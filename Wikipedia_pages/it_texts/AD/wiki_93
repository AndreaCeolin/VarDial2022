{"id": "258127", "revid": "729019", "url": "https://it.wikipedia.org/wiki?curid=258127", "title": "Little Joe 5B", "text": "La missione denominata Little Joe 5B fu un collaudo del sistema di salvataggio (LES) del veicolo spaziale Mercury eseguito nell'ambito dell'omonimo programma spaziale degli Stati Uniti d'America.\nIn fondo si tratt\u00f2 della ripetizione della missione gi\u00e0 in precedenza conclusa con successo, la Little Joe 5A. Nella missione venne usata la capsula Mercury con il numero di serie 14A. Il lancio della missione venne effettuato il 28 aprile 1961 da Wallops Island in Virginia.\nLa Little Joe 5B raggiunse un apogeo 4,5\u00a0km percorrendo una distanza di 14\u00a0km. La durata della missione fu di 5 minuti e 25 secondi, mentre la velocit\u00e0 massima raggiunta fu di 2.865\u00a0km/h. L'accelerazione misur\u00f2 ben 10 \"g\" pari a 98 metri al secondo.\nLa missione fu un successo parziale, perch\u00e9 nonostante tutti i sistemi avevano funzionato correttamente l'apogeo raggiunto e la distanza percorsa furono il primo relativamente basso e il secondo breve, confrontando questi dati con l'analoga missione Mercury-Little-Joe 5A. La capsula Mercury con il numero di serie 14A comunque pot\u00e9 essere recuperata. Il peso totale della stessa fu di 1.141\u00a0kg.\nLa capsula Mercury numero 14A usata nella missione Little Joe 5B attualmente \u00e8 esposta presso il \"Virginia Air and Space Center\" di Hampton in Virginia."}
{"id": "258129", "revid": "599013", "url": "https://it.wikipedia.org/wiki?curid=258129", "title": "Josef Polig", "text": "Biografia.\nCarriera sciistica.\nSciatore polivalente, ottenne il primo piazzamento di rilievo in Coppa del Mondo il 27 novembre 1988 a Schladming (14\u00ba in supergigante) e nella stessa stagione partecip\u00f2 per l'unica volta in carriera ai Campionati mondiali: nella rassegna iridata di Vail 1989 si classific\u00f2 9\u00ba nella combinata.\nIl 19 gennaio 1992 ottenne il suo miglior piazzamento in Coppa del Mondo, 5\u00ba nella combinata di Kitzb\u00fchel; meno di un mese dopo, ai XVI Giochi olimpici invernali di (sua unica presenza olimpica), ottenne a sorpresa la medaglia d'oro nella combinata. Sulla pista Face de Bellevard di Val-d'Is\u00e8re Polig fu sesto nella prova di discesa libera e quinto nella prova di slalom speciale; all'epoca la classifica della combinata non era data dalla somma dei tempi nelle due prove, bens\u00ec i distacchi dal primo in ogni gara venivano trasformati in punteggi e poi sommati: complici l'assenza di Kjetil Andr\u00e9 Aamodt, l'uscita in discesa libera di G\u00fcnther Mader e Marc Girardelli e i distacchi accumulati in slalom da Markus Wasmeier e Paul Accola, Polig vinse la combinata con il minor punteggio complessivo. A completare la soddisfazione degli italiani l'altrettanto inatteso secondo posto di Gianfranco Martin, alla sua unica prestazione di prestigio. Polig si classific\u00f2 inoltre 5\u00ba nel supergigante e 9\u00ba nello slalom gigante.\nContinu\u00f2 a partecipare alla Coppa del Mondo fino alla stagione 1994-1995: biss\u00f2 il suo miglior piazzamento (5\u00ba posto) nella discesa libera di Lillehammer Kvitfjell del 20 marzo 1993 e prese per l'ultima volta il via il 16 gennaio 1995 a Kitzb\u00fchel in supergigante, senza completare la prova. Si ritir\u00f2 durante la stagione 1995-1996 e la sua ultima gara fu uno slalom gigante FIS disputato il 18 gennaio a Padola.\nAltre attivit\u00e0.\nMolto stimato dai colleghi per il carattere gioviale, il suo soprannome nel Circo bianco era \"Joe Speck\" poich\u00e9 proveniva da una famiglia di commercianti di speck altoatesino; dopo il ritiro prosegu\u00ec l'attivit\u00e0 di famiglia e divenne titolare di un negozio di articoli sportivi."}
{"id": "258130", "revid": "1543377", "url": "https://it.wikipedia.org/wiki?curid=258130", "title": "From a Basement on the Hill", "text": "From a Basement on the Hill \u00e8 il sesto e ultimo album in studio di Elliott Smith, pubblicato postumo il 19 ottobre 2004 dall'etichetta discografica ANTI- Records. Originalmente pensato come album doppio, usc\u00ec come singolo perch\u00e9 la morte del cantante non permise di realizzare le incisioni necessarie."}
{"id": "258133", "revid": "834", "url": "https://it.wikipedia.org/wiki?curid=258133", "title": "Principato delle Asturie", "text": ""}
{"id": "258135", "revid": "2034231", "url": "https://it.wikipedia.org/wiki?curid=258135", "title": "La7", "text": ""}
{"id": "258136", "revid": "1234826", "url": "https://it.wikipedia.org/wiki?curid=258136", "title": "Guido Bonatti", "text": "Biografia.\nNon sono note con esattezza n\u00e9 la data di nascita, avvenuta agli inizi del XIII secolo (secondo alcune fonti la nascita sarebbe da collocare nel 1210), n\u00e9 quella di morte, collocabile probabilmente fra il 1296 ed il 1300.\nNel 1233 affront\u00f2 con successo, a Bologna, una disputa col frate Giovanni Schio da Vicenza, che sosteneva la non scientificit\u00e0 dell'astrologia. In una seconda disputa, a Forl\u00ec, quella col francescano Ugo da Reggio, detto Ugo Paucapalea, Bonatti ebbe invece la peggio, tanto che le fonti dicono che non os\u00f2 pi\u00f9 farsi vedere in pubblico finch\u00e9 Ugo rimase in citt\u00e0.\nFu consigliere, come astrologo, di Guido Novello da Polenta e Guido da Montefeltro. Fu al servizio anche dei comuni di Firenze, Siena e Forl\u00ec. \u00c8 stato anche ipotizzato che fosse al servizio o amico personale dell'imperatore Federico II di Svevia, e di Ezzelino da Romano, dal momento che la tradizione gli attribuisce l'osservazione, dall'alto della sua torre a Forl\u00ec, di una serie di eventi straordinari (astronomici e meteorologici) a partire dai quali, nel 1246, fu in grado di formulare una previsione astrologica e di confermare le voci della congiura con cui Papa Innocenzo IV mirava ad assassinare la persona di Federico e del suo alleato, in quella sedizione che sarebbe poi sfociata nell'epilogo di Capaccio. Nel 1260 Bonatti figur\u00f2 come testimone della firma di un'alleanza tra le citt\u00e0 di Firenze e Siena. In quell'occasione predisse la vittoria dei ghibellini nella Battaglia di Montaperti, guadagnando molta fama dopo che questa previsione si avver\u00f2.\nNel 1282 Papa Martino IV invi\u00f2 un agguerrito esercito di francesi contro la citt\u00e0 di Forl\u00ec, rimasta forse l'ultima roccaforte ghibellina in Italia. I Francesi, dopo aver a lungo assediato la citt\u00e0, furono pesantemente sconfitti, anche grazie all'abilit\u00e0 strategica di Guido da Montefeltro, allora a capo delle milizie forlivesi, e del Bonatti come suo consigliere. L'episodio della battaglia di Forl\u00ec \u00e8 ricordato da Dante Alighieri, che di Forl\u00ec scrive: \"la terra che fe' gi\u00e0 la lunga prova e di Franceschi sanguinoso mucchio\" (Inferno, XXVII, 43-44), mentre Bonatti stesso \u00e8 collocato all'Inferno (Inferno, XX,118). Bonatti aveva il proprio laboratorio nella cella campanaria dell'Abbazia di San Mercuriale e, secondo la memoria storica della citt\u00e0, sembra che dall'alto del campanile abbia guidato la resistenza forlivese contro i francesi. Secondo alcune fonti, avrebbe predetto anche il proprio ferimento durante l'assedio, che puntualmente si avver\u00f2.\nIntorno all'anno 1277 scrisse un grande trattato di astronomia e astrologia dal titolo \"Liber decem continens tractatus astronomiae\", di cui esistono vari esemplari e di cui vennero pubblicate diverse edizioni a stampa: come nel 1491, nel 1506, nel 1550. Il che dimostra la credibilit\u00e0 e l'interesse che il testo ricevette nei secoli successivi. Sorvolando sulle implicazioni matematiche, vi esponeva gli elementi basilari dell'astronomia tolemaica, aggiungendovi i risultati delle proprie ricerche ed osservazioni: come riferisce il Tabanelli (a p.\u00a038), Bonatti si attribu\u00ec il merito di aver \"individuato 700 stelle, delle quali, fino ad allora, non si aveva avuta conoscenza\".\nDel resto, sembra che un suo pregio indiscusso fosse quello della chiarezza (non facile da trovare in trattati astronomici ed astrologici): il cronista Giovanni Villani riferisce che l'esposizione era cos\u00ec piana da farsi intendere \"perfino a delle fanciulle\"."}
{"id": "258139", "revid": "124965753", "url": "https://it.wikipedia.org/wiki?curid=258139", "title": "Claudia Schiffer", "text": "Con oltre 1000 copertine internazionali dedicate a lei e un patrimonio al 2018 di 61,2 milioni di dollari, Claudia Schiffer \u00e8 considerata una delle modelle di maggior successo.\nBiografia.\nOrigini.\nClaudia Schiffer nasce a Rheinberg, una piccola cittadina tedesca, figlia di Gudrun e Heinz Schiffer, un avvocato, e ha due fratelli, Stefan e Andreas, e una sorella, Ann Carolin. Claudia ha rivelato che durante l'adolescenza \u00e8 stata molto timida, in quanto molto pi\u00f9 alta delle sue coetanee. Inizialmente il suo sogno era di diventare un avvocato, seguendo le orme del padre, ma abbandon\u00f2 questa aspirazione quando, nell'ottobre 1987, fu notata a D\u00fcsseldorf da Michael Levaton, capo di un'importante agenzia di moda, che la convinse a lavorare come modella.\nCarriera.\nDopo aver completato i propri studi, Claudia Schiffer comincia a lavorare nel campo della moda, e dopo aver realizzato un servizio fotografico a Parigi, compare sulla copertina di \"Elle\", a cui seguono in rapida successione numerosi altri servizi e copertine. Ben presto Claudia viene scelta come testimonial di Chanel, che le fa guadagnare lo status di supermodel. Nei primi anni novanta \u00e8 la protagonista della campagna pubblicitaria dei jeans Guess?, che le dona ulteriore popolarit\u00e0. A questo punto della sua carriera Claudia entra a far parte della prestigiosa agenzia \"Metropolitan\" e diventa la testimonial per l'azienda di cosmetici Revlon. Seguono sfilate per importanti case di moda come Versace, Jil Sander, Dolce &amp; Gabbana, Ralph Lauren e Valentino, e servizi e copertine non solo per riviste di moda come \"Vanity Fair\", \"Vogue\", \"Harper's Bazaar\", \"Cosmopolitan\" ma anche per \"Rolling Stone\", \"The New York Times\" e \"People\".\nClaudia Schiffer continua la propria carriera, diventando testimonial per l'azienda di abbigliamento spagnola Mango e per Accessorize, a cui seguono contratti con L'Or\u00e9al ed Ebel. Contemporaneamente appare negli spot pubblicitari sia della Pepsi che della Fanta, in cui danza con il cartone animato Topolino. Nel 1996 viene scelta da Victoria's Secret per indossare il primo Fantasy Bra, chiamato \"Million Dollar Miracle Bra\", un reggiseno realizzato con 100 carati di diamanti e altre pietre preziose per un valore di 1 milione di dollari. Nel 1998 firma un contratto di tre milioni di dollari con la Citro\u00ebn, per diverse pubblicit\u00e0 della Casa, in una di queste compie uno striptease integrale prima di guidare la Xsara Coup\u00e9. \u00c8 poi comparsa nella campagna pubblicitaria del vino Dom P\u00e9rignon, \u00e8 stata testimonial del nuovo profumo della stilista Alberta Ferretti e anche, insieme a Naomi Campbell ed Eva Herzigov\u00e1, di \"Anthology Fragrance\", prima collezione di profumi di Dolce &amp; Gabbana. La sua collaborazione pi\u00f9 lunga e proficua \u00e8 per\u00f2 quella con Karl Lagerfeld. In un'intervista del 2007 Claudia Schiffer ha dichiarato che oggi non esistono pi\u00f9 le supermodel intese come lo erano durante il suo periodo d'oro, e ha riconosciuto come unica possibile supermodella attuale Gisele B\u00fcndchen.\nIl 6 ottobre 2009, all'et\u00e0 di trentanove anni, Claudia Schiffer ha annunciato ufficialmente il suo ritiro dalle passerelle. Il 22 febbraio 2010, alle soglie dei quarant'anni (che ha compiuto il 25 agosto 2010), \u00e8 stata insignita del titolo di \"Modella dell'anno\" agli Elle Style Awards di Londra. In occasione del suo quarantesimo compleanno, la rivista Zeit Magazin le ha dedicato un servizio fotografico con 40 copertine, e nel 2012 \u00e8 tornata a posare per Guess?, in occasione dei trent'anni dell'azienda. L'anno successivo \u00e8 testimonial insieme a Naomi Campbell della borsa in edizione limitata di Tommy Hilfiger, campagna di beneficenza a sostegno del Breast Health International. I proventi infatti vengono devoluti alla fondazione non-profit che opera a favore della ricerca contro il cancro al seno. Nel 2014 viene scelta come ambasciatrice europea dalla casa automobilistica Opel ed \u00e8 protagonista della campagna autunno/inverno di Dolce &amp; Gabbana, accanto a Bianca Balti.\nIl 22 settembre 2017 \u00e8 tornata eccezionalmente in passerella alla settimana della moda di Milano per rendere omaggio a Gianni Versace nel ventennale della sua scomparsa, insieme alle colleghe Carla Bruni, Naomi Campbell, Cindy Crawford e Helena Christensen. Sempre durante la settimana della moda celebra i trenta anni di carriera con un libro fotografico, edito da Rizzoli USA.\nAltre attivit\u00e0.\nOltre alla sua principale attivit\u00e0 di modella, Claudia Schiffer \u00e8 apparsa anche in numerosi film e video musicali. La sua prima apparizione \u00e8 stata nel film \"Richie Rich - Il pi\u00f9 ricco del mondo\", dove interpreta se stessa, a cui segue \"Blackout\" al fianco di Dennis Hopper e Matthew Modine. Nel 1999 compare in ben tre film: \"Black and White\", \"Friends &amp; Lovers\" e \"Desperate But Not Serious\". Nel 2003 compare anche in \"Love Actually - L'amore davvero\", in un ruolo semi-cameo. Claudia ha anche collezionato numerose apparizioni, spesso nel ruolo di se stessa, come nel film \"Zoolander\" con Ben Stiller. In televisione ha partecipato a innumerevoli trasmissioni, talk-show e serie televisive come \"Dharma &amp; Greg\" ed \"Arrested Development\": in Italia, tra l'altro, \u00e8 stata ospite del variet\u00e0 \"Scommettiamo che...?\" nel 1994 e ha partecipato al \"Gal\u00e0 della pubblicit\u00e0\" nel 1998. Ha inoltre partecipato al video musicale \"Uptown Girl\" dei Westlife e \"Say It Isn't So\" dei Bon Jovi.\nHa inoltre pubblicato quattro corsi di ginnastica aerobica in videocassetta intitolati \"Claudia Schiffer's Perfectly Fit\", ed \u00e8 stata la presentatrice dei French Fashion Awards e del World Music Awards tenutosi a Monaco. Con le colleghe Christy Turlington, Naomi Campbell, e Elle Macpherson, la modella ha aperto una catena di ristoranti, chiamati \"Fashion Caf\u00e9\", e inaugurati nel 1995.\nClaudia svolge anche il ruolo di ambasciatrice per l'UNICEF.\nDurante la settimana della moda di Parigi del 2011 ha anche lanciato una linea di capi in cashmere, chiamata \"Claudia Schiffer Cashmere\" e realizzata in collaborazione con la stilista Iris Von Arnim. La collezione, venduta in tutto il mondo, vede l'ex modella tedesca in veste di direttrice creativa del marchio, e a questa collezione si \u00e8 aggiunta anche una linea di occhiali da sole prodotta in collaborazione con l'azienda tedesca Rodenstock. In seguito, ha creato una nuova linea di maglieria chiamata \"Claudia Schiffer Knitwear\" e, in collaborazione con l'azienda tedesca Artdeco, una linea di cosmetici denominata \"Claudia Schiffer Makeup\".\nNel 2013 ha preso parte al programma \"Fashion Hero\", versione tedesca di \"Fashion Star\" trasmessa dal canale Pro7. In seguito ha collaborato come produttrice esecutiva alla realizzazione dei film del marito Matthew Vaughn \"Kingsman - Secret Service\" e \"Kingsman - Il cerchio d'oro\", in cui \u00e8 accreditata come Claudia Vaughn.\nBeneficenza.\nClaudia Schiffer inizia il suo coinvolgimento con l'UNICEF nel 1997 diventando un membro del Comitato Arte e intrattenimento, per poi diventare, nel 2006 Ambasciatrice di Buona Volont\u00e0 per l'organizzazione nel Regno Unito. Da allora ha viaggiato in Bangladesh per partecipare alla Giornata Internazionale delle vaccinazioni dell'UNICEF e per tutelare i diritti dei bambini colpiti da HIV ed AIDS. Per sostenere gli sforzi di raccolta fondi ha partecipato ad alcuni video messaggi.\nVita privata.\nNel 1993 Claudia Schiffer ha incontrato per la prima volta l'illusionista David Copperfield a un gal\u00e0 di Berlino riservato alle celebrit\u00e0 e nel gennaio 1994 essi hanno ufficializzato il loro fidanzamento, durato quasi sei anni, fino al settembre 1999. In questo periodo la Schiffer ha pi\u00f9 volte partecipato agli spettacoli di Copperfield come ospite speciale e assistente, in particolare nell'illusione Flying e in quella della donna tagliata in due. Claudia Schiffer compare anche nel documentario \"David Copperfield: 15 Years of Magic\" (12 maggio 1994), svolgendo il ruolo dell'intervistatrice.\nIl 25 maggio 2002 ha sposato il produttore cinematografico Matthew Vaughn, dal quale ha avuto tre figli: Caspar Matthew (30 gennaio 2003), Clementine Poppy (11 novembre 2004) e Cosima Violet (14 maggio 2010).\nNella cultura di massa.\nClaudia Schiffer appare in un cameo nella storia Disney \"Paperino e la iella in passerella\", pubblicata nel 1996 e in cui viene chiamata \"Claudia Schizzer\"."}
{"id": "258141", "revid": "20828", "url": "https://it.wikipedia.org/wiki?curid=258141", "title": "Moto Guzzi Daytona 1000IE", "text": ""}
{"id": "258149", "revid": "125710135", "url": "https://it.wikipedia.org/wiki?curid=258149", "title": "Finimenti", "text": "I finimenti sono gli accessori indossati dai cavalli durante il loro uso come animali domestici. La sella, le staffe, la testiera, la cavezza, le redini, il morso, le imbragature, le martingale e i pettorali sono tutti finimenti.\nSelle.\nLe selle sono le sedute per il cavaliere, fissate alla schiena del cavallo attraverso un \"sottopancia\", una larga cinghia che circonda il torace del cavallo a circa dieci centimetri dai suoi anteriori. Alcune selle western da lavoro hanno anche una seconda cinghia, detta \"flank cinch\", che fissa la parte posteriore della sella e circonda il punto pi\u00f9 largo del ventre del cavallo.\n\u00c8 importante che la sella sia comoda sia per il cavaliere che per il cavallo; una sella di misura sbagliata pu\u00f2 fiaccare e causare dolore al cavallo, e pu\u00f2 esporre a incidenti il cavallo, il cavaliere o entrambi.\nVi sono molti tipi di selle, ognuna progettata per un compito specifico.\nIn genere le selle sono suddivise in due categorie principali, le \"selle inglesi\" e le \"selle western\", in base alla disciplina in cui sono usate. Altri tipi di selle, come quelle da corsa, le selle australiane, e le selle da endurance non appartengono a nessuna di queste due categorie.\nTutte queste selle dispongono di un'anima rigida interna (\"tree\" in inglese); nuovi tipi di selle, chiamate selle \"treeless\", ne sono prive e sono pertanto flessibili sia in senso anteroposteriore che in senso laterale. Vengono utilizzate particolarmente per il trekking e per l'endurance.\nEsiste un altro tipo di sella, sempre per Endurance e Trekking, dal fusto cavo \"a serbatoio\" ottenuto tramite stampaggio rotazionale. Questo, oltre a dare una giusta distribuzione del peso del cavaliere su tutta la parte della schiena dove la sella appoggia e senza quindi causare uno scarico del peso unicamente su alcuni punti, ammortizza e distribuisce (grazie al tipo di plastica utilizzata e quindi con giusta elasticit\u00e0 e memoria) il peso durante l'uso, che per l'Endurance ed il Trekking \u00e8 di molte ore continuative. Inoltre, grazie alla particolare forma, consente sempre un giusto passaggio d'aria tra la sella e la schiena del cavallo, per consentire una buona traspirazione.\nQuesta sella inoltre, proprio grazie al fusto cavo, pu\u00f2 essere appesantita nel caso in cui il cavaliere debba affrontare categorie di gare di Endurance dove \u00e8 previsto un peso minimo obbligatorio (70 o 75\u00a0kg), senza per questo cambiare il bilanciamento e la distribuzione del peso della sella stessa. Il sistema di allaccio \u00e8 su quattro punti, per consentire un fissaggio pi\u00f9 stabile ed una minore pressione di serraggio sul torace del cavallo.\nPer la nomenclatura delle parti della sella inglese e della sella western, vedi la relativa voce.\nStaffe.\nLe staffe sono gli appoggi per i piedi dei cavalieri, che sono appese ai due lati della sella.\nSono degli anelli, normalmente in metallo, a fondo piatto, che pendono al lato della sella, nei quali il cavaliere pu\u00f2 infilare ed appoggiare il piede.\nLa staffa fu inventata in India nel II secolo d.C. (forse anche prima) ma la sua introduzione in Europa risale all'Alto medioevo ad opera degli Avari, popolo della steppa che occup\u00f2 l'attuale Ungheria al tempo in cui essa fu abbandonata dai Longobardi.\nIn campo militare costituisce la pi\u00f9 importante delle innovazioni perch\u00e9 garantisce maggior stabilit\u00e0 e permette quindi movimenti pi\u00f9 complessi; ad esempio assieme alla resta che agganciava la lancia all'armatura del cavaliere, \u00e8 possibile caricare il nemico al galoppo e colpirlo con tutta la propria forza, senza per questo essere disarcionati dalla forza dell'impatto.\nGrazie a questa nuova tecnica la cavalleria pesante divenne il reparto pi\u00f9 temuto degli eserciti medievali.\nForme pi\u00f9 primitive di staffa vengono comunque documentate anche presso i popoli della Sarmazia e durante le invasioni barbariche. Al tempo stesso per\u00f2, le staffe sono pericolose perch\u00e9 il piede pu\u00f2 incastrarvisi trattendendo il piede anche quando il cavaliere \u00e8 stato disarcionato. A causa di questo pericolo, sono state sviluppate in et\u00e0 moderna \"staffe di sicurezza\", con una forma tale che il piede del cavaliere pu\u00f2 scivolarvi fuori facilmente, o chiuse da un lato con un elastico in gomma, e \"agganci di sicurezza\" per gli staffili, che permettono il distacco degli stessi dalla sella in caso di incidente.\nInoltre esistono delle staffe con scaletta cio\u00e8 delle staffe composte da due elementi: il primo che \u00e8 la staffa normale al quale \u00e8 agganciato un secondo elemento che si ripiega su di essa, che pu\u00f2 essere abbassato per facilitare la salita a cavallo.\nTestiere e cavezza.\nLa testiera \u00e8 un oggetto di collegamento con il cavallo che comprende un'imboccatura (a volte due) invece le cavezze invece non hanno imboccatura, hanno un uso pi\u00f9 generico, e sono in genere fornite di attacchi per condurre il cavallo (in particolare, il cavallo da soma) o per legarlo. Il \"hackamore\" \u00e8 un tipo di testiera senza imboccatura usata per l'addestramento dei cavalli giovani, o per risparmiare la bocca di un cavallo addestrato. Gli \"hackamore\" e i \"bosal\" sono in genere utilizzati nella monta western.Le testiere utilizzate nella monta inglese hanno una \"cavezzina\"; le testiere western in genere ne sono prive.\nLe \"briglie doppie\" usano contemporaneamente due imboccature. Le due imboccature consentono al cavaliere un controllo molto accurato del cavallo; in genere solo cavalli molto addestrati e cavalieri molto abili usano le briglie doppie, previste per il dressage ad alto livello, ed utilizzate anche nelle presentazioni.\nIl \"capezzone\" \u00e8 un tipo di cavezza speciale, utilizzato per lavorare il cavallo alla corda. Questo lavoro consiste nel mandare il cavallo al passo, al trotto o al galoppo in un ampio cerchio attorno all'istruttore. Si esegue per l'addestramento e per l'allenamento del cavallo.\nRedini.\nLe redini (o briglie) consistono in \"bretelle\", strisce di cuoio o tratti di corda attaccate alle estremit\u00e0 dell'imboccatura, e che vengono impugnate dal cavaliere o dal guidatore. Le redini sono il mezzo con il quale il cavaliere o il guidatore comunicano i comandi direzionali alla testa del cavallo. La trazione sulle redini pu\u00f2 essere usata per rallentare o per fermare il cavallo. Gli angoli della bocca del cavallo sono sensibili, perci\u00f2 la trazione sulle redini agisce sull'imboccatura, che a sua volta agisce lateralmente sulla testa del cavallo, e in questo modo il cavallo viene controllato.\nIn qualche tipo di imbragatura possono esserci degli anelli di supporto che guidano le redini sul dorso del cavallo.\nQuando per tirare un carro coperto o un carro pesante vengono usate pariglie di cavalli, generalmente le redini sono connesse all'estremit\u00e0 esterna delle imboccature di ognuna delle pariglie, mentre le estremit\u00e0 interne delle imboccature sono connesse a ponte fra loro da una striscia di cuoio o da una corda.\nUna redine pu\u00f2 essere attaccata a una cavezza per condurre un cavallo a mano o per guidarlo in circolo a scopo di addestramento.\nImboccature.\nUn'imboccatura \u00e8 un pezzo di metallo piazzato nella bocca del cavallo; talora pu\u00f2 essere fatto di altri materiali. L'imboccatura viene sistemata in uno spazio esistente dietro i denti anteriori, gli incisivi, e davanti ai denti posteriori, quelli masticatori. Questo spazio prende il nome di barra. Quando si dice che un cavallo \"prende il morso fra i denti\" significa in realt\u00e0 che irrigidisce le labbra e la bocca per ignorare i segnali del cavaliere.\nLe imboccature forniscono diversi gradi di comunicazione e di controllo con il cavallo, in base alla loro conformazione e all'abilit\u00e0 del cavaliere. \u00c8 importante che il tipo di imboccatura sia adatta alle necessit\u00e0 del cavallo, che abbia la giusta misura per funzionare al meglio e che infastidisca il cavallo meno possibile.\nI tipi di imboccatura sono troppo numerosi per essere elencati, ma questi sono alcuni esempi:\nLe imboccature sono fornite con diversi tipi di elemento centrale e (per i filetti) con diversi tipi di anelli. Alcuni esempi:\nElemento centrale:\nAnelli:\nLe imboccature sono progettate per agire mediante pressione, e non mediante dolore. Naturalmente, anche l'imboccatura meno severa pu\u00f2 far male al cavallo, nelle mani sbagliate. I comandi dovrebbero essere dati solo con il pi\u00f9 piccolo movimento delle mani. Piuttosto di girare la testa del cavallo in una direzione con la forza, la direzione voluta dovrebbe essere indicata solo aumentando o riducendo la presa sulle redini. In realt\u00e0, la gran parte delle indicazioni viene fornita con le gambe. Il polpaccio e l'anca vengono usati per spingere il corpo del cavallo in una determinata direzione mentre l'altra gamba viene usata come perno e per fornire l'impulso adeguato a mantenere costante il movimento del cavallo.\nTestiere senza imboccatura.\nBitless dall'inglese \"bit\", imboccatura e \"less\", senza, ovvero \"senza imboccatura.\nIn base ad alcuni nuovi punti di vista, esistono alternative ai metodi tradizionali di controllo del cavallo, basati sul complesso imboccatura-testiera-redini, inclusi alcuni tipi di finimenti senza imboccatura che comunque, utilizzati con eccessiva energia, possono causare dolore e danni fisici al cavallo (come l'hackamore).\nL'uso di alcune di queste nuove attrezzature non richiede un addestramento specifico del cavallo n\u00e9 del cavaliere; ad esempio, \u00e8 il caso delle \"Bitless Bridle\", che basano la loro azione su un incrocio al di sotto della mandibola del cavallo delle cinghie collegate alle redini.\nAltre attrezzature chiedono invece un addestramento specifico sia del cavallo, che del cavaliere; \u00e8 il caso delle cavezzine in corda, non aderenti al muso del cavallo e tenute in leggera tensione da un gancio piuttosto pesante, centrale, a cui vengono collegate una o due redini, e delle \"neck rein\", le redini a collare, in cui l'intero complesso redini-testiera-imboccatura \u00e8 sostituito da un anello semirigido sistemato alla base del collo del cavallo, con completa assenza di ogni contatto fra il cavaliere e qualsiasi parte della testa del cavallo. L'uso di queste attrezzature richiede una completa fiducia reciproca fra cavallo e cavaliere e lo sviluppo di specifiche capacit\u00e0 di comunicazione.\nPrincipali testiere senza imboccatura:\n\"Bitless bridle\":\n\u00c8 stata creata dal dr. Cook negli anni '90 dopo aver condotto degli studi sul dolore causato dall'imboccatura alla tufts university (Massachusetts). Questa testiera viene definita \"rivoluzionaria\" perch\u00e9 agisce su vari punti della testa del cavallo abbracciandola e ha un'azione minima sul naso.\n\"Sidepull\":La sidepull ha la stessa azione di una capezza, ma \u00e8 pi\u00f9 stabile. Agisce direttamente sul naso tramite anelli attaccati ai lati della capezzina.\n\"Hackamore\": Gli hackamore hanno (generalmente) un'azione pi\u00f9 forte delle altre due testiere descritte in precedenza, perch\u00e9 provvisti di una leva pi\u00f9 o meno lunga. Queste testiere agiscono sul naso, dietro la nuca e sulla barbozza, per questo in mani sbagliate potrebbero fare danni. \nI tipi principali:\n\"Hackamore tedesco\"\n\"Hackamore inglese\"\n\"Flower hackamore\"\n\"Orbitless\"\n\"LG bridle\"\n\"Natural hackamore\"\nBardature.\nLa bardatura \u00e8 un complesso insieme di attrezzi e di cinghie che attaccano un cavallo a un carro, a una slitta o a un altro tipo di veicolo. Ci sono tanti tipi di imbragatura quanti sono i tipi di veicoli che possono essere attaccati a un cavallo.\nUn cavallo utilizzato solo per la trazione, avr\u00e0 un'imboccatura, le redini, un collare con le tirelle. Un cavallo che sostiene anche un'asta, come sui carri pesanti, avr\u00e0 anche una sella che sostiene l'asta e un freno per resistere al movimento in avanti del veicolo, soprattutto nel momento di fermarsi o nei tratti in discesa. I cavalli che tirano i veicoli per mezzo di bilancieri, come nel caso dei carri coperti, degli aratri o dei carri da trasporto, avranno come minimo delle cinghie del bilanciere attaccate alla parte inferiore del loro collare.\nMartingala e pettorali.\nUna martingala \u00e8 una cinghia che:\nI tipi di martingala comprendono:\nI pettorali di vario modello sono attrezzature usate per impedire che la sella scivoli all'indietro. Sono generalmente utilizzati in specialit\u00e0 sportive impegnative, che richiedono andature veloci, come il completo, il salto ostacoli, il polo e la caccia alla volpe. Sono anche usate nella monta western, a scopo decorativo pi\u00f9 che funzionale."}
{"id": "258150", "revid": "93777394", "url": "https://it.wikipedia.org/wiki?curid=258150", "title": "Standardizzazione", "text": "Il termine assume significati diversi in funzione dell'ambito in cui viene usato"}
{"id": "258154", "revid": "104458", "url": "https://it.wikipedia.org/wiki?curid=258154", "title": "Sci alpino ai XVI Giochi olimpici invernali", "text": "Le gare di sci alpino ai XVI Giochi olimpici invernali di si disputarono dal 9 al 22 febbraio sulle piste di Les Menuires, M\u00e9ribel e Val-d'Is\u00e8re; il programma incluse gare di discesa libera, supergigante, slalom gigante, slalom speciale e combinata, sia maschili sia femminili."}
{"id": "258155", "revid": "1971044", "url": "https://it.wikipedia.org/wiki?curid=258155", "title": "Guerra italo-turca", "text": "La guerra italo-turca (nota in italiano anche come guerra di Libia, impresa di Libia o campagna di Libia e in turco come \"Trablusgarp Sava\u015f\u0131\", ossia \"Guerra di Tripolitania\") fu combattuta dal Regno d'Italia contro l'Impero ottomano tra il 29 settembre 1911 e il 18 ottobre 1912, per conquistare le regioni nordafricane della Tripolitania e della Cirenaica.\nLe ambizioni coloniali spinsero l'Italia a impadronirsi delle due province ottomane che nel 1934, assieme al Fezzan, avrebbero costituito la Libia dapprima come colonia italiana e in seguito come Stato indipendente. Durante il conflitto fu occupato anche il Dodecaneso nel Mar Egeo; quest'ultimo avrebbe dovuto essere restituito ai turchi alla fine della guerra, ma rimase sotto amministrazione provvisoria da parte dell'Italia fino a quando, con la firma del trattato di Losanna nel 1923, la Turchia rinunci\u00f2 a ogni rivendicazione e riconobbe ufficialmente la sovranit\u00e0 italiana sui territori perduti nel conflitto.\nNel corso della guerra l'Impero ottomano si trov\u00f2 notevolmente svantaggiato, poich\u00e9 pot\u00e9 rifornire il suo piccolo contingente in Libia solo attraverso il Mediterraneo. La flotta turca non fu in grado di competere con la Regia Marina, e gli Ottomani non riuscirono a inviare rinforzi alle province nordafricane. Pure se minore, questo evento bellico fu un importante precursore della prima guerra mondiale, perch\u00e9 contribu\u00ec al risveglio del nazionalismo nei Balcani. Osservando la facilit\u00e0 con cui gli italiani avevano sconfitto i disorganizzati turchi ottomani, i membri della Lega Balcanica attaccarono l'Impero prima del termine del conflitto con l'Italia.\nLa guerra registr\u00f2 numerosi progressi tecnologici nell'arte militare, tra cui, in particolare, il primo impiego militare dell'aeroplano sia come mezzo offensivo sia come strumento di ricognizione (furono schierati in totale nove apparecchi). Il 23 ottobre 1911 il pilota capitano Carlo Maria Piazza sorvol\u00f2 le linee turche in missione di ricognizione e il 1\u00ba novembre dello stesso anno l'aviatore Giulio Gavotti lanci\u00f2 a mano la prima bomba aerea (grande come un'arancia, si disse) sulle truppe turche di stanza in Libia. Altrettanto significativo fu l'impiego della radio con l'allestimento del primo servizio regolare di radiotelegrafia campale militare su larga scala, organizzato dall'arma del genio sotto la guida del comandante della compagnia R.T. Luigi Sacco e con la collaborazione dello stesso Guglielmo Marconi. Infine, il conflitto libico registr\u00f2 il primo utilizzo nella storia di automobili in una guerra: le truppe italiane furono dotate di autovetture Fiat Tipo 2 e motociclette SIAMT.\nAntefatti.\nLa valutazione politico diplomatica.\nCon l'apertura del canale di Suez nel 1869, il Mediterraneo aveva riacquistato parte dell'importanza strategica persa nel XV e XVI secolo a causa dell'apertura delle rotte verso l'America e di quelle passanti dal capo di Buona Speranza, tornando a essere un collegamento importante tra l'Estremo Oriente e i mercati dell'Europa. Di conseguenza, era aumentata anche l'importanza strategica dell'Italia, in quanto potenza in grado d'impedire l'accesso al Mediterraneo occidentale alle rotte passanti per il canale di Suez. L'unico modo di garantire questa rilevanza strategica, tuttavia, era quello di detenere il controllo, almeno parziale, dell'Africa nord-occidentale, cosa che il Regno Unito non era disposta a concedere.\nQuasi tutta l'Africa settentrionale era di fatto sotto il controllo di alcuni Stati europei. L'Egitto era sotto stretto controllo britannico dal 1882, dopo che i britannici avevano stabilizzato l'area con la definitiva conquista del Sudan; nel 1881 la Francia si era impadronita della Tunisia, nonostante la presenza di una numerosa minoranza italiana, lasciando quindi la diplomazia italiana davanti al fatto compiuto (schiaffo di Tunisi). L'unico territorio strategicamente utilizzabile per chiudere il passaggio fra i due bacini occidentale e orientale del Mediterraneo restava la Tripolitania ottomana, nota come Vilayet di Tripolitania. Nel 1911 l'Italia era legata all'Impero tedesco e a quello austro-ungarico dalla Triplice alleanza, e peraltro manteneva ottimi rapporti diplomatici con Regno Unito e Impero russo; le relazioni con la Francia erano oscillanti fra fraternit\u00e0 latina e fiammate nazionaliste che, di tanto in tanto, rendevano tesi i rapporti fra le due nazioni. Al contrario, la situazione diplomatica dell'Impero ottomano era molto meno brillante; in perenne contrasto con la Russia, si stava allontanando dall'alleanza franco-inglese del 1907 (nota come Triplice intesa) per allinearsi al blocco austro-italo-tedesco, venendo a trovarsi \"in mezzo al guado\", perch\u00e9 gi\u00e0 nel 1887 Italia e Austria-Ungheria avevano concluso un accordo sulla sua spartizione nel caso di suo collasso.\nLa situazione politica interna di Italia e impero ottomano rifletteva la diversa situazione diplomatica. In Italia il governo era presieduto da Giovanni Giolitti, politico discusso ma sicuramente abile, che aveva sfruttato una serie di incidenti minori per avviare una campagna di stampa ostile alla Turchia, appoggiata dagli ambienti industriali e finanziari. Nell'impero ottomano stavano cominciando i fermenti politici che avrebbero portato alla fine del sultanato e alla creazione della repubblica turca da parte di Mustafa Kemal Atat\u00fcrk: la rivoluzione dei Giovani Turchi era avvenuta nel 1908 e il regime, non ancora stabilizzato, doveva affrontare le numerose spinte nazionaliste e irredentiste sviluppate dai vari popoli assoggettati all'impero (nei Balcani, nel Vicino Oriente, in Arabia e in Nordafrica).\nAzioni preliminari.\nL'interesse italiano per la Libia risaliva al 1881, a seguito dell'occupazione francese della Tunisia, avvenuta con il consenso e appoggio del Regno Unito, interessato a vedere le sponde del canale di Sicilia in mano a due potenze diverse. L'Italia, temendo che la Francia potesse ulteriormente espandersi dall'Algeria verso il Marocco, creando un vasto impero coloniale sulle sponde del Mediterraneo, predispose i primi piani di invasione della Libia ottomana.\nIl primo studio pratico di un piano per l'occupazione di Tripolitania e Cirenaica fu sviluppato nel 1885, in corrispondenza con l'occupazione di Beilul e Massaua, che avrebbe potuto determinare uno scontro con la Turchia; tale pianificazione port\u00f2, nello stesso anno, alla pubblicazione di uno studio del contrammiraglio Lovera, dal titolo \"Condizioni militari della Tripolitania\" che prevedeva la necessit\u00e0 di una forza di almeno uomini per occupare la regione, con due sbarchi principali presso Tripoli e Bomba (Cirenaica). Lo studio presentava tuttavia dei dubbi sulla convenienza puramente economica di una colonizzazione di entrambe le regioni, in considerazione del loro scarso sviluppo, che avrebbe richiesto forti spese per interventi pubblici. Il ministro degli Esteri italiano Pasquale Stanislao Mancini spingeva invece per un'azione rapida che creasse uno stato di fatto cui le altre potenze europee non potessero opporsi. La temuta invasione del Marocco non avvenne, ma il timore che fosse solo rimandata fece s\u00ec che lo Stato maggiore italiano non accantonasse del tutto i piani d'invasione.\nNel 1897, in seguito a una crisi diplomatica con la Francia, lo Stato maggiore della Regia Marina redasse un nuovo studio intitolato \"Azione offensiva contro la Tripolitania\", che partiva da un esame della situazione economica della provincia, ove le attivit\u00e0 pi\u00f9 lucrative erano gestite da elementi stranieri. Lo studio proseguiva con un'analisi politica, in cui era evidenziato che la popolazione arabo-berbera non era sottomessa agli ottomani ma solamente \"conquistata\", quindi esisteva un ampio margine di manovra per accattivarsene le simpatie. La zona di sbarco consigliata per l'occupazione di Tripoli era situata in prossimit\u00e0 di capo Tajura: la flotta turca avrebbe dovuto essere contrastata con forze navali commisurate alla potenzialit\u00e0 dell'avversario. Le operazioni terrestri avrebbero dovuto essere appoggiate da un bombardamento dei forti che difendevano Tripoli. Nel 1910 il tenente di vascello Zino aveva evidenziato la rilevanza strategica di Tobruch e la fertilit\u00e0 dell'area di Derna, in Cirenaica.\nCon l'adesione alla Triplice alleanza l'Italia auspicava di ottenere un assenso da parte delle potenze continentali per una compensazione della perdita della Tunisia, ma le speranze italiane furono frustrate dall'indisponibilit\u00e0 del cancelliere tedesco Otto von Bismarck. Le dimissioni di Bismarck nel 1890 smossero la situazione e nel 1891 fu inserito l'articolo IX, che prevedeva l'appoggio della Germania alle mire colonialiste italiane in Nord Africa, seppure dopo un esame globale della situazione da cui risultasse impossibile mantenere lo \"status quo\", e un tentativo di accordo con il Regno Unito. Nel 1900 fu stipulato un accordo segreto tra Italia e Francia: l'Italia avrebbe se necessario fornito appoggio diplomatico alla Francia in Marocco, ottenendo da questa una dichiarazione di disinteresse verso la Tripolitania; nel 1902 una serie di dichiarazioni bilaterali davano libert\u00e0 ai due paesi di sviluppare la loro influenza rispettivamente in Tripolitania e Marocco qualora lo avessero ritenuto opportuno. Lo stesso anno arriv\u00f2 anche l'esplicito assenso dell'Austria-Ungheria, che fino a quel momento aveva trattato freddamente la questione.\nA partire dal 1890 la bilancia commerciale della Tripolitania cominci\u00f2 a spostarsi a favore dell'Italia, a spese di Malta e dell'Inghilterra, arrivando nel 1905 a un tonnellaggio italiano in entrata e uscita da Tripoli doppio di quello inglese e quadruplo di quello francese. Una rinnovata penetrazione commerciale anglo-francese, unitamente a una maggiore rigidit\u00e0 nei confronti degli europei dovuta alla rivoluzione dei Giovani Turchi, inizi\u00f2 a pregiudicare i vasti interessi italiani in Libia, in particolare quelli del Banco di Roma che vi era presente da ben sei anni.\nLe posizioni italiane sulla guerra.\nNell'Ottocento in Italia si andavano manifestando forti correnti interventiste che propugnavano l'occupazione della Libia ottomana, o quantomeno la costituzione di un protettorato. La borghesia settentrionale vedeva nell'intervento militare un'occasione per schiudere alla propria industria nuovi mercati, mentre il proletariato agricolo del meridione, che considerava la Libia come terra generalmente fertile, riteneva che la conquista del paese avrebbe ridotto la piaga dell'emigrazione. All'inizio del XX secolo l'industria italiana aveva conosciuto un notevole incremento delle esportazioni verso l'Impero ottomano, tanto che tra il 1907 e il 1909 era al quarto posto nelle importazioni turche, con prevalenza nei prodotti tessili; tra il 1908 e il 1911 diversi tentativi imprenditoriali s'imbatterono in una netta opposizione politica, che si manifest\u00f2 in una serie azioni di boicottaggio degli interessi italiani in Libia e nel Mar Rosso. Altre spinte all'espansione venivano dall'esposizione del Banco di Roma, che era impegnato dal 1907 in Tripolitania e ormai soggetto all'ostilit\u00e0 delle autorit\u00e0 turche.\nI liberali italiani, se nella precedente guerra di Abissinia, conclusa con il disastro di Adua, si erano divisi, in occasione della prospettata campagna nella Libia ottomana si dimostrarono sostanzialmente compatti a favore dell'intervento, sebbene seguissero la pi\u00f9 dinamica Associazione Nazionalista Italiana, fondata appena nel 1910 con l'appoggio dei futuristi e apertamente favorevole all'impresa bellica. I giolittiani, con meno entusiasmo, appoggiarono anch'essi l'intervento. Il 7 ottobre 1911, in un discorso al Teatro Regio di Torino, Giovanni Giolitti defin\u00ec la guerra \"una fatalit\u00e0 storica\" e nelle sue memorie spieg\u00f2 di essere intervenuto in Libia per evitare che a seguito dell'occupazione francese del Marocco tutto il Mediterraneo meridionale divenisse \"un condominio anglo-francese\".\nLa Santa Sede si mantenne neutrale, esprimendo a pi\u00f9 riprese scetticismo per la campagna di Libia. In particolare premeva alla Santa Sede che non si presentasse l'impresa coloniale, con le sue ragioni economiche e geopolitiche, come una guerra di religione. La Santa Sede si trov\u00f2 in un difficile equilibrio diplomatico, perch\u00e9 schierarsi apertamente contro la guerra avrebbe significato inasprire ulteriormente i rapporti con il Regno d'Italia, con il quale perdurava uno stato di inimicizia originatosi con la questione romana e offrire agli anticlericali l'occasione per considerare i cattolici contrari agli interessi nazionali italiani. D'altra parte per motivi religiosi non poteva approvare una guerra di religione e si trov\u00f2 in forte difficolt\u00e0 nei confronti dell'Impero ottomano, che viet\u00f2 al delegato apostolico monsignor Vincenzo Sardi di inviare telegrammi cifrati in Vaticano, a quel tempo in Italia. Tuttavia numerosi vescovi italiani diedero la loro benedizione alle truppe in partenza per il fronte e la Segreteria di Stato della Santa Sede, dopo aver fatto pubblicare una nota su \"l'Osservatore Romano\", li richiam\u00f2 a mantenere una posizione pi\u00f9 prudente. Gli stessi gesuiti, che in precedenza avevano duramente avversato le altre campagne coloniali italiane, in questa circostanza non si distinsero nettamente dal resto del clero, se si eccettuano le prese di posizione della loro rivista \"La Civilt\u00e0 Cattolica\", che ricalcavano la neutralit\u00e0 della Santa Sede. Molti cattolici italiani furono convinti dalla propaganda nazionalista a favore dell'intervento e ci\u00f2 ebbe un effetto trascinante per una moltitudine di italiani. I cattolici, prima ancora del Patto Gentiloni, incominciarono a ritornare alla politica italiana, dalla quale si erano volontariamente esclusi negli anni precedenti.\nA questa spinta interventista si aggiunsero anche voci precedentemente insospettabili, come il Premio Nobel per la pace Ernesto Teodoro Moneta e il poeta Giovanni Pascoli, il quale fu tanto trascinato dalla propaganda nazionalista che parlando dell'Italia al teatro di Barga proclam\u00f2: \u00abla grande proletaria si \u00e8 mossa\u00bb. Si riferiva al fatto che finalmente i lavoratori italiani, costretti a emigrare all'estero, avrebbero invece trovato in Libia terre fertili: \"L\u00e0 i lavoratori saranno, non l'opre, mal pagate mal pregiate mal nomate, degli stranieri, ma, nel senso pi\u00f9 alto e forte delle parole, agricoltori sul suo, sul terreno della patria\". Per l'occasione dell'entrata in guerra fu anche scritta la canzone \"Tripoli bel suol d'amore\", recitata in molti teatri italiani dalla cantante Gea della Garisenda, che si presentava sul palcoscenico vestita unicamente del tricolore, suscitando scandalo nella pudibonda societ\u00e0 dell'epoca.\nAl contempo i circoli pacifisti, molto attivi negli anni precedenti, si erano in molti casi sciolti. Il Partito Socialista Italiano era in genere contrario, sebbene molti deputati socialisti si separarono dalla linea contraria alla guerra dettata da Filippo Turati. Quest'ultimo si opponeva per ragioni tanto finanziarie (\"solo con la guerra in Libia ci siamo svegliati a un tratto miliardari\") quanto di principio. Aderirono alla linea contraria alla guerra lo storico socialista Gaetano Salvemini, che lasci\u00f2 il partito anche per un'eccessiva accondiscendenza del partito verso la campagna di Libia, che defin\u00ec \"uno scatolone di sabbia\", e il deputato e storico dell'Islam, Leone Caetani (definito sprezzantemente dagli interventisti come \"il principe turco\"). Sul versante opposto, il socialista Arturo Labriola sostenne la necessit\u00e0 dell'intervento sperando che la conquista di nuove terre avvantaggiasse il proletariato rurale del meridione, ma in seguito mut\u00f2 repentinamente il proprio giudizio. Favorevoli furono anche Paolo Orano e Angelo Oliviero Olivetti. Ricciotti Garibaldi arruol\u00f2 un centinaio di \"camicie rosse\" volontarie con il proposito di sbarcare in Albania.\nL'opposizione pi\u00f9 decisa venne dai sindacalisti rivoluzionari, dai giovani socialisti, in particolare Amadeo Bordiga, ma anche ad esempio da Benito Mussolini, e da una parte dei repubblicani guidati da Pietro Nenni, che tentarono di bloccare la guerra con dimostrazioni e scioperi di massa. La Confederazione Generale del Lavoro proclam\u00f2 uno sciopero generale di 24 ore per il giorno 27 settembre 1911, ma a causa delle divisioni interne al movimento rivoluzionario l'operazione ebbe successo solo a Forl\u00ec, che \"per la convergenza di socialisti e repubblicani, fu la punta pi\u00f9 avanzata della risposta popolare alla guerra di Libia\". Il 14 ottobre Mussolini e Nenni furono arrestati e reclusi alcuni mesi nel carcere di Bologna. Le pi\u00f9 approfondite analisi contro la guerra furono fatte da Alceste de Ambris, che defin\u00ec l'invasione italiana \"una guerra di brigantaggio\", e da Enrico Leone, economista e sindacalista rivoluzionario, che scrisse un libro contro la politica di colonizzazione violenta. Furono contrari alla guerra anche i massoni, che erano vicini alla rivoluzione laica dei Giovani Turchi; in particolare fu notata la freddezza di Ernesto Nathan, sindaco di Roma.\nL'ultimatum.\nLa crisi di Agadir che coinvolse la Francia e il Marocco il 1\u00ba luglio 1911, provocata dall'ingresso della cannoniera tedesca nel porto di Agadir, probabilmente spinse Giolitti ad affrettare i tempi. La preoccupazione del ministro degli esteri Antonino Patern\u00f2 di San Giuliano era dettata dal timore che la Francia, una volta occupato il Marocco, non avrebbe dato il suo benestare a un intervento italiano in Libia. Nonostante il rapido rientrare dell'incidente diplomatico, Patern\u00f2 rimase convinto che una spedizione in Libia fosse ormai imperativa e che l'azione dovesse essere anche il pi\u00f9 rapida possibile per evitare turbolenze nell'area balcanica. La posizione tenuta da San Giuliano convinse diversi storici, tra cui Sergio Romano, che fu lui il principale fautore della guerra contro la Turchia, mentre \u00e8 accertato che anche lo stesso Giolitti era desideroso di risolvere una volta per tutte l'annosa questione libica. Il Primo ministro spinse infatti affinch\u00e9 il corpo di spedizione dai ventimila soldati previsti fosse raddoppiato a quarantamila. Il 19 settembre fu mobilitato l'esercito.\nIl 28 settembre l'ambasciatore italiano a Istanbul consegn\u00f2 alla Sublime porta un ultimatum che \"fu compilato in modo da non aprire strade a qualunque evasione e non dare appigli a una lunga discussione che dovevamo ad ogni costo evitare\" che imponeva al governo ottomano di dare \"gli ordini occorrenti affinch\u00e9 essa [l'occupazione militare della Tripolitania e della Cirenaica] non incontri da parte dei rappresentanti ottomani alcuna opposizione\": il termine di accettazione era di sole 24 ore. Inizialmente il Gran visir si rifiut\u00f2 di leggerlo e quando lo fece esclam\u00f2 \"C'est donc la guerre\" (\"Dunque \u00e8 la guerra\" in francese). Il governo turco fu estremamente accomodante e si impegn\u00f2 anche a garantire le prerogative dei commercianti italiani in Libia ma rispose a ultimatum scaduto. L'offerta turca fu rapidamente liquidata da Patern\u00f2 come un \"ingenuo artificio... per guadagnare tempo\".\nIl comando del corpo di spedizione italiano fu affidato al generale Carlo Caneva, in assoluto il pi\u00f9 anziano generale ancora in attivit\u00e0 in Europa, mentre Annibale Gastaldello fu nominato capo dello Stato maggiore.\nForze contrapposte.\nItalia.\nPer le operazioni in Libia il Regio Esercito mobilit\u00f2 un \"Corpo d'armata Speciale\" agli ordini del generale Carlo Caneva, costituito allo scopo e formato dalla 1\u00aa (generale Guglielmo Pecori Giraldi) e dalla 2\u00aa divisione (generale Ottavio Briccola) per un totale di uomini. Ogni divisione era costituita da due brigate, e ogni brigata da due reggimenti di fanteria (rinforzati ciascuno da una sezione di mitragliatrici), due squadroni di cavalleggeri, un reggimento di artiglieria da campagna (quattro gruppi di quattro batterie con pezzi da 75A), una compagnia zappatori e servizi. Le truppe non inquadrate erano costituite da due reggimenti di bersaglieri (8\u00ba e 11\u00ba) rinforzati ciascuno da una sezione someggiata di mitragliatrici Maxim), un reggimento di artiglieria da montagna (quattro gruppi da 70A), un gruppo di artiglieria da fortezza (due batterie da 149G), un battaglione di zappatori (due compagnie) e una compagnia telegrafisti con quattro stazioni radiotelegrafiche. Si trattava di unit\u00e0 \"di formazione\", ossia composte da elementi provvisoriamente distaccati da altre unit\u00e0. Agli uomini vennero consegnate nuove divise pi\u00f9 adatte per l'ambiente desertico di colore grigioverde (che caratterizz\u00f2 le uniformi italiane fino alla seconda guerra mondiale), oltre al classico casco coloniale Mod. 1911.\nSuccessivamente le forze terrestri furono aumentate nel corso del conflitto, con l'afflusso di consistenti rinforzi. In particolare, il 5 novembre 1911 sbarcarono a Tripoli la 3\u00aa e 4\u00aa divisioni, provenienti da Napoli e organizzate anch'esse come unit\u00e0 di formazione.\nLa Forza navale italiana del Mediterraneo, successivamente Forze navali riunite, agli ordini del viceammiraglio Augusto Aubry, era cos\u00ec costituita:\nOltre a queste unit\u00e0 operarono in Mediterraneo gli incrociatori ausiliari \"Bosnia\", \"Citt\u00e0 di Messina\", \"Citt\u00e0 di Catania\", , \"Citt\u00e0 di Siracusa\", , e la nave ospedale del Corpo Militare dello SMOM.\nLa Regia Marina contribu\u00ec alle operazioni anche con un Corpo di occupazione formato dalle compagnie da sbarco tratte dalle navi, che effettu\u00f2 i primi sbarchi su Tripoli. Altri battaglioni da sbarco vennero successivamente organizzati nel corso della campagna.\nImpero ottomano.\nLa guarnigione turca in Libia stanziava circa uomini della 42\u00aa divisione autonoma, composta dal 124\u00ba, 125\u00ba, 126\u00ba e 127\u00ba reggimenti fanteria, dal 42\u00ba battaglione fucilieri, dal 38\u00ba reggimento cavalleria e disponeva di aliquote d'artiglieria. Era stata cos\u00ec suddivisa:\nNel corso del conflitto si unirono ai turchi un numero imprecisato di forze arabe organizzate in \"mehalla\", unit\u00e0 tribali di entit\u00e0 variabile a seconda della popolazione che le sosteneva, inquadrate da ufficiali turchi, alle quali si aggiunsero - guerriglieri senussiti al comando di Omar al-Mukhtar.\nLe forze navali a disposizione degli ottomani erano le seguenti:\nLe corazzate \"Mecidiye\" e \"Hamidiye\" della squadra di Beirut erano antiquate; al contrario, le due corazzate di produzione tedesca e i cacciatorpediniere erano moderni e capaci di velocit\u00e0 elevate per l'epoca.\nLa guerra.\nI primi scontri navali e l'occupazione delle citt\u00e0 costiere.\nLa Regia Marina non ebbe ordini specifici in merito alla preparazione del conflitto, sebbene il governo avesse deciso gi\u00e0 l'entrata in guerra, e il 17 settembre 1911 Giolitti avesse gi\u00e0 avvisato il re di tale decisione. In ogni caso, considerando che i capi militari avevano comunque un'idea generale della situazione, la marina aveva accelerato i lavori di allestimento delle navi per poterle radunare nella rada di Augusta. L'allerta alla flotta giunse nella sera del 20 settembre con un telegramma del ministro Pasquale Leonardi Cattolica, che il 24 ordinava l'adunata delle navi ad Augusta.\nIl piroscafo \"Derna\".\nAncora prima della dichiarazione di guerra la Turchia aveva rifornito tre piroscafi di armi e di soldati: il \"Derna\", lo \"Scutari\" e il \"Kaisseri\". Il \"Kaisseri\" lasci\u00f2 il porto di Smirne con circa uomini e si diresse nel Mar Rosso; pi\u00f9 tardi fu catturato dalla Regia Marina nel corso della guerra mentre era camuffato da nave ospedale. Dello \"Scutari\" si persero tutte le tracce mentre, per quanto riguardava il \"Derna\", lo Stato maggiore italiano sapeva che era salpato da Istanbul il 21 settembre per trasportare armi a Tripoli con un carico di fucili Mauser M1903 Turkish. Il 23 settembre, conoscendo la natura del carico del piroscafo, il ministro segnalava al comandante della flotta la \"necessit\u00e0 assoluta\" di impedire al \"Derna\" di arrivare alla meta: il viceammiraglio Aubry ordin\u00f2 al \"Varese\" di incrociare davanti a Tripoli, fuori vista dalla costa, in attesa delle corazzate \"Roma\" e \"Napoli\". L'ordine comunque non permetteva di ingaggiare navi battenti bandiera diversa da quella ottomana e, per di pi\u00f9, non forniva le indicazioni necessarie all'identificazione del \"Derna\". La notte del 25 settembre la \"Roma\" intercett\u00f2 un mercantile che, illuminato con i proiettori, presentava il nome \"Hamitaz\"; il capitano di vascello Giovanni Lovatelli comandante la \"Roma\" ammise in seguito di aver identificato la nave come battente bandiera tedesca dopo aver sentito alcuni marinai parlare in questa lingua. La mattina successiva il \"Derna\" gettava l'ancora nel porto di Tripoli; il console Galli telegraf\u00f2 subito a Roma dell'avvenuto attracco del \"Derna\". Informato a sua volta da Roma, il viceammiraglio Aubry ordin\u00f2 a Lovatelli di verificare la correttezza della notizia, cos\u00ec la \"Roma\" si avvicin\u00f2 di notte a Tripoli e un marinaio inviato su una lancia riusc\u00ec a issarsi a bordo dove lesse distintamente il nome della nave \"Hamitaz\". Il viceammiraglio Aubry fu cos\u00ec rassicurato sul fatto che il \"Derna\" in realt\u00e0 non era approdato a Tripoli.\nSuccessivamente affondato e in seguito recuperato dagli italiani, si constat\u00f2 che la scritta originale erano i nomi Derna-Hamburg sovrapposti, in quanto quello era il porto di armamento, e che cancellato \"Derna\", \"Hamburg\" era stato modificato in \"Hamitaz\". Non si sa se il \"Derna\" navigasse sotto bandiera turca o tedesca, comunque le regole di ingaggio in vigore non potevano essere disattese da parte dei comandanti in mare.\nLa battaglia di Prevesa.\nL'uscita della squadra turca da Beirut il 28 settembre spinse la flotta italiana ad attuare una serie di missioni di ricognizione nel Mediterraneo orientale per intercettare un'eventuale azione verso ovest della squadra turca, che invece si era ritirata nei Dardanelli. A tal fine il contrammiraglio Presbitero fu inviato con la sua divisione a Bengasi con l'ordine di ripiegare su Tripoli, dove si stava concentrando tutta la 2\u00aa squadra, in previsione della comparsa di forze nemiche preponderanti.\nIl 28 settembre le siluranti italiane avevano messo sotto controllo l'area marittima di fronte a Prevesa, principalmente per controllare il piroscafo \"Sahah\", che ancorato a San Giovanni di Medua doveva trasportare truppe in Libia. Il giorno successivo giunse in zona anche l'incrociatore \"Marco Polo\", distaccato dalla 2\u00aa Divisione. Il 29 settembre, attorno alle 16:00, circa un'ora dopo la dichiarazione ufficiale di guerra, le torpediniere turche \"Tokad\" e \"Antalya\", battelli della classe Antalya da 165 tonnellate costruiti in Italia dalla Ansaldo, furono danneggiate in uno scontro con unit\u00e0 italiane: i cacciatorpediniere italiani al comando di Luigi Amedeo di Savoia-Aosta, duca degli Abruzzi, incrociarono al largo di Prevesa le due torpediniere turche contro le quali aprirono il fuoco. La \"Tokad\" in veloce allontanamento da Prevesa fu silurata dai cacciatorpediniere \"Artigliere\" e che la costrinsero a incagliarsi in fiamme: la nave venne quindi deliberatamente spiaggiata per evitarne l'affondamento. Avvenne inoltre uno scambio di cannonate con le batterie costiere ottomane.\nLa mattina del 30 settembre al largo di Re\u015fadiye il cacciatorpediniere \"Artigliere\" cannoneggi\u00f2 le due torpediniere turche \"Alpagot\" e \"Hamidiye\" col supporto delle artiglierie del sopraggiunto \"Corazziere\"; secondo altre fonti, la torpediniera \"Antalya\", sopraggiunta in soccorso, fu colpita a sua volta e devastata da un colpo del \"Corazziere\" che avrebbe fatto esplodere uno dei siluri a bordo della torpediniera. In ogni caso la \"Antalya\" venne autoaffondata a Prevesa insieme alla \"Tokad\", e successivamente entrambe vennero recuperate dai greci, che le immisero in servizio col nome di \"Nikopolis\" e \"Totoi\". Portatisi a circa 600 metri dalla costa, i cacciatorpediniere scambiarono cannonate con le postazioni difensive turche a terra e inviarono imbarcazioni armate per catturare il panfilo armato \"Tarabulus\", che fu rimorchiato a Taranto dal \"Corazziere\". Nella stessa mattinata il cacciatorpediniere \"Alpino\" catturava davanti a Prevesa il piroscafo \"Newa\", proveniente da San Giovanni di Medua con a bordo un carico bellico destinato ai Dardanelli.\nLe operazioni in Adriatico causarono attriti diplomatici con l'Impero austro-ungarico, che riteneva un intervento italiano nelle acque territoriali e sulle coste albanesi un'ingerenza nell'area balcanica e non gradiva la presenza della flotta italiana in assetto di guerra di fronte alle basi principali della sua marina: l'Austria aveva dislocato all'uopo a Cattaro la 1\u00aa divisione della flotta (corazzate \"SMS Zrinyi\", \"SMS Radetzky\", \"SMS Erzherzog Franz Ferdinand\"). Il 2 ottobre le operazioni furono sospese e un telegramma del Ministro della marina impose alle navi di mantenersi a sud del Canale d'Otranto per \u00abconvenienza politica\u00bb; un successivo comunicato proib\u00ec di aprire il fuoco contro le postazioni nemiche a terra. Contrariamente agli ordini del ministero, il giorno 5 ottobre, il cacciatorpediniere \"Artigliere\" di fronte a San Giovanni di Medua impegn\u00f2 le fortificazioni turche che avevano aperto il fuoco contro una lancia a remi, inviata a terra con bandiera bianca per raccogliere informazioni: fra i feriti vi fu anche il comandante della nave (comandante Biscaretti), ma la lancia fu recuperata senza vittime. A seguito delle proteste austriache (San Giovanni di Medua era prossima al confine albanese con l'Austria) il ministro Leonardi Cattolica invi\u00f2 il 5 e 6 ottobre due telegrammi al duca degli Abruzzi, ufficiale superiore in mare, in cui ribadiva che il governo aveva preso l'impegno di non effettuare ulteriori operazioni in Adriatico.\nLa presa di Tripoli.\nIl 2 ottobre 1911 la squadra navale italiana dispiegata davanti al porto di Tripoli, al comando dell'ammiraglio Luigi Faravelli, intim\u00f2 la resa alla guarnigione turca di stanza della citt\u00e0. Respinta da parte ottomana la richiesta di resa, il giorno successivo inizi\u00f2 il cannoneggiamento dei forti turchi della citt\u00e0 presidiati da pochi cannonieri; constatata l'assenza di reazione nemica, i marinai del capitano di vascello Umberto Cagni occuparono le fortezze principali della citt\u00e0. Pur con forze ridotte, Cagni riusc\u00ec a dare l'impressione che la forza sbarcata fosse molto pi\u00f9 numerosa muovendo le proprie truppe continuamente da una parte all'altra della citt\u00e0: in tal modo riusc\u00ec a ritardare qualsiasi attacco per circa una settimana. L'11 ottobre arrivarono in porto i piroscafi \"America\" e \"Verona\" e l'incrociatore \"Varese\" che, essendo le navi pi\u00f9 veloci, si erano staccate dal resto del convoglio. Le navi trasportavano l'84\u00ba Reggimento fanteria \"Venezia\", due battaglioni del 40\u00ba Reggimento fanteria \"Bologna\" e un battaglione dell'11\u00ba reggimento bersaglieri, per un totale di uomini. Il giorno successivo giunse il resto del convoglio, assicurando il controllo della citt\u00e0 all'Italia. Con i rinforzi giunti dall'Italia il corpo di spedizione arriv\u00f2 a contare uomini al comando del generale Carlo Caneva.\nLa presa di Tobruch.\nTripoli era la citt\u00e0 pi\u00f9 grande e pi\u00f9 importante della regione, in quanto sede amministrativa, ma Tobruch fu la prima citt\u00e0 della Libia a essere occupata per l'importanza del suo porto e per la sua posizione strategica, che permetteva il controllo di ogni movimento costiero da e per l'Egitto. Occupando Tobruch la Regia Marina spostava il punto di partenza della squadra pi\u00f9 avanzata di 500 miglia a est rispetto alla base di Augusta. La mattina del 4 ottobre, contemporaneamente agli sbarchi operati a Tripoli, una squadra navale italiana (corazzate \"Vittorio Emanuele\", \"Roma\", \"Napoli\", incrociatori \"Amalfi\", \"Pisa\" e cacciatorpediniere ) entr\u00f2 nella rada e dopo pochi colpi di cannone inizi\u00f2 lo sbarco di circa 400 uomini delle compagnie da sbarco di marina, avvenuto senza incontrare resistenza.\nL'occupazione di Homs, Derna e Bengasi.\nL'8\u00ba Reggimento bersaglieri del colonnello Carlo Maggiotto non prese terra a Tripoli e fu mantenuto sulle navi; giacch\u00e9 si parlava di Homs come una localit\u00e0 tranquilla e gi\u00e0 abbandonata dai turchi, alle 07:00 del mattino del 17 ottobre un convoglio si present\u00f2 al largo di quella localit\u00e0. In realt\u00e0 la guarnigione turca forte di 300 uomini si trovava ancora nella citt\u00e0, ma lo sbarco pot\u00e9 avvenire soltanto quattro giorni pi\u00f9 tardi causa le pessime condizione del mare. Immediatamente prima la guarnigione si ritir\u00f2 sulle alture del Merg\u00e8b (Quota 176) che dominano l'abitato.\nDue giorni dopo i bersaglieri occuparono le alture, contrastati oltre che dalla guarnigione turca anche da circa irregolari arabi. Il colonnello Maggiotto ritenne la posizione raggiunta non difendibile, cos\u00ec a sera i bersaglieri si ritirarono in citt\u00e0. Il 21 ottobre ottenne rinforzi da due compagnie da sbarco e una batteria da 75\u00a0mm della marina, provenienti dalla \"Varese\" e dalla \"Marco Polo\".. Imbaldanziti dal successo, il 28 ottobre i turchi attaccarono le trincee attorno a Homs con circa irregolari ma i bersaglieri, rinforzati da due plotoni di marinai e supportati dal fuoco del \"Marco Polo\", respinsero l'attacco: gli irregolari tornarono ai loro villaggi, senza ulteriormente minacciare la citt\u00e0. Le alture intorno a Homs furono riconquistate dagli italiani il 27 febbraio 1912 e tenute per tutta la durata della guerra.\nIl 7 ottobre il reggente del consolato di Derna riusc\u00ec a far sapere al contrammiraglio Presbitero, che si trovava a Tobruch con la squadra navale, di essere stato rinchiuso in ostaggio con gli altri diplomatici italiani in uno stabile conosciuto come \"casa Aronne\". Presbitero invi\u00f2 a Derna la \"Napoli,\" che prese posizione presso l'abitato e invi\u00f2 a terra una scialuppa per parlamentare: quando l'imbarcazione fu fatta segno del fuoco avversario, l'ammiraglio ordin\u00f2 di sparare con l'armamento secondario (con pezzi da 76\u00a0mm e con poche salve da 203\u00a0mm). Alle 11:30 i turchi non risposero pi\u00f9 e finalmente la scialuppa pot\u00e9 prendere contatto con le autorit\u00e0 turche. Gli italiani furono liberati e trasferiti a bordo della \"Napoli\" la mattina del 9 ottobre.\nIl 13 ottobre il viceammiraglio Aubry ordin\u00f2 l'occupazione di Derna con le truppe gi\u00e0 presenti a Tobruch. Il giorno 16 ottobre fu tentato lo sbarco, non senza difficolt\u00e0 dovute alle condizioni proibitive del mare e per la violenta reazione turca; al secondo tentativo la flotta effettu\u00f2 un violento bombardamento navale, e solo la compagnia da sbarco del \"Vittor Pisani\" (circa 80 marinai agli ordini del tenente di vascello Grana) riusc\u00ec a prendere terra prima del calare della notte. L'occupazione fu completata il giorno successivo da altri contingenti da sbarco e dal I/40\u00ba fanteria, imbarcato a Tobruch sul piroscafo \"Favignana\", agli ordini del capitano di fregata Pietro Orsini: tutte le unit\u00e0 erano sottoposte al comandante delle truppe da sbarco della divisione navale Presbitero. Nei giorni successivi altri sbarchi portarono la guarnigione italiana a 250 uomini e l'operazione ebbe termine il 21 ottobre, quando tutto il battaglione fu a terra. Il 25 ottobre giunsero direttamente dall'Italia il 22\u00ba Reggimento fanteria \"Cremona\", il battaglione alpini \"Saluzzo\" e un plotone del genio al comando del colonnello Vittorio Italico Zupelli. Per garantire il rifornimento idrico, Zupelli fece occupare e fortificare il ciglione dell'altipiano che si alzava dietro la citt\u00e0, dove si trovava la fonte che la riforniva.\nCon circa abitanti, Bengasi era capitale della Cirenaica e il centro strategico pi\u00f9 importante dopo Tripoli. La mattina del 18 ottobre una squadra navale partita da Augusta si present\u00f2 davanti alla citt\u00e0: le truppe destinate all'azione erano il 4\u00ba e il 63\u00ba Reggimento fanteria \"Cagliari\" (circa uomini) supportati da reparti del genio, da due batterie di artiglieria da montagna, da un battaglione di marinai formato dalle compagnie da sbarco delle corazzate \"Vittorio Emanuele II\", \"Regina Elena\", \"Roma\" e \"Napoli\", agli ordini del capitano di fregata Angelo Frank. La guarnigione turca contava per contro 450 uomini. Il giorno successivo, fallite le intimazioni alla resa, le navi aprirono il fuoco alle 07:30, colpendo sia le fortificazioni turche (Berka e Castello) sia la spiaggia della Giuliana; questo tratto di costa lungo circa 1 chilometro e con andamento nord-sud tra punta della Giuliana e punta Buscaiba, era l'unico adatto per uno sbarco. La spiaggia era caratterizzata da un tratto di dune di circa 500 metri, chiuso da un'ampia salina, dove i turchi avevano eretto fortificazioni campali; poich\u00e9 dovevano aggirare la salina, le truppe da sbarco avrebbero dovuto percorre circa 3 chilometri per arrivare a Berka, dove era situata la caserma dalla quale i turchi controllavano il centro di Bengasi. Prima ancora che terminasse il bombardamento, alle 08:50, il battaglione di marina sbarc\u00f2 attestandosi su una linea di dune a circa 100 metri dalla battigia, seguito dalle fanterie; da alcune trincee ben mimetizzate inizi\u00f2 il fuoco turco che arrest\u00f2 l'avanzata degli uomini di Frank. L'unico punto dominante la spiaggia era l'altura su cui si trovava il cimitero cristiano che, privo di difesa, fu prontamente occupato da Frank con un plotone di marinai e due pezzi di artiglieria. I turchi contrattaccarono proprio al cimitero aggirando la postazione italiana e nella ritirata gli artiglieri rimossero gli otturatori ai cannoni; poco dopo gli italiani lanciarono un assalto guidato da Frank e appoggiato dai pezzi navali che riconquist\u00f2 l'altura e i cannoni.\nAttorno alle 15:30 il grosso del contingente era sbarcato e posto al comando del generale Ottavio Briccola. Fu deciso di aggirare le difese nemiche con due battaglioni del 4\u00ba reggimento: l'assalto ebbe successo, ma le perdite furono tutt'altro che lievi, comprendendo diversi ufficiali, fra cui lo stesso Frank. Il mattino del 19 ottobre fu occupata tutta la citt\u00e0; a sera nuclei di irregolari attaccarono gli avamposti difensivi italiani. Nei giorni successivi affluirono a Bengasi notevoli rinforzi (6\u00ba e 68\u00ba Reggimento fanteria \"Legnano\"). Il presidio inizialmente si ritir\u00f2 a El Abia, ma successivamente si riaccost\u00f2 alla citt\u00e0, occupando Sidi Muft\u00e0 (Benina). Nel campo di Benina arrivarono a essere presenti irregolari. La presenza di questo campo nemico imped\u00ec ogni attivit\u00e0 offensiva italiana per tutta la durata della guerra.\nGli errori di valutazione italiani.\nLo Stato maggiore dell'esercito italiano si cull\u00f2 inizialmente nell'idea che la nuova occupazione potesse essere, se non gradita, comunque accettata da parte libica come il male minore. In effetti era noto che i turchi in Libia non fossero mai stati particolarmente amati e che le ripetute coscrizioni militari non avessero mai avuto largo consenso. Inoltre la crescente forza del movimento dei Giovani Turchi, con venature laicheggianti, aveva contribuito ad alienarsi le simpatie presso la popolazione libica pi\u00f9 tradizionalista, in particolare presso la setta religiosa dei senussiti. Il governo turco infine si era dimostrato subito favorevole a una soluzione di compromesso: all'Italia sarebbe stato accordato un protettorato che salvasse formalmente la sovranit\u00e0 turca sulla regione.\nL'idea che in Libia si sarebbe vinto quasi senza combattere era appoggiata attivamente, utilizzando la stampa nazionale, dal Banco di Roma, che, in tal modo, cercava di difendere i suoi interessi a Tripoli. Di fronte a questa visione ottimistica non vennero effettuati i passi necessari per attirarsi la simpatia dei capi locali, che avrebbero richiesto l'impiego di risorse finanziarie prima che militari.. La ritirata da Tripoli dell'esercito regolare turco fece perdere quasi tutti i consensi alla causa ottomana: l'esercito turco fu accusato, secondo le parole di Yussef Gemal che comandava la base di Yfren, di \"aver svenduto la Tripolitania agli italiani\", tanto che la milizia composta da libici disert\u00f2 in massa; fu solo quando l'esercito turco dimostr\u00f2 un'insperata combattivit\u00e0 e volont\u00e0 di reagire che le simpatie della popolazione araba ritornarono ai propri correligionari. A ci\u00f2 contribuirono la lentezza dello sbarco italiano a Tripoli, che necessit\u00f2 di diverse giornate, e alcuni errori nelle relazioni con il notabilato locale, non adeguatamente sovvenzionato con denari e prebende. Il movimento nazionalista dei Giovani Turchi, che nel 1908 aveva vinto le elezioni in Turchia, non era assolutamente intenzionato a cedere in Libia senza combattere e nonostante le affermazioni del Ministro della guerra turco Mahmud \u015eevket Pasci\u00e0, che sosteneva l'impossibilit\u00e0 di riconquistare Tripoli, circa 50 giovani ufficiali aderenti ai Giovani Turchi partirono volontari per il fronte libico, tra i quali vi era Mustafa Kemal Atat\u00fcrk.\nIn seguito allo sbarco italiano tutte le guarnigioni ottomane lasciarono rapidamente le citt\u00e0 per ritirarsi nelle oasi, senza ingaggiare alcun combattimento; la guarnigione di Tripoli si ritir\u00f2 nei campi di el-Azizia e di Suarei Ben Adem, dove il colonnello Ne\u015fet Bey incominci\u00f2 a radunare un numero imprecisato di \"mehalla\" (milizie regionali irregolari) stimato comunque superiore ai uomini. Nonostante avesse solo quarant'anni, Ne\u015fet vantava una vasta esperienza avendo combattuto gi\u00e0 in altre aree ed era inoltre pratico del territorio perch\u00e9 aveva prestato servizio in Libia per tre anni; conosceva infine la lingua araba a differenza della maggior parte degli altri ufficiali, ed era perci\u00f2 apprezzato dalla popolazione locale. Dopo la riuscita degli sbarchi, il Regio Esercito si impegn\u00f2 immediatamente nella creazione di trincee e fortificazioni al fine di prevenire attacchi turchi, lasciando ai turchi l'iniziativa militare invece di annientare le forze ottomane con una serie di manovre a tenaglia come previsto dallo Stato maggiore. Le citt\u00e0 libiche erano effettivamente troppo piccole per poter comodamente accasermare l'intero corpo di spedizione italiano.\nLa controffensiva ottomana.\nLa battaglia di Sciara Sciatt.\nIl 23 ottobre gli ottomani e le milizie arabe loro alleate attaccarono all'improvviso il perimetro difensivo italiano di Tripoli, ma furono facilmente respinti con una serie di azioni diversive a ovest della citt\u00e0.\nL'attacco pi\u00f9 importante contro le posizioni italiane, pianificato dal colonnello Nesciat, si diresse contro le meno guarnite posizioni orientali tenute dall'11\u00ba Reggimento bersaglieri.\nLa situazione pi\u00f9 critica per lo schieramento italiano derivava dal 27\u00ba battaglione, che dislocato attorno a Sciara el Sciatt si trov\u00f2 presto in gravi difficolt\u00e0, a causa degli attacchi repentini perpetrati alle spalle dalla popolazione locale: la 4\u00aa compagnia fu costretta a ripiegare sul cimitero di Rebab, dove si asserragli\u00f2 a difesa finch\u00e9 non si arrese. La 5\u00aa compagnia si ritir\u00f2 invece fino a Tripoli costantemente incalzata dagli attaccanti e sotto il fuoco della popolazione locale che sparava da ogni casa; riport\u00f2 perdite gravissime. I prigionieri della 4\u00aa e 5\u00aa compagnia furono concentrati nel cimitero di Rebab e massacrati. In seguito a un feroce combattimento casa per casa, Sciara el Sciatt fu rioccupata al tramonto dai fanti dell'82\u00ba Reggimento fanteria \"Torino\", cui si aggregarono i superstiti della 4\u00aa e 5\u00aa compagnie (57 uomini inquadrati in due plotoni).\nQuando gli italiani riconquistarono l'area del cimitero di Rebab scoprirono che quasi tutti i 290 prigionieri erano stati trucidati. Un corrispondente francese del \"Matin\" cos\u00ec descriveva dopo il 23 ottobre 1911 le sevizie subite da circa 80 bersaglieri: \u00ab... \"si sono tagliati loro i piedi, strappate le mani, poi sono stati crocefissi. Un bersagliere ha la bocca strappata sino alle orecchie, un altro ha il naso segato in piccoli tratti, un terzo ha infine le palpebre cucite con spago da sacco\"... \u00bb.\nSi pass\u00f2 a controllare ogni singola abitazione e poi a rastrellare l'intera oasi. Chiunque fosse stato trovato in possesso di armi fu immediatamente ucciso e gli individui considerati pericolosi furono arrestati e scortati a Tripoli; nei tre giorni seguenti avvenne una vera e propria caccia all'arabo, inasprita dalle crudelt\u00e0 che gli arabi stessi avevano perpetrato verso i feriti e i prigionieri catturati. Questi sanguinosi avvenimenti compattarono l'opinione pubblica italiana dietro l'opinione che in Libia fosse lecito ricorrere alla repressione contro gli insorti mentre la stampa estera condann\u00f2 la reazione italiana; particolarmente duri furono i giornali britannici liberali cui fecero eco i quotidiani conservatori mantenendo per\u00f2 toni pi\u00f9 pacati. La battaglia di Sciara el Sciatt fu la pi\u00f9 aspra per gli italiani in tutta la campagna, con 378 morti (di cui 8 ufficiali) e 125 feriti.\nLa battaglia di Henni.\nAlle 05:00 del 26 ottobre gli ottomani attaccarono nuovamente Tripoli con tutte le forze disponibili, impegnando tutto il settore sud-est. Nonostante sfondamenti limitati nella zona ovest, la linea italiana non fu distrutta grazie alla copertura dell'artiglieria e ai contrattacchi dei rinforzi provenienti dalla citt\u00e0.\nNel corso di novembre giunse dall'Italia la 3\u00aa divisione speciale, al comando del tenente generale Felice De Chaurand e composta da sette battaglioni di fanteria, uno di alpini, uno di granatieri e una batteria da 75\u00a0mm, appositamente mobilitata per ampliare il \"Corpo d'armata speciale\". Il 26 novembre l'11\u00ba reggimento bersaglieri e il 93\u00ba Reggimento fanteria \"Messina\" rinforzati con due battaglioni di granatieri rioccuparono totalmente l'oasi e ripresero tutte le posizioni lasciate fra il 27 e il 28 ottobre, protetti sul fianco sinistro da eventuali attacchi provenienti da Ain Zara dal 23\u00ba e 52\u00ba reggimenti fanteria.\nI riflessi in Italia e l'annessione della Libia.\nDopo le offensive ottomane di Sciara Sciatt e Henni, nel corso della quale alcune importanti posizioni italiane erano cedute, in Italia il Primo ministro Giolitti fece pressioni per ottenere una vittoria decisiva che mostrasse alle altre nazioni europee che con la sconfitta dell'esercito ottomano in Libia \"la conquista \u00e8 definitiva\"; dopo la pronosticata vittoria sarebbe seguita una proclamazione di annessione ufficiale che secondo Giolitti avrebbe indotto i turchi a richiedere la pace. Intanto il generale Carlo Caneva veniva sempre pi\u00f9 apertamente contestato, in particolare dai giornali nazionalisti che lo tacciarono di codardia. Caneva intanto, contrariamente a quanto si auspicava in Italia, invece di passare all'offensiva ridusse il perimetro difensivo intorno a Tripoli e spinse un esasperato Giolitti a proclamare unilateralmente l'annessione della Tripolitania e della Cirenaica. Ci\u00f2 avvenne il 5 novembre 1911, con R. Decreto n. 1247. Alla riapertura della Camera, il 23 febbraio 1912, fu approvata la \"Conversione in legge del regio decreto 5 novembre 1911 n. 1247 che pone sotto la sovranit\u00e0 piena ed intera del Regno d'Italia la Tripolitania e la Cirenaica\"; il Senato provvide il giorno successivo. Giolitti ricord\u00f2 nelle proprie memorie che il suo timore era che dopo il rovescio subito le potenze europee avrebbero \"fatto pressione per costringerci a concludere la guerra e per insistere sulla nostra accettazione, per la salvezza della pace generale, della sovranit\u00e0 nominale del Sultano...\".\nL'annessione fu una scelta fallace che ebbe come unico risultato quello di irrigidire il governo ottomano e di rafforzare le posizioni dei Giovani Turchi, mentre Caneva (a parte un'azione che permise l'occupazione del forte Hamidi\u00e8 che era stato abbandonato) ribad\u00ec la propria intenzione di condurre una guerra di logoramento; su questa linea si pose anche il generale Ottavio Briccola, che aveva occupato la citt\u00e0 di Bengasi. Secondo Caneva, la sollevazione degli arabi dell'oasi e in parte anche di Tripoli aveva fatto mancare il presupposto fondamentale della neutralit\u00e0 della popolazione su cui puntava molto lo Stato maggiore italiano. Inoltre, sempre secondo Caneva, Briccola e gli altri generali, le truppe italiane equipaggiate all'europea e totalmente prive di addestramento a una guerra di guerriglia ed erano inadatte alla guerra nel deserto; ancora, la superiorit\u00e0 numerica degli italiani era vanificata in parte dal rifiuto dell'avversario di combattere una battaglia campale, che aveva preferito ritirarsi ancora pi\u00f9 nell'interno (in zone di cui non esistevano nemmeno le mappe), non rinunciando eventualmente a piccole puntate punitive dai villaggi da cui partivano gli attacchi.\nLa convinzione che una guerra di logoramento avrebbe avuto la meglio su una guerra di annientamento convinse in ultimo i generali italiani a fortificare la fascia costiera e a evitare le uscite avventate, nella certezza che l'avversario non si sarebbe comunque fatto agganciare. A questo atteggiamento prudente non era estraneo lo spettro del disastro di Adua di pochi anni prima.\nLe battaglie per le oasi.\nNel corso dell'inverno le truppe italiane furono falcidiate dal colera che, gi\u00e0 presente a Tripoli fin dal 1910, ebbe la sua prima vittima fra gli italiani il 13 ottobre. L'epidemia impervers\u00f2 fino a fine dicembre, con militari colpiti e 333 morti. Le perdite totali nel campo di Ain Zara, dove ugualmente impervers\u00f2 l'epidemia, non sono mai state rese note, per\u00f2 fra i turchi furono di 42 ufficiali e 200 soldati su poco pi\u00f9 di 2000 uomini.\nOasi di Tripoli.\nIl timore di penetrare nel deserto interno spinse le truppe italiane a impegnare battaglie esclusivamente nelle oasi vicine a Tripoli nel tentativo di rendere pi\u00f9 sicura la citt\u00e0 da possibili incursioni, e soprattutto per recuperare tutte le posizioni perse o abbandonate in seguito alla controffensiva ottomana. Il 10 novembre fu ripresa Tagiura e il 26 novembre il generale Saverio Nasalli Rocca occup\u00f2 il forte Mesri; lo stesso giorno altri reparti raggiunsero l'oasi di Henni dove vi furono durissimi combattimenti al termine dei quali gli ottomani furono sconfitti e si ritirarono disordinatamente ad Ain Zara. Il generale Caneva con una decisione imprevista decise di non far inseguire il nemico in rotta dalla cavalleria dove probabilmente avrebbe ottenuto una facile e definitiva vittoria.\nOasi di Ain Zara.\nPrima di proseguire nell'occupazione della Tripolitania, si rese necessario neutralizzare la minaccia di Ain Zara, a soli 8 chilometri a sud di Tripoli. Ain Zara era una postazione ben fortificata presidiata da circa uomini, appoggiati da una batteria di sette cannoni Krupp da 87\u00a0mm; rappresentava una delle pi\u00f9 importanti basi ottomane e il punto di partenza di tutti gli attacchi fino ad allora condotti contro Tripoli.\nNel dicembre 1911, poich\u00e9 nella zona di Ain Zara furono segnalati circa arabi e turchi con numerosi pezzi di artiglieria, fu deciso di procedere senza indugio alla conquista della base nemica al fine di allontanare le forze avversarie dal raggio d'azione della piazza di Tripoli. Dopo un'azione preparatoria condotta il 1\u00ba dicembre dal 52\u00ba fanteria, da due battaglioni dell'11\u00ba bersaglieri e una batteria da montagna, il giorno 4 tre colonne, al comando del generale Guglielmo Pecori Giraldi, del gen. Luigi Rainaldi, e del colonnello Giuseppe Amari, mossero verso gli obiettivi mantenendo in riserva un battaglione del 37\u00ba e uno del 23\u00ba fanteria. Iniziata la Battaglia di Ain Zara le colonne in avanzata incontrarono forte resistenza ma, messe a tacere le artiglierie turche e conquistati alcuni trinceramenti avversari, le truppe italiane si assicurarono la vittoria inseguendo poi l'avversario in fuga.\nAzione di Bir Tobras.\nIl generale Guglielmo Pecori Giraldi, dal 18 dicembre posto al comando della base di Ain Zara, decise di attaccare l'oasi di Bir Tobras, 14 chilometri a sud, avendo avuto notizia dell'avvenuto trasferimento in quella localit\u00e0 di alcuni capi trib\u00f9 locali che, dichiarata la loro fedelt\u00e0 all'Italia, erano stati imprigionati dai loro connazionali filo turchi. Senza informarne il generale Carlo Caneva, Giraldi invi\u00f2 circa uomini dell'11\u00ba Reggimento bersaglieri del colonnello Gustavo Fara. La spedizione part\u00ec durante la notte nella speranza di sorprendere il campo arabo-turco. Dopo la marcia di avvicinamento notturna, la colonna fu attaccata a Bir Tobras da ingenti forze. Dopo accanito combattimento i reparti cercarono di sganciarsi ma, proseguendo gli attacchi che si conclusero soltanto al sopraggiungere del buio, furono costretti a trincerarsi per trascorrere la notte. Al mattino ordinata la ritirata le truppe assunsero formazione in quadrato e, ripiegando verso Ain Zara, raggiunsero le trincee tenute dal 1\u00ba Granatieri. Una colonna di soccorso, perduta la strada, fu costretta a fermarsi nei pressi di Ain Zara. I reparti in ripiegamento furono poi raccolti da una seconda spedizione di soccorso con la quale rientrarono a Ain Zara. A seguito del negativo esito della spedizione, il generale Pecori Giraldi nel febbraio 1912 fu sollevato dall'incarico. Pecori Giraldi reag\u00ec attribuendo le colpe al colonnello Fara. Il generale Luigi Cadorna, venuto a conoscenza delle accuse mosse da Pecori Giraldi al suo sottoposto, lo accus\u00f2 di incompetenza e raccomand\u00f2 la promozione a generale per il colonnello Fara definendolo \"un vero soldato\". Fara fu poi promosso a maggior generale per meriti di guerra.\nOasi di Zanzur.\nUn grosso problema per l'esercito italiano era rappresentato da alcune oasi in mano turca lungo il confine tunisino che, trovandosi sulle vie carovaniere, ricevevano costantemente rifornimenti; in particolare, destavano preoccupazione le due oasi di Zuara e Zanzur; quest'ultima era situata a 30 chilometri a ovest di Tripoli e costituiva una probabile base da cui partivano gli attacchi notturni verso la citt\u00e0. Nel corso di dicembre vennero quindi effettuate diverse operazioni lungo la costa, arrivando il 17 fino all'oasi di Zanzur senza tuttavia occuparla.\nPer occupare Zanzur il 22 dicembre ad Augusta fu imbarcata la 10\u00aa brigata fanteria, che doveva sbarcare nella penisola di Rus-el-Macabez; le pessime condizioni meteorologiche costrinsero per\u00f2 a rinviare lo sbarco provvisoriamente fino alla seconda met\u00e0 di febbraio, tenendo le truppe acquartierate a Catania e Siracusa, e solo ad aprile fu possibile procedere con l'operazione. Il convoglio giunse davanti alla costa libica il 9 aprile, quando fu condotta un'azione diversiva verso Zuara, che attir\u00f2 il grosso delle forze turche presenti; il 10 aprile a Macabez inizi\u00f2 lo sbarco di un battaglione, una batteria da sbarco della marina e infine della 5\u00aa divisione al comando del generale Vincenzo Garioni, la quale occup\u00f2 immediatamente il fortino di Bu Chamez e vi cre\u00f2 una base d'appoggio. All'operazione parteciparono inoltre i due dirigibili \"P2\" e \"P3\" con funzioni di esplorazione. Il 23 aprile tre colonne arabo-turche conversero sul forte di Bu Chamez, ma la guarnigione resistette con successo e gli attaccanti si ritirarono.\nI volontari arabi e gli ascari in Libia.\nIl generale Caneva, conscio dell'inadeguatezza delle truppe nazionali italiane al teatro libico, richiese il trasferimento in Libia di unit\u00e0 di ascari dall'Eritrea e alla costituzione di unit\u00e0 mobili di artiglieria cammellate; soluzione gi\u00e0 sperimentata dal generale Briccola a Bengasi costituendo uno squadrone di cavalleria araba. Il 27 febbraio 1912 fu costituito il primo corpo di volontari libici al comando del tenente Federico Sirolli e contemporaneamente, approfittando della distruzione delle cannoniere turche a Kunfida, furono trasportate truppe dall'Eritrea. Il primo battaglione eritreo sbarc\u00f2 a Tripoli il 9 febbraio. I reparti giunti dall'Eritrea furono composti con i migliori elementi dei quattro storici battaglioni indigeni (il \"Toselli\", il \"Galliano\", il II Battaglione Eritreo \"Hidalgo\" e il \"Turitto\". Tra gli uomini vi era il maresciallo Hamed Mohamed, l'ascaro pi\u00f9 decorato del Regio Esercito.\nL'11 febbraio gli \u00e0scari eritrei e i meharisti libici del capitano Pollera sfilarono per le principali vie di Tripoli intonando il grido \"Allah! Italia!\" attirando un'enorme folla di curiosi che si spieg\u00f2 sui lati della strada e che i carabinieri stentarono a trattenere.\nGli ascari fecero base nel campo trincerato di Ain Zara e da l\u00ec furono subito impiegati in ricognizioni a Tagiura e Gargaresh. Presto altri ascari furono arruolati tra i libici stessi anche se in tal caso, almeno inizialmente, le famiglie furono trattenute \"come garanzia\" a Tripoli. Una delle azioni in cui maggiormente si specializzarono gli ascari eritrei era di raggiungere le posizioni turche e, individuata una vittima, prenderla prigioniera e trasportarla entro le linee italiane. Questi reparti costituirono il nucleo embrionale del Regio Corpo Truppe Coloniali della Tripolitania e del Regio Corpo Truppe Coloniali della Cirenaica.\nLe operazioni in Tripolitania.\nNel gennaio 1912 fu decisa la costruzione di alcune ridotte a Gargaresh, destinate ad accogliere alcune compagnie per difendere le cave di pietra da cui erano tratti materiali per la costruzione del porto di Tripoli; nella zona fu inviato un contingente di truppa e cavalleria. Durante la marcia la colonna italiana si scontr\u00f2 con i turco-arabi; il combattimento imped\u00ec di completare il sistema di fortificazioni e la zona fu temporaneamente abbandonata fino alla rioccupazione del 20 gennaio 1912. Perduta Gargaresh, i turco-arabi si trincerarono nel settore compreso tra l'altura di Sidi Abd-el Gelil e l'oasi di Zanzur, organizzando azioni di guerriglia contro le linee italiane a ovest di Tripoli: il comando italiano progett\u00f2 quindi di attaccare l'oasi per mettere in sicurezza tutto il litorale fino al confine tunisino e, poi, occupare in un secondo tempo contro Zuara. L'8 giugno 1912 la 1\u00aa divisione supportata da alcune navi attacc\u00f2 le difese ottomane.\nOltre che nella vasta area di Tripoli, le truppe italiane furono mantenute in continuo stato di allarme anche nei dintorni di Homs dove grosse formazioni arabo-turche effettuarono azioni di guerriglia nella zona di Lebda e del Merg\u00e8b. L'8\u00ba Reggimento bersaglieri, di presidio di Homs, fu rinforzato con altri contingenti di fanteria; anche grazie all'appoggio dell'artiglieria navale la pressione offensiva fu alleviata e i turco-arabi si ritirarono. Caneva decise di ampliare la cintura difensiva di Homs per portare sotto stabile controllo le carovaniere di Tripoli, di Misurata e di Tharuna: nel febbraio 1912 ordin\u00f2 di occupare El-Merg\u00e8b\nNei mesi successivi, sempre nel settore di Homs, il generale Ezio Reisoli fu obbligato a mantenere nella zona del Merg\u00e8b una forza ragguardevole in parte destinata al presidio e al completamento delle opere di difesa. Appena ultimati i lavori, si verific\u00f2 un attacco arabo-turco contro il Merg\u00e8b che fu respinto nei primi giorni di marzo da reparti dell'89\u00ba reggimento fanteria, dal battaglione alpini Mondov\u00ec e dall'8\u00ba reggimento bersaglieri; quest'azione offensiva indusse il generale Reisoli a occupare Lebda, che fu conquistata assieme ad alcuni rilievi vicini, \"i Monticelli\".\nLe azioni di disturbo nel settore di Homs e in particolare nella zona del Merg\u00e8b e di Lebda proseguirono per lunghi mesi dando luogo a scontri di varia importanza. Nel giugno 1912 i turco-arabi attaccarono il complesso delle opere fortificate dei Monticelli distruggendo una ridotta e decimando i soldati del presidio; il contrattacco italiano li respinse con gravi perdite..\nQuasi contemporaneamente, per limitare il contrabbando di armi via mare, fu portata avanti l'occupazione dell'ultimo porto ottomano in Tripolitania, Misurata all'imbocco del Golfo della Sirte. Gi\u00e0 programmato nel dicembre 1911, l'attacco fu posticipato fino al giugno 1912 a causa delle avverse condizioni climatiche; all'operazione furono destinati sette battaglioni di fanteria, due di alpini, uno squadrone di cavalleria, una compagnia del V eritreo e cinque batterie con i relativi servizi: tutti reparti della 1\u00aa divisione speciale tratti dai presidi di Tripoli, Homs, Bengasi, Derna e Rodi. Le truppe furono trasportate via mare e giunsero sotto la protezione della flotta nei pressi della costa il 16 giugno. Lo sbarco avvenne senza imprevisti e furono subito occupate le localit\u00e0 di Bu Sceifa e Gasr-Ahmed; l'8 luglio la fanteria, protetta dalle truppe montate, cominci\u00f2 ad avanzare e conquist\u00f2 dopo alcuni scontri Ras Zarrugh e subito dopo Misurata. Il 20 luglio nei pressi di Misurata si verific\u00f2 un combattimento in cui furono impegnati alcuni distaccamenti del 50\u00ba e del 63\u00ba fanteria che occuparono, dopo viva resistenza, il villaggio di El Ghiran.\nAltre operazioni interessarono poi la zona di confine verso la Tunisia. Per interdire il contrabbando di guerra proveniente dalle zone di frontiera, furono studiati alcuni progetti di sbarco a Zuara che, furono rinviati a causa delle negative situazioni atmosferiche. Nell'aprile 1912 il progetto fu ripreso in considerazione ma, per ragioni nautiche, fu decisa l'occupazione della penisola di Ras el Machbez. Effettuato lo sbarco e occupato il forte di Bu Kamech i turco-arabi si schierarono a difesa tra Sidi Said e il confine tunisino. Il 27 giugno le truppe italiane articolate su due colonne li attaccarono precedendo alla Occupazione di Sidi Said. Perdute le alture di Sidi Said, i turco-arabi ripiegarono verso Sidi Al\u00ec. Al fine poi di dominare le carovaniere confinanti con la Tunisia e controllarne il traffico l'operazione fu proseguita con obiettivo finale Zuara. Effettuate alcune ricognizioni, tutte le truppe della 5\u00aa divisione, comandate dal generale Vincenzo Garioni, avanzarono lungo la linea costiera per procedere alla Conquista di Sidi Al\u00ec che fu presa il 14 luglio. Il 6 agosto le truppe del generale Garioni si congiunsero con la brigata del generale Giulio Cesare Tassoni, sbarcata nei pressi di Zuara e composta dal 34\u00ba, dal 57\u00ba fanteria, da un battaglione alpini e da alcuni reparti di artiglieria. Le truppe entrarono poi a Zuara senza incontrare resistenza.\nLe operazioni in Cirenaica.\nIn Cirenaica la resistenza incontrata durante le operazioni di ampliamento delle zone di occupazione, provoc\u00f2 molteplici scontri nei settori di Tobruch, di Bengasi e di Derna caratterizzati dalla presenza al comando delle truppe turco-arabe di Ismail Enver o Enver Bey.\nSettore di Tobruch.\nA Tobruch le truppe turche si ritirarono sull'altipiano antistante la costa da dove impostarono azioni di disturbo che furono respinte a pi\u00f9 riprese dai reparti del presidio e dal fuoco delle navi presenti in rada. A fine dicembre 1911 il Comando eman\u00f2 ordini per rafforzare la sistemazione difensiva e meglio utilizzare le forze disponibili per operazioni offensive e di contrasto all'azione arabo-turca. All'attivit\u00e0 destinata alla realizzazione di opere di fortificazione, si contrapposero azioni offensive con numerosi attacchi contro i reparti impegnati nella vigilanza e nella costruzione della cintura difensiva della piazza. Uno avvenne il 22 novembre quando una compagnia del genio, addetta alla costruzione di un fortino, fu assalita di sorpresa. Sopraggiunti rinforzi ed entrate in azione le artiglierie della R.N. Etna, gli assalitori furono costretti ad abbandonare il campo. Altri combattimenti verificarono il 22 dicembre, Il 28 dicembre, l'11 marzo, il 12 maggio (Uadi A\u00f9da), il 17 e il 24 luglio 1912. Per arginare l'azione avversaria gli accampamenti arabo-turchi di Mdaur furono successivamente battuti dalle artiglierie della piazza arrecando loro non poche perdite e mantenendoli a distanza.\nSettore di Bengasi.\nNel mese di novembre 1911 a Bengasi non si verificarono episodi di rilievo. Quindi, si approfitt\u00f2 della situazione favorevole per procedere alla sistemazione delle linee di difesa compiendo anche numerose perlustrazioni che portarono nel loro svolgersi a scontri e scaramucce con elementi arabi. All'azione nemica si rispose verso la fine dello stesso mese, quando una colonna al comando del generale Carlo D'Amico. spinse in ricognizione scontrandosi e sconfiggendo poi il nemico nel Combattimento di Koefia. Altre azioni ostili si svilupparono nei mesi di dicembre 1911, gennaio, febbraio e marzo 1912 attaccando alcune ridotte e le truppe di presidio alle opere. Altri tentativi contro le linee fortificate si verificarono ancora nelle giornate tra il 9 e il 10 marzo 1912 quando l'avversario assal\u00ec impianti e fortificazioni nel tentativo di distruggere il sistema di comunicazioni e di sicurezza della piazza. Il Comando stabil\u00ec quindi di procedere a una decisa operazione di contrattacco che il 12 marzo port\u00f2 al combattimento dell'Oasi delle Due Palme, oasi denominata anche Suani Abd el-Rani. Dopo questa battaglia, non si verificarono avvenimenti di particolare rilievo salvo piccoli scontri avvenuti il 27 agosto, il 19 giugno contro l'oasi di Suani Osman, e nella notte tra il 22 e il 23 agosto contro una ridotta e lungo la spiaggia sud della Giuliana. Su queste ultime posizioni raggruppamenti turco-arabi furono bombardati dalle RR.NN. Etna e Flavio Gioia.\nSettore di Derna.\nA Derna, dopo lo sbarco dell'ottobre 1911, la situazione si manifest\u00f2 difficile, a causa della presenza sull'altopiano di forze arabo-turche munite di artiglieria e inquadrate da ufficiali turchi tra cui il famoso Ismail Enver o Enver Bey.\nPer garantire l'approvvigionamento di acqua proveniente dall'acquedotto dell'Uadi Derna situato a monte della citt\u00e0 si rese quindi necessario procedere all'occupazione delle alture circostanti. Contemporaneamente furono avviati i lavori per costruire una camionabile e una salda linea difensiva fornita di ridotte e trinceramenti. Parecchi furono i tentativi di offensiva da parte dei turco-arabi che a partire dal 13 novembre iniziarono azioni isolate contro gli avamposti italiani dell'Uadi Derna e delle fortificazioni in fase costruttiva.\nUna serie di scontri si verificarono il 14, il 17, il 24 e il 26 novembre comportando perdite e coinvolgendo reparti del 20\u00ba, del 32\u00ba, del 40\u00ba fanteria, del battaglione alpini Saluzzo e anche contingenti di marinai della R.N. Napoli. Aumentando la pressione avversaria e necessitando rinforzi, a fine novembre furono inviate a Derna nuove truppe aventi la consistenza di una divisione cui segu\u00ec, nel gennaio, l'arrivo dei battaglioni alpini Ivrea e Verona, del 34\u00ba fanteria e di altre batterie.\n Le maggiori forze disponibili all'interno della piazza, non intimorirono per\u00f2 i turco-arabi che proseguirono nei loro attacchi. Nel mese di dicembre 1911 e nei mesi di gennaio, febbraio e marzo 1912 si verificarono quindi aggressioni e combattimenti di varia importanza. Tra questi, uno di quelli di maggiore rilievo per la consistenza delle forze impegnate riguard\u00f2 il combattimento del Bu Msafer che si verific\u00f2 il 3 marzo 1912. \nSuperata la fase critica e conclusi i lavori difensivi Derna, con il suo sistema fortificato, fu messa in condizione di resistere anche ad attacchi di forze consistenti ma i turco-arabi continuarono a costituire anche in questo settore una considerevole minaccia. Assunta la decisione di agire per sventare il pericolo potenziale, fu sviluppata un'azione offensiva che si svolse nel settembre 1912 durante la quale assunse particolare importanza il Combattimento di Gars Ras El-Leben\nIl fronte dell'Egeo.\nAll'inizio del 1912 le potenze europee si attivarono per conoscere le condizioni in base alle quali Italia e Turchia avrebbero potuto portare avanti trattative di pace. L'Italia intendeva trattare solo sulla base del decreto del 5 novembre 1911 con il quale aveva dichiarato l'annessione della Libia, una posizione inaccettabile per la Turchia; per forzare gli ottomani alla trattativa, il governo italiano decise di portare la guerra presso il territorio metropolitano turco aprendo un secondo fronte nel Mar Egeo, proprio allo sbocco della vitale arteria rappresentata dallo Stretto dei Dardanelli. Essendo escluso un intervento sulle Sporadi Settentrionali a causa dei possibili attriti che sarebbero sorti con Austria-Ungheria, Impero russo (interessate all'area dei Balcani) e Regno Unito (ostile a un insediamento allo sbocco degli Stretti) e dopo aver scartato un'azione sulla costa anatolica o siriana (che avrebbe richiesto risorse superiori a quelle disponibili), la scelta cadde su una serie di azioni nell'Egeo meridionale.\nL'attivit\u00e0 diplomatica tesa ad aprire il nuovo fronte fu avviata con una nota alle cancellerie del 7 marzo. Le operazioni effettive ebbero inizio nella notte fra il 17 e il 18 aprile, quando navi italiane tagliarono i cavi telegrafici che univano le isole di Imbro e Lemno al continente asiatico. Il giorno 28 fu occupata Stampalia, con l'obiettivo di occupare tutte le Sporadi Meridionali. L'isola pi\u00f9 importante sia dal punto di vista politico sia di quello strategico era Rodi, popolata all'epoca da abitanti e difesa, secondo le informazioni in possesso dei vertici militari italiani, da una guarnigione stimata inizialmente in uomini tra truppe dell'esercito regolare turco e milizie locali irregolari.\nIl primo sbarco a Rodi avvenne il 4 maggio, quando uomini (34\u00ba e 57\u00ba Battaglione \"Abruzzi\", 4\u00ba Reggimento bersaglieri, un battaglione alpini e reparti di genio, cavalleria e artiglieria) al comando del generale Giovanni Ameglio presero terra nella baia di Kalitea a circa dalla capitale Rodi, raggiunta verso sera; la guarnigione turca si ritir\u00f2 durante la notte e la mattina seguente si arrese. La popolazione greca accolse amichevolmente le truppe italiane, mentre quella turca rimase pi\u00f9 riservata sebbene non palesemente ostile.\nLa guarnigione turca, composta in realt\u00e0 da soli uomini si era ritirata a Psithos, un villaggio che dominava la costa occidentale dell'isola, una regione impervia e praticamente priva di strade, facilmente difendibile. Per evitare che le forze turche rompessero il contatto per riprendere la lotta da una zona disagevole, il generale Ameglio il 15 maggio fece muovere tre colonne sul villaggio da Rodi, Kalavarda e Malona; le ultime due colonne furono portate sulle basi di partenza con le navi della flotta. Le tre colonne giunsero in vista del campo nemico quasi contemporaneamente e il 17 maggio il campo turco fu circondato; le forze turche cercarono di attaccare la colonna proveniente da Kalopetra [\"ma non proveniva da Kalavarda?\"] ma calata la sera i turchi non erano riusciti ad aprirsi la strada, si sbandarono e si dispersero in gruppetti tra le gole e le forre del monte [\"quale monte?\"], senza essere inseguiti dalle forze italiane. Le truppe turche, avendo lasciato gran parte dei viveri e dell'equipaggiamento a Psithos, chiesero e ottennero la resa con l'onore delle armi il giorno successivo.\nNel frattempo, dopo aver occupato il 28 aprile l'isola di Stampalia e iniziate le operazioni contro Rodi, fu deciso di procedere alla conquista di altre isole delle Sporadi anche per contrastare il contrabbando di armi. Il 9 maggio 1912 l'incrociatore Duca degli Abruzzi occup\u00f2 Calchi facendo prigioniera la guarnigione. Nelle giornate successive, navi della 1\u00aa e della 2\u00aa divisione occuparono Scarpanto e Caso, mentre altre unit\u00e0 delle stesse divisioni con azione contemporanea, s'impadronirono la R.N. Roma di Nisiro, la R.N. Napoli di Piscopi, la R.N. Pisa di Calino, la R.N. San Marco di Lero, e l'Amalfi di Patmo. Il 16 maggio, durante i combattimenti di Psithos i cacciatorpediniere Nembo e Aquilone occuparono l'isola di Lipso, mentre il 19 la R.N. Pegaso si impadron\u00ec di Simi. Infine il 20, la R.N. Napoli sbarc\u00f2 a Coo portando complessivamente a 13 le isole occupate nel corso dell'azione.\nIl ruolo della Regia Marina.\nLe operazioni di appoggio agli sbarchi.\nIl 29 settembre il viceammiraglio Aubry ricevette dal ministero l'ordine di presentarsi davanti a Tripoli, evitando di essere ingaggiato dalle difese costiere o di incappare in campi minati, per intimare la resa alla piazza minacciandone il bombardamento; in questo caso Aubry doveva concentrarsi sulle fortificazioni cercando di non colpire la citt\u00e0. Davanti a Tripoli fu schierata tutta la 2\u00aa squadra al comando dell'ammiraglio Faravelli che, dopo una serie di trattative inconcludenti con le autorit\u00e0 civili della citt\u00e0, alle 15:30 del 3 ottobre inizi\u00f2 il bombardamento, dapprima impegnando i forti da metri con le artiglierie principali e successivamente da distanze inferiori con tutte le artiglierie disponibili: la 2\u00aa divisione al comando del contrammiraglio Thaon di Revel attacc\u00f2 il settore orientale (forte Hamidi\u00e9), la Divisione Navi Scuola del contrammiraglio Borea Ricci si occup\u00f2 del settore occidentale (forte Sultani\u00e8 e fortino B), al centro la 1\u00aa divisione agli ordini di Faravelli bombard\u00f2 il porto (bastione nord-est e batteria del faro). A sera le difese apparivano seriamente indebolite e il bombardamento fu ripreso per mezz'ora la mattina successiva; una ricognizione della torpediniera \"Albatros\" conferm\u00f2 la completa distruzione delle fortificazioni e l'abbandono dei turchi delle difese costiere. Il 5 novembre il primo contingente di marinai sbarcava a Tripoli.\nAppena ebbe ricevuto l'ordine di iniziare le operazioni Aubry dirott\u00f2 il contrammiraglio Presbitero su Derna, dove gli incrociatori \"Pisa\" e \"Amalfi\" distrussero la stazione radiotelegrafica; successivamente proseguirono per Bengasi dove gettarono l'ancora di fronte alla rada.\nIl contrabbando nel Mediterraneo.\nNel gennaio 1912 sul piroscafo \"Odessa\", partito da Sfax e fermato prima che arrivasse nelle acque libiche, furono rinvenuti 24 pezzi d'artiglieria, mitragliatrici, fucili Mauser, munizioni, granate e materiale radiotelegrafico: la Regia Marina fu dunque costretta a organizzare crociere per intercettare quelle imbarcazioni che trasportavano carichi bellici in favore dei turchi in Libia. Agli inizi di gennaio la marina era stata informata che sul piroscafo francese \"Carthage\", in partenza da Marsiglia, erano stati imbarcati un aviatore e un aereo che avrebbero dovuto operare al servizio delle forze ottomane in Libia; in seguito a questa segnalazione l'incrociatore \"Agordat\" intercett\u00f2 il \"Carthage\" che, visto il rifiuto del comandante di consegnare l'aereo, fu scortato a Cagliari dove fu trattenuto fino al 20 gennaio. Mentre veniva sfiorato un incidente diplomatico con la Francia, fu segnalata la presenza di passeggeri turchi sul piroscafo francese \"Manouba\", che fu intercettata e perquisita sempre dall\"Agordat\". Il 18 gennaio undici dei ventinove passeggeri turchi a bordo vennero identificati come appartenenti alla Croce Rossa e Mezzaluna Rossa Internazionale; venne scoperta anche una notevole somma di denaro in monete d'oro. Il piroscafo \"Manouba\" fu dirottato a Cagliari, che pot\u00e9 lasciare assieme al \"Carthage\" consegnando gli ufficiali turchi alle autorit\u00e0 italiane. Solo il 26 gennaio Italia e Francia si accordarono per presentare la questione alla Corte permanente di arbitrato dell'Aia: i passeggeri turchi sarebbero stati consegnati al console francese a Cagliari, che li avrebbe riportati a Marsiglia, mentre il governo francese si sarebbe fatto garante di controllare che non si imbarcassero nuovamente per la Tunisia o il teatro di operazioni. Come conseguenza dell'incidente il ministro Leonardi Cattolica proib\u00ec di controllare navi francesi a meno che si trovassero nelle acque della Tripolitania o della Cirenaica.\nMar Egeo.\nGi\u00e0 dal 23 ottobre le due squadre principali della flotta italiana rientrate ad Augusta dalla Libia erano state spostate a Taranto per operare nel Mar Egeo; il governo italiano tuttavia frenava qualsiasi tentativo di azione militare marittima fuori dalle acque gi\u00e0 controllate dalla Regia Marina.\nIl 20 febbraio il comandante della squadra dell'Egeo, contrammiraglio Paolo Thaon di Revel, ricevette l'ordine di catturare o distruggere la \"Avnillah\" (una grossa e obsoleta corvetta a casamatta riclassificata cannoniera corazzata da ) e la torpediniera \"Angora\" di base a Beirut. La formazione italiana composta dai due incrociatori e si present\u00f2 il 24 febbraio davanti al porto di Beirut e, dopo aver intimato la resa senza ricevere risposta, alle 09:00 apr\u00ec il fuoco affondando entrambe le navi turche; nonostante l'ordine di non cannoneggiare la citt\u00e0, alcuni tiri lunghi arrivarono a terra uccidendo due gendarmi e 52 civili.\nNella seconda met\u00e0 di marzo la flotta invi\u00f2 singole navi in missione sulle coste di Samo (bombardamento di una caserma) e di Lemno (taglio dei cavi telegrafici sottomarini); fu condotto anche un tentativo di forzamento dei Dardanelli mediante alcune siluranti. Il 18 aprile si cerc\u00f2 di attirare la squadra turca fuori dagli stretti presentandosi con la 2\u00aa divisione (corazzate \"Benedetto Brin\", \"Ammiraglio di Saint Bon\", \"Emanuele Filiberto\" e ) che incroci\u00f2 a 10 chilometri dall'imbocco degli stretti con le altre divisioni in attesa dietro a Imbro. I turchi non abboccarono e l'operazione si risorse in un duello di artiglieria durato 2 ore con i forti costieri.\nFin dall'inizio della guerra, la Regia Marina aveva sviluppato piani per il forzamento dei Dardanelli in modo da costringere la meno preparata flotta turca a una battaglia risolutiva, tuttavia le analisi avevano concluso che l'utilizzo di navi maggiori (corazzate e incrociatori) avrebbe comportato gravi danni alle navi e perdite stimate di circa uomini, quindi il piano era stato sospeso. Il languire delle trattative diplomatiche indusse per\u00f2 la Regia Marina a riprendere il progetto nel luglio 1912 per eseguire un'azione dimostrativa negli stretti che, indipendentemente dai risultati, si sarebbe riflessa sul piano politico. Si decise di impiegare le torpediniere della 3\u00aa squadriglia (\"Spica\", \"Centauro\", \"Perseo\", \"Astore\", \"Climene\") agli ordini del capitano di vascello Enrico Millo, che elabor\u00f2 i piani a Roma in collaborazione con il contrammiraglio Emanuele Cutinelli Rendina (sottocapo di Stato maggiore della Regia Marina), mentre in Egeo gli unici a conoscere la natura della missione erano gli ammiragli Viale e Corsi. L'isola di Strati fu selezionata come base logistica per l'azione, l'appoggio indiretto sarebbe stato fornito dall'incrociatore \"Vettor Pisani\" e dai cacciatorpediniere e .\nLe torpediniere si portarono all'imbocco dello stretto il 18 luglio alle 22:30, navigando in linea di fila a 12 nodi, con Millo imbarcato sulla \"Spica\" in testa alla fila. Alle 00:40 la torpediniera \"Astore\" fu illuminata dal proiettore di Capo Helles, sulla costa europea, iniziando il cannoneggiamento e dando l'allarme. Le torpediniere riuscirono a eludere i tiri di artiglieria dei turchi, manovrando prima a 20 e poi a 23 nodi, e arrivarono in vista della baia di Chanak dove si trovava la flotta turca. La \"Spica\" fu bloccata presso Kilid Bar da un cavo di acciaio (probabilmente una rete parasiluri) che ne danneggi\u00f2 le eliche; dopo diversi tentativi, quando gi\u00e0 Millo stava per dare l'ordine di abbandonare la nave, la Spica riusc\u00ec a disincagliarsi, ma ormai le probabilit\u00e0 di successo erano molto ridotte e la missione venne interrotta. Dopo aver ripercorso i 20 chilometri dello stretto, le torpediniere superarono l'imbocco sotto il fuoco dei forti di Capo Helles e Kum Kal\u00e9, viaggiando a tutta forza e in formazione aperta; le torpediniere si ricongiunsero in mare con le navi di appoggio. Secondo la relazione di Millo la \"Spica\" fu danneggiata da colpi al fumaiolo (uno da 70\u00a0mm), la \"Astore\" sub\u00ec un colpo da 57\u00a0mm nelle sovrastrutture e due colpi di piccolo calibro nello scafo, la \"Perseo\" fu crivellata da una decina di colpi da 25\u00a0mm in coperta e nello scafo.\nMar Ionio.\nIl teatro d'operazioni del Mar Ionio fu interessato da alcuni scontri durante la parte iniziale del conflitto. Gi\u00e0 poche ore dopo la dichiarazione di guerra il 29 settembre, una flottiglia italiana composta da cinque cacciatorpediniere sotto il comando dell'allora contrammiraglio Luigi Amedeo di Savoia-Aosta mosse verso Corf\u00f9 a caccia di navi nemiche, scontrandosi davanti Igoumenitsa con due torpediniere turche una delle quali fu colpita e costretta ad arenarsi. Le navi italiane si presentarono quindi davanti al porto di Prevesa il 30 settembre e, al termine di un breve combattimento, senza accusare alcuna perdita affondarono altre tre torpediniere ottomane oltre a catturare un piroscafo e un incrociatore ausiliario; la locale fortezza di \"Agios Andreas\" (in greco \"\u039a\u03ac\u03c3\u03c4\u03c1\u03bf \u03c4\u03bf\u03c5 \u0391\u03b3\u03af\u03bf\u03c5 \u0391\u03bd\u03c4\u03c1\u03ad\u03b1\") fu bombardata e danneggiata.\nIl 1\u00ba ottobre invece una flottiglia composta dagli incrociatori \"Vettor Pisani\" (ammiraglia di Luigi Amedeo) e \"Marco Polo\" e dalla nave ausiliaria \"Lombardia\" comp\u00ec un'incursione sullo scalo di San Giovanni di Medua, dove furono catturati due piroscafi turchi. Le operazioni italiane lungo la costa dell'Albania proseguirono fino al 5 ottobre; dopo proteste diplomatiche della Grecia circa un presunto sconfinamento nelle sue acque le unit\u00e0, e visto l'appoggio alle rimostranze di Atene da parte di Russia e Austria-Ungheria, le unit\u00e0 della Regia Marina furono richiamate e trasferite su altri teatri, mantenendo nello Ionio solo piccoli distaccamenti di sorveglianza.\nMar Rosso.\nLa flotta italiana del Mar Rosso aveva base in Eritrea dove erano dislocate quattro unit\u00e0 minori: l'incrociatore \"Aretusa\", l'ariete torpediniere \"Puglia\", la cannoniera \"Volturno\" e l'avviso \"Staffetta\" trasformato in nave idrografica; nel corso della guerra la piccola squadra venne ampliata dall'incrociatore , dall'ariete torpediniere , dai cacciatorpediniere \"Artigliere\", \"Garibaldino\", \"Elba\", \"Liguria\", \"Governolo\", \"Caprera\", \"Granatiere\" e \"Bersagliere\". Tutte le unit\u00e0 erano sotto il comando del capitano di vascello Giovanni Cerrina Feroni, le cui prime azioni belliche causarono l'affondamento di due cannoniere e di undici sambuchi ottomani, probabilmente destinati a uno sbarco in Eritrea per aprire un fronte diversivo contro l'Italia. Dal canto suo, l'Italia forniva aiuti allo sceicco Asir Sa'id Idris, che combatteva i turchi in Arabia.\nNell'ambito delle azioni concordate con i ribelli arabi, le navi italiane bombardarono fortificazioni e accampamenti turchi nella penisola e ne bloccarono i porti, costringendo gli ottomani a trasferire rinforzi solo via terra; in queste attivit\u00e0 si inquadra la crociera del \"Puglia\" e del \"Calabria\", svoltasi il 1\u00ba gennaio 1912 contro Djabana.\nL'episodio pi\u00f9 rilevante fu uno scontro avvenuto il 7 gennaio in prossimit\u00e0 della costa dell'attuale Arabia Saudita fra le navi italiane \"Puglia\", \"Piemonte\", \"Calabria\", \"Artigliere\" e \"Garibaldino\" e sette cannoniere turche (\"Autah\", \"Ordon\", \"Costamuni\", \"Refakie\", \"Moka\", \"Bafra\" e \"Quenkeche\") coadiuvate dal panfilo armato \"Shipka\", che aveva servito sotto la Francia come \"Fauvette\". Mentre il \"Calabria\" e il \"Puglia\" bombardavano i forti di Medi e Loheia, le altre unit\u00e0 furono impegnate dalle unit\u00e0 turche nei pressi di Kunfida; nel giro di tre ore le navi ottomane furono affondate o costrette all'incaglio e il panfilo fu catturato, ribattezzato \"Kunfida\" in ricordo della vittoria riportata, e incorporato nella Regia Marina. Questa azione fu utile anche ai rivoltosi arabi, dato che priv\u00f2 i turchi di un vantaggio tattico in mare e rese pi\u00f9 difficili i collegamenti ottomani con le forze a terra operanti contro la guerriglia araba.\nDopo questo episodio, la Regia Marina continu\u00f2 le sue azioni di controllo sul contrabbando marittimo e di appoggio dal mare a Idris, senza pi\u00f9 possibilit\u00e0 di contrasto da parte della marina turca.\nNel corso dei restanti mesi del conflitto la Regia Marina blocc\u00f2 almeno tre navi mercantili britanniche e una dozzina di sambuchi che trasportavano merce di contrabbando ed effettu\u00f2 bombardamenti a Bab el Mandeb, Gebhana, Medi e Loheia, oltre ad azioni di appoggio diretto a favore degli insorti di Idris. In particolare un cannoneggiamento di precisione contro al-Hudayda fu effettuata il 27 luglio dal \"Piemonte\" e dal \"Caprera\", che distrussero il forte della citt\u00e0 e un accampamento turco con il relativo deposito di munizioni, senza danneggiare l'adiacente ospedale.\nIl contributo dell'aeronautica.\nNel 1911 l'Aeronautica come \u00e8 oggi intesa non esisteva come arma a s\u00e9 stante n\u00e9 disponeva dei potenti mezzi che la tecnologia e l'industria aeronautica hanno fornito successivamente. Con la dichiarazione di guerra alla Turchia, unitamente ai trasporti delle truppe e dei materiali per lo sviluppo delle operazioni militari, furono inviati in Libia anche mezzi aerei di vario tipo che sebbene di modestissime prestazioni e pilotati anche da volontari civili, costituirono il primo utilizzo dell'aviazione in campo bellico. Alla campagna parteciparono anche palloni frenati e dirigibili. Sul teatro bellico della Libia furono quindi inviate alcune squadriglie di cui la prima destinata a Tripoli, giunse nell'ottobre 1911. Successivamente furono mandati altri aerei e piloti destinati a Bengasi, a Derna e a Tobruch. Tutto il materiale aereo e dei servizi, giunto in Libia via mare, fu montato in loco dai piloti stessi e dal personale addetto per consentire il successivo impiego dei mezzi. Oltre agli aerei giunsero anche alcuni palloni frenati nonch\u00e9 dei dirigibili che, con il nome P1, P2 e P3, furono utilizzati in quasi tutti i settori in cui si svilupparono le operazioni. Ricognizioni aeree furono effettuate, quindi in Tripolitania e in Cirenaica contribuendo, con i rilievi fotografici, a una maggiore conoscenza del terreno e alla compilazione di carte topografiche pi\u00f9 precise e aggiornate. L'osservazione aerea, prima e durante lo sviluppo di operazioni offensive, consent\u00ec inoltre di ottenere informazioni sulle posizioni nemiche limitando le perdite e di fornire migliore conoscenza del campo di battaglia. I piloti degli aerei e gli equipaggi dei dirigibili svolsero anche piccole azioni di bombardamento contro campi e posizioni turco-arabe, azioni naturalmente effettuate con i mezzi dell'epoca. E cio\u00e8 tramite il lancio da parte del pilota di granate a mano di vario tipo. Alla fine della guerra rimasero in Libia, oltre ai dirigibili P2 e P3 e un parco aerostatico anche una squadriglia aeroplani a Tripoli e una a Bengasi.\nFine delle ostilit\u00e0.\nNon appena iniziata la guerra, la speranza del governo italiano di risolvere tutto in pochi mesi fu sottolineata dall'annessione della Libia in un momento in cui la situazione militare era ancora confusa. Il decreto fu emanato per fini sostanzialmente politici, cio\u00e8 per mettere le potenze europee davanti a quello che si sperava un \"fatto compiuto\" e tentando di trasformare tutta la guerra in un \"evento interno\" italiano; la non accettazione turca del proclama rimise in discussione la politica italiana e le sue tendenze espansionistiche. L'Italia diplomaticamente era appoggiata da Regno Unito e Impero russo, mentre la Francia teneva un basso profilo comunque sostanzialmente favorevole all'Italia, sebbene avesse di proposito ignorato il contrabbando di armi turco attraverso la Tunisia. La Germania da diversi anni forniva al governo turco armi e consiglieri militari, mentre l'Austria-Ungheria teneva una posizione sostanzialmente ostile all'Italia.\nI primi contatti non ufficiali furono avviati dal commendatore Giuseppe Volpi, cui seguirono \nil 12 luglio 1912 colloqui a Losanna fra una delegazione italiana (onorevole Bertolini, onorevole Fusinato e lo stesso Volpi) e una delegazione turca (principe Salid Halim Pasci\u00e0). Questa fase delle trattative fu interrotta il 24 luglio, a causa di una crisi politica del governo turco.\nLe trattative ripresero il 13 agosto a Caux, con la delegazione italiana immutata e la delegazione turca in cui due diplomatici (Naby Bey e Freddin Bey) affiancavano Salid Halim. Mentre venivano portate avanti le trattative, la situazione interna turca peggior\u00f2 sensibilmente, con diserzioni di molti reggimenti in Turchia e in Tracia.\nI colloqui furono trasferiti a Ouchy il 3 settembre, senza che tuttavia si avessero progressi significativi; il 3 ottobre Giolitti fece sapere che, se la Turchia non avesse accettato la pace, l'Italia avrebbe bloccato il trasporto di truppe turche via mare: la minaccia fece capitolare i diplomatici ottomani, preoccupati dalla situazione sempre pi\u00f9 conflittuale negli Stati balcanici, e il 15 ottobre vennero firmati i preliminari di pace; tre giorni pi\u00f9 tardi Regno di Serbia, Regno del Montenegro, Regno di Grecia e Regno di Bulgaria alleati tra loro attaccarono i possedimenti ottomani in Europa.\nCi\u00f2 convinse la delegazione della Sublime Porta, lo stesso 18 ottobre, a sottoscrivere il trattato di pace, nel quale si disponeva:\nIl trattato di Losanna, quindi, non prevedeva \"la sovranit\u00e0 piena ed intera del Regno d'Italia\" sulla Tripolitania e la Cirenaica, cos\u00ec come dichiarato unilateralmente dall'Italia con Regio decreto n. 1247 del 5 novembre 1911, convertito in legge il 23 e il 24 febbraio 1912, bens\u00ec la sola amministrazione civile e militare - una sorta di protettorato - su un territorio che giuridicamente restava a far parte dell'Impero ottomano.\nAl trattato venne data piena e intera esecuzione con legge n. 1312 del 16 dicembre 1912, che ne riportava il testo per intero, in lingua francese.\nLa restituzione delle isole dell'Egeo, che l'Italia subordin\u00f2 al ritiro totale delle truppe ottomane dalla Libia, non venne attuata e l'occupazione delle isole prosegu\u00ec fino agli anni immediatamente successivi alla seconda guerra mondiale.\nLa piena sovranit\u00e0 italiana sulla Tripolitania, la Cirenaica e il Dodecaneso venne riconosciuta con un secondo trattato di Losanna, sottoscritto da tutte le potenze dell'Intesa e la Repubblica di Turchia, il 24 luglio 1923.\nIl dopoguerra.\nLe guarnigioni turche in Tripolitania si arresero all'atto della pace e furono rimpatriate in parte da Tripoli, in parte attraverso la Tunisia; i reparti in Cirenaica invece, guidati dal bellicoso Ismail Enver che aveva giurato di continuare la guerra anche contro i decreti del governo centrale, tergiversarono e furono mantenute in loco fino al termine della guerra balcanica.\nLe popolazioni arabe della Cirenaica e della Tripolitania non si rassegnarono al fatto compiuto e, nel corso della Campagna di Libia (1913-1921), proseguirono azioni di guerriglia contro gli italiani. Gli anni successivi alla fine della guerra e agli avvenimenti che si verificarono dal 1913 al 1921 ivi incluso il periodo della prima guerra mondiale furono spesi per la riconquista del territorio e per il ristabilimento della sovranit\u00e0 italiana, con complesse azioni belliche che durarono fino al 1931. Nel frattempo, i confini della colonia erano stati ridefiniti a favore dell'Italia con alcuni trattati bilaterali, quali l'accordo italo-francese del 12 settembre 1919 (confine tunisino), la delimitazione del confine libico egiziano, con la cessione dell'Oasi di Giarabub (Trattato del Cairo del 6 dicembre 1925), oltre al triangolo settentrionale del Sudan Anglo-Egiziano a sud della Libia Italiana ceduto nel 1926.\nIn questo lungo arco temporale le truppe, al comando dei generali Pietro Badoglio e Rodolfo Graziani, intrapresero una serie di operazioni definite di \"Grande Polizia Coloniale\" volte alla pacificazione dell'area. L'opposizione libica fu domata definitivamente solo dopo l'esecuzione del capo dei senussiti ribelli Omar al-Mukhtar il 15 settembre 1931. Il 4 gennaio 1932 fu firmata ad Ankara una convenzione tra Italia e Turchia per regolare la sovranit\u00e0 di alcune isole dell'Egeo.\nIn Libia gli italiani costruirono in circa trent'anni (1912-1940) infrastrutture importanti (strade, ponti, ferrovie, ospedali, porti, edifici e altro ancora); numerosi contadini italiani resero coltivabili terreni semidesertici, specie nell'area di Cirene; inoltre il governo italiano cre\u00f2 il Gran Premio di Tripoli, una corsa automobilistica di fama internazionale istituita nel 1925 e svoltasi fino al 1940 e la Fiera internazionale di Tripoli, fondata nel 1927 e considerata la pi\u00f9 antica fiera internazionale in Africa che ancora si svolge a cadenza annuale.\nMolte furono le attivit\u00e0 archeologiche che portarono alla riscoperta di citt\u00e0 romane scomparse come Leptis Magna e Sabratha. Negli anni trenta la Libia italiana arriv\u00f2 a essere considerata la \"nuova America\" per l'emigrazione italiana.\nConseguenze per i cittadini italiani residenti nell'Impero ottomano.\nA fine Ottocento, nella Turchia europea, vi erano circa cittadini italiani o di origine italiana, concentrati a Galata, gi\u00e0 base commerciale della Repubblica di Genova divenuta quartiere di Istanbul; a Smirne, agli inizi del Novecento, vi era una colonia genovese-italiana di circa persone.\nGli italiani beneficiavano ancora dei privilegi delle capitolazioni imperiali, particolari forme di immunit\u00e0 giurisdizionale e personale accordate agli stranieri, che si estendevano fino all'inviolabilit\u00e0 del domicilio privato e al diritto di libero stabilimento. Ci\u00f2 consentiva loro, in molte materie, di essere giudicati dai propri rappresentanti consolari e diplomatici, in base ai propri ordinamenti e non in base alla legge islamica. Tali situazioni di privilegio si incrinarono con lo scoppio della guerra e precipitarono con l'occupazione delle isole del Dodecaneso, all'epoca comprese nel territorio metropolitano turco.\nLa risposta ottomana non si fece attendere: il 9 maggio 1912, la Sublime Porta decise l'espulsione degli italiani residenti nel \"vilayet\" di Smirne e il 28 maggio successivo, poich\u00e9 continuava l'occupazione delle isole, decret\u00f2 l'allontanamento di tutti i cittadini italiani residenti in Turchia, a eccezione degli operai addetti alle costruzioni ferroviarie, degli ecclesiastici e delle vedove. Tali provvedimenti interessarono italo-levantini di Smirne e della capitale. Per evitare il rimpatrio molti optarono per la cittadinanza ottomana. Gli espulsi furono rimpatriati nei giorni successivi nei porti di Ancona, Napoli e Bari.\nLa situazione si sarebbe ricomposta solo con la stipula del Trattato di pace del 18 ottobre 1912.\nConsiderazioni.\nLe speranze italiane di una felice e rapida conclusione della guerra italo-turca e quelle di un'altrettanto felice fase di pace, di tranquillit\u00e0 e di prosperit\u00e0, restarono in gran parte deluse. Dalla guerra contro la Turchia si pass\u00f2 prima alla guerriglia poi nuovamente, con la prima guerra mondiale all'ostilit\u00e0 dichiarata, e ancora, terminata la grande guerra, alla guerriglia che si protrasse fino al 1931. Queste fasi alternate da una maggiore o minore conflittualit\u00e0 comportarono nel corso della Campagna di Libia non poche perdite per tutte le forze interessate al conflitto.\nOltre agli italiani anche gli inglesi si trovarono a operare contro la Turchia sottovalutandone in parte le capacit\u00e0 militari. Infatti, forze dell'Intesa tentarono prima di forzare i Dardanelli, e poi di sbarcare a Gallipoli. Inoltre, la guerra santa dichiarata dalla Turchia cre\u00f2 non pochi problemi alle potenze coloniali con movimenti ostili a inglesi, francesi e italiani nelle aree soggette al loro dominio. Per gli italiani quindi, la primitiva illusione di poter essere accolti dagli arabi come \"liberatori\" fu smentita gi\u00e0 dall'ottobre 1911, sia durante la rivolta di Tripoli, sia durante i combattimenti di Sciara Sciat, sia nelle operazioni successive dove gli arabi diedero un notevole appoggio alle forze turche operanti in Libia.\nQueste reazioni portarono a una lunga fase di instabilit\u00e0, nella quale i turchi non rivestirono una posizione di secondo piano, dando e ricevendo appoggio dalla confraternita dei senussi. I numerosi tentativi di giungere alla pacificazione della colonia libica non andarono in porto. Quindi l'azione militare prosegu\u00ec su impulso del governatore Giuseppe Volpi, il quale occupando Misurata diede inizio alle ostilit\u00e0 (proseguite sotto il comando dei generali Pietro Badoglio e Rodolfo Graziani fino al 1931), stroncando ferocemente ogni opposizione al prezzo di forti perdite umane tra la popolazione civile. Quest'ultima fu oggetto di rappresaglie, deportazioni e internamenti al fine di fiaccarne la resistenza. Resistenza che ebbe termine solo dopo la cattura e l'esecuzione sommaria del grande capo libico Omar al-Mukhtar."}
{"id": "258157", "revid": "599013", "url": "https://it.wikipedia.org/wiki?curid=258157", "title": "Vision", "text": ""}
{"id": "258158", "revid": "121823934", "url": "https://it.wikipedia.org/wiki?curid=258158", "title": "Missione aziendale", "text": "La missione aziendale (o scopo o dichiarazione di intenti) di un'organizzazione o impresa, \u00e8 il suo scopo ultimo, la giustificazione stessa della sua esistenza, e al tempo stesso ci\u00f2 che la contraddistingue da tutte le altre.\nIn alcuni casi il \"mission statement\" si riduce ad uno slogan, mentre in altri \u00e8 pi\u00f9 esaustivo e pone e risolve le questioni di fondo relative all'organizzazione. In tal caso pu\u00f2 essere visto anche come una sorta di strategia di lungo periodo.\nIn molte organizzazioni, la \"mission statement\" viene definita dall'alta direzione dell'organizzazione stessa.\nMission e vision.\nIl \"mission statement\" \u00e8 il \"manifesto\" della missione ed \u00e8 in molti sensi analogo alla visione aziendale (\"vision statement\"). Tuttavia, a differenza di questo, tende a focalizzarsi pi\u00f9 sul presente e a fornire una guida operativa da potere applicare in qualsiasi momento e per risolvere qualsiasi eventuale situazione inattesa, mentre la vision statement \u00e8 rivolta a motivare il miglioramento dell'organizzazione verso una prospettiva in un futuro ben definito (generalmente stabilito nei prossimi 3-5 anni) e in un certo qual modo \"ispirare\" i soggetti coinvolti.\nPer questo motivo, il \"mission statement\", se scritto correttamente, pu\u00f2 essere valido per tutta la vita dell'organizzazione, mentre il \"vision statement\" dovrebbe essere aggiornato al termine del periodo di tempo definito.\nAssieme al \"vision statement\" e ai valori aziendali (\"core values\"), \u00e8 utilizzato come punto di partenza per svolgere una pianificazione strategica, e quindi per definire gli obiettivi dell'organizzazione nel lungo e breve termine attraverso la definizione e applicazione di opportuni indicatori chiave di prestazione (KPI).\nSecondo Kotler, una dichiarazione di intenti chiara e ponderata, sviluppata in collaborazione e condivisa con manager, dipendenti e spesso clienti, fornisce un senso condiviso di scopo, direzione e opportunit\u00e0.\nEsempi di missione aziendale.\nAlcune aziende preferiscono descrivere la propria mission con medio-lunghe argomentazioni:\nAltre preferiscono una comunicazione pi\u00f9 concisa:\nO addirittura decidono di limitare la mission ad un semplice slogan dal grande effetto comunicativo:\nCriteri.\nSecondo alcuni un buon \"mission statement\" dovrebbe rispondere alle tre domande fondamentali:\nGli elementi che si consiglia siano presenti in un buon \"mission statement\" sono:\nAltre indicazioni riguardano il mantenere la \"mission statement\" piuttosto breve (1-2 frasi) e coinvolgere i soggetti coinvolti nella sua definizione, chiedendo loro dei pareri in proposito.\nComunicazione interna e condivisione di valori, visione e missione.\nVisione, missione e valori sono parte della strategia d'impresa, svolgono una funzione di comunicazione della strategia, rafforzano l'identit\u00e0 dell'organizzazione, l'identificazione dei singoli membri con questa, agevolano l'allineamento degli obiettivi individuali ed entrano a far parte del sistema di incentivi individuale dei membri migliorandone i rendimenti.\nCondizioni dell'assolvimento di queste funzioni sono:"}
{"id": "258159", "revid": "339392", "url": "https://it.wikipedia.org/wiki?curid=258159", "title": "Valori aziendali", "text": ""}
{"id": "258161", "revid": "198277", "url": "https://it.wikipedia.org/wiki?curid=258161", "title": "Valori d'impresa", "text": "Per valori d'impresa (\"values\" o \"core values\") si intende genericamente un sistema di idee, modi di agire e attributi considerati \"importanti\" \"per s\u00e9\" e quindi tali da informare l'azione dell'impresa, o dell'organizzazione in genere.\nLa dichiarazione dei valori (o \"statement of core values\") \u00e8 la dichiarazione formale del sistema di valori propri dell'organizzazione.\nEsempi di valori:"}
{"id": "258163", "revid": "104458", "url": "https://it.wikipedia.org/wiki?curid=258163", "title": "Sci alpino ai XVII Giochi olimpici invernali", "text": "Nello sci alpino ai XVII Giochi olimpici invernali, svoltisi nel 1994 a Lillehammer (Norvegia), vennero assegnate dieci medaglie (5 maschili e 5 femminili) in cinque discipline."}
{"id": "258164", "revid": "118831891", "url": "https://it.wikipedia.org/wiki?curid=258164", "title": "More", "text": ""}
{"id": "258167", "revid": "104458", "url": "https://it.wikipedia.org/wiki?curid=258167", "title": "Sci alpino ai XVIII Giochi olimpici invernali", "text": "Nelle gare di sci alpino ai XVIII Giochi olimpici invernali, disputatesi dal 10 al 21 febbraio 1998 sulle piste di Hakuba Happoone Winter Resort Nagano in Giappone, vennero assegnate dieci medaglie (5 maschili e 5 femminili) in cinque discipline."}
{"id": "258169", "revid": "287204", "url": "https://it.wikipedia.org/wiki?curid=258169", "title": "Final Fantasy XI", "text": " \u00e8 un videogioco del 2002 e primo MMORPG della serie di \"Final Fantasy\", sviluppato e pubblicato da Square.\nL'accesso al gioco.\nNon \u00e8 prevista una modalit\u00e0 offline e per giocare ci si collega esclusivamente ad uno dei 16 server gestiti da \"Square Enix\".\nDopo il primo mese gratuito di prova, si pu\u00f2 proseguire l'avventura pagando un canone mensile.\nL'universo di \"Final Fantasy XI\".\n\"Final Fantasy XI\" \u00e8 ambientato in un vasto mondo costituito da 25 macro aree chiamato Vana'diel.\nOgni macro area \u00e8 organizzata in pi\u00f9 regioni oggetto di conquista sia da parte delle razze antropomorfe, controllate dai giocatori, sia delle razze mostriformi, controllate dal gioco.\nLa struttura sociale di \"Final Fantasy XI\".\nLe razze.\nIl personaggio controllato dal giocatore potr\u00e0 appartenere a una delle seguenti razze:\nMenzione speciale per gli Zilart, razza non selezionabile, simili agli umani ma dotati di un intelletto superiore. La loro civilt\u00e0 si \u00e8 quasi del tutto estinta 10.000 anni fa. Viene considerato uno Zilart solo chi che possiede il dono del \"Light of the Soul\", abilit\u00e0 che permette di comunicare con gli altri telepaticamente. Tutti coloro i quali, pur discendendo dalla medesima stirpe, non sono dotati di tale capacit\u00e0, sono definiti Kuluu. Gli Zilart si prefissero l'obiettivo di aprire un passaggio verso \"Il Paradiso degli Dei\" usando un sistema chiamato '. Il sistema avrebbe dovuto funzionare grazie all'energia di cinque Cristalli Madre (sparsi per Vana'Diel) collegati attraverso immensi condotti ad un nodo centrale situato nella Delkfutt's Tower. L'immensa forza energetica sarebbe stata poi convogliata in una gigantesca torre chiamata Tu'Lia che avrebbe collegato la terra con il cielo attraverso un tunnel energetico. Tu'Lia stava per essere attivata ma, nel momento decisivo, i Kuluu, accecati dall'odio per gli Zilart che li ritenevano inferiori, sabotarono l'operazione, provocando una reazione incontrollata che distrusse il territorio (la catastrofe venne in seguito soprannominata come \"La Fusione\"). Nella prima espansione del gioco, \"Rise of the Zilart\", l'arciduca di Jeuno e suo fratello rivelano di provenire dalla stirpe degli Zilart. Nonostante la \"fusione\", non hanno desistito nel progetto di trovare il modo per raggiungere il Portale degli Dei. Nella seconda espansione del gioco, ', si viene a sapere che gli Zilart stanno bene e non sono stati sterminati; c'\u00e8 per\u00f2 un Kuluu superstite.\nLe citt\u00e0 natali - le principali nazioni.\nAll'inizio il giocatore dovr\u00e0 decidere a quale fazione appartenere scegliendo tra le seguenti citt\u00e0-nazioni: Bastok, San d'Oria o Windurst. Per ogni nazione sono previste un numero di mission che, una volta completate, definiranno il \"rank\" del personaggio. Ottenuto il massimo \"rank\" (il decimo), il giocatore potr\u00e0 decidere di cambiare nazione di appartenenza.\nRichiedendo ad uno specifico NPC il \"signet\", sar\u00e0 possibile partecipare a una campagna contro i mostri di una regione. Di fatto le regioni vengono controllate dalla nazione che settimanalmente uccide il maggior numero di mostri.\nTra i vantaggi derivanti dal controllo di una regione occorre ricordare che \u00e8 possibile:\nPer stabilire se un'area \u00e8 stata conquistata da una specifica nazione occorrer\u00e0 attendere la mezzanotte giapponese di domenica. Se la percentuale di giocatori caduti in quella regione sar\u00e0 maggiore rispetto ai beastmen uccisi, il territorio cadr\u00e0 in mano ai mostri.\nIl commercio.\nLa 'valuta' utilizzata nel gioco \u00e8 il \"guil\".\nEsistono diversi modi per esercitare il commercio:\nLe professioni: l'artigianato, la caccia, i lavori pesanti e la pesca.\n\u00c8 possibile ottenere cibo e oggetti uccidendo mostri (farming), cercando minerali nelle miniere (mining), scavando nel sottosuolo (harvesting), pescando (fishing) o combinando materiali (crafting). Per queste ultime due modalit\u00e0 \u00e8 prevista l'iscrizione a particolari gilde che consentono di progredire attraverso un sistema basato sulla .\nIl crafting (detto anche \"sintesi\") si realizza combinando particolari tipi di cristallo con altri oggetti.\nI cristalli si ottengono tramite acquisto o tramite farming, uccidendo entit\u00e0 elementali o mostri tradizionali (purch\u00e9, in questo caso, sia attiva la \"signet\").\nPer ogni oggetto realizzabile dai giocatori \u00e8 previsto un livello di crafting. Il tentativo di craftare oggetti di livello superiore al proprio pu\u00f2 comportare l'aumento della propria skill o la perdita dei materiali necessari per il craft; maggiore sar\u00e0 il divario, maggiori saranno i rischi. Viceversa, nel caso si tenti di craftare oggetti di livello inferiore \u00e8 possibile ottenere una sintesi con meno rischi di rottura o di alta qualit\u00e0 (HQ); per quest'ultimo caso si pu\u00f2 ottenere un nuovo oggetto con caratteristiche superiori rispetto allo standard o addirittura un numero di oggetti superiore a quello previsto da una normale sintesi.\nNell'ambito del crafting la riuscita, il fallimento o la creazione di oggetti di alta qualit\u00e0 sono frutto della combinazione fra il tipo di cristallo usato, il fattore casualit\u00e0, la skill del giocatore, la fase lunare in corso, e ben 3 fattori elementali distinti: il giorno di Vanadiel corrente, le condizioni meteorologiche e la costellazione verso cui \u00e8 rivolto il personaggio.\nIl massimo livello di skill raggiungibile nell'ambito del crafting \u00e8 il 99. Vi sono oggetti che per essere realizzati richiedono l'iscrizione in pi\u00f9 gilde. Tuttavia il giocatore si potr\u00e0 specializzare, raggiungendo il massimo livello, in una sola abilit\u00e0 di crafting; per gli altri settori artigianali, secondari, non potr\u00e0 oltrepassare il livello 60.\nLe gilde da scegliere per sviluppare l'abilit\u00e0 di crafting sono le seguenti:\nLe classi militari (\"job\").\n\"Final Fantasy XI\" offre estrema flessibilit\u00e0 nella gestione dei \"Job\", mutuati dai precedenti capitoli della serie e ben adattati alla modalit\u00e0 online. I giocatori possono cambiare \"job\" liberamente e senza penalit\u00e0, permettendo di sperimentare su un singolo personaggio sia le modalit\u00e0 di combattimento da guerriero che da mago. Completando una quest si pu\u00f2 addirittura dotare il proprio character di un \"subjob\"; in pratica il personaggio godr\u00e0 di due classi in contemporanea pur tenendo presente che la classe 'aggiuntiva' avr\u00e0 una potenza dimezzata rispetto a quella principale. Tali caratteristiche conferiscono quello spessore e quell'innovazione che compensano la mancanza di una seria modalit\u00e0 player versus player.\nSi pu\u00f2 scegliere la propria specializzazione tra un totale di 20 classi, di cui 8 aggiunte tramite le espansioni. I giocatori possono scegliere una delle seguenti classi base con cui iniziare:\nUna volta raggiunto il livello 30 con una classe di base, \u00e8 possibile ottenere nuove classi extra completando delle quest.\nLevel Cap.\nIl livello massimo raggiungibile in \"Final Fantasy XI\" \u00e8 attualmente 99. Ci sono delle prove da superare per oltrepassare i livelli 50, 55, 60, 65, 70, 75, 80, 85, 90 e 95 dette Genkai (o level limit o limit break)\nUna volta arrivato al 75, il personaggio pu\u00f2 continuare a guadagnare punti esperienza per conseguire uno dei seguenti obbiettivi:\nMerit points.\nDopo aver raggiunto il livello 75 il personaggio, selezionando un'apposita opzione, pu\u00f2 ottenere limit points anzich\u00e9 experience points. Il numero dei limit points ottenuti da un mostro ucciso \u00e8 leggermente inferiore rispetto agli experience points. Tuttavia, ottenuti 10.000 limit points, il personaggio guadagna un \"merit point\"; un numero cospicuo di \"merit points\" permette di potenziare ulteriormente il proprio character. In tal modo sar\u00e0 possibile aggiungere o potenziare abilit\u00e0, magie o skill a prescindere dall'equipaggiamento comprato / ottenuto.\nDal momento che con tale modalit\u00e0 un giocatore pu\u00f2 aumentare tutte le statistiche del proprio character, dall'incremento dell'abilit\u00e0 (skill) per l'uso di armi e magie ai punti mana, dal conseguimento e potenziamento di alcune ability e magie allo sblocco di alcuni parametri 'nascosti', la quantit\u00e0 di tempo richiesta per 'meritare' il personaggio potrebbe risultare addirittura superiore a quella richiesta per portarlo da livello 1 a livello 75.\nIn definitiva si ritiene che un personaggio con un job di livello 75, che \u00e8 riuscito a conseguire il numero massimo di merit disponibili per la propria classe, possa arrivare ad essere considerato di livello 80.\nI Beastmen.\nOltre alle 6 razze principali, se ne aggiungono altre, chiamate Beastmen (uomini-bestia). Sono suddivisi in razze e, molte di queste, seguono il Re Oscuro lungo tutta la storia che si percorre durante il gioco:\nColonna sonora.\nLa colonna sonora di \"Final Fantasy XI\" \u00e8 stata composta da Naoshi Mizuta, Kumi Tanioka e Nobuo Uematsu. Il testo del tema d'apertura del gioco \u00e8 stato scritto in esperanto; la scelta di tale lingua, concepita come facile mezzo di comunicazione tra i diversi popoli, simbolizza il volere di Uematsu di connettere le persone di tutto il mondo attraverso questo MMORPG.\nEspansioni.\nLe espansioni finora uscite sono:\nRise of the Zilart.\nUscita il 1\u00ba agosto 2003, aggiunge ulteriori aree da esplorare, nuove classi, nuove missioni e vari bug fix.\nChains of Promathia.\nQuesta espansione aggiunge nuove aree, mestieri, quests e nuove missioni al gioco. Le nuove aree sono:\nTreasures of Aht Urhgan.\nNella penultima espansione di \"Final Fantasy XI\", \"Treasures of Aht Urhgan\", disponibile da gennaio 2006, sono disponibili tre nuovi \"jobs\".\nFinal Fantasy XI 2008 Edition.\n\"Square Enix\" ha messo in vendita la \"Final Fantasy XI Online: Vana'diel Collection 2008\", questa versione contiene il gioco originale e le sue quattro espansioni. Nel 2007 fu messa in vendita la versione 2007 che conteneva il gioco e le prime tre espansioni."}
{"id": "258171", "revid": "1448629", "url": "https://it.wikipedia.org/wiki?curid=258171", "title": "Ghisa lamellare", "text": "La ghisa lamellare o ghisa grigia costituisce la tipologia di ghisa pi\u00f9 diffusa ed \u00e8 prodotta con la fusione di rottame di ghisa e di acciaio, con l'aggiunta di elementi grafitizzanti (carbonio (C) compreso tra il 2,5% e il 4% in peso, silicio (Si) tra l'1% e il 3% sempre in peso, fosforo (P): il silicio \u00e8 l'elemento grafitizzante per eccellenza.\nA causa delle lamelle, del silicio e del fosforo, spesso si ha fragilit\u00e0; per ridurla si inocula il bagno con CaSi, che favorisce la nucleazione eterogenea e quindi la formazione di lamelle corte. In ogni caso la fragilit\u00e0 indotta dalla grafite in lamelle mette in secondo piano la costituzione perlitica o ferritica della matrice metallica e rende inutile parlare di snervamento, duttilit\u00e0 e resilienza.\nLa quantit\u00e0 di grafite \u00e8 inversamente proporzionale alla velocit\u00e0 di raffreddamento.\nSecondo le norme UNI le ghise sono denominate con la sigla GJL seguita dalla tensione minima in MPa.\nTrattamenti termici.\nPer quanto riguarda i trattamenti termici:\nImpieghi.\nUtilizzi: industria motoristica, caldaie, termosifoni, basamenti, scale di macchine utensili, valvolame...\nDesignazione.\nSecondo la norma europea UNI EN 1561 la ghisa grigia nell'Unione Europea viene indicata con la sigla GJL seguita da un numero che indica la resistenza minima a trazione (Rm) in MPa - es. GJL-250.\nPrecedentemente le ISO R185 indicavano la ghisa grigia con un numero per la resistenza minima a trazione in 10-1 MPa - es. 25\nIn Italia invece, prima dell'entrata in vigore delle norme comunitarie, la ghisa lamellare (UNI 5007) veniva indicata con la sigla G seguita dal valore della resistenza minima a trazione in n Kg/mm2 pari a 10-1MPa - es. G 25\nDi seguito vengono elencate le designazione delle ghise grigie secondo altre normative:"}
{"id": "258174", "revid": "1929803", "url": "https://it.wikipedia.org/wiki?curid=258174", "title": "Sci alpino ai XIX Giochi olimpici invernali", "text": "Nelle gare di sci alpino ai XIX Giochi olimpici invernali, disputatesi dal 10 al 23 febbraio 2002 sulle piste di Snowbasin, di Park City e della Deer Valley, vennero assegnate dieci medaglie (5 maschili e 5 femminili) in cinque discipline."}
{"id": "258185", "revid": "287204", "url": "https://it.wikipedia.org/wiki?curid=258185", "title": "Asintoto obliquo", "text": ""}
{"id": "258187", "revid": "599013", "url": "https://it.wikipedia.org/wiki?curid=258187", "title": "Head harness", "text": "Un head harness \u00e8 un accessorio costruito assemblando pi\u00f9 cinghie e progettato per cingere il capo, utilizzato nelle pratiche BDSM.\nLe cinghie sono generalmente bloccate da fibbie allacciate dietro la nuca. Gli head harness sono comunemente usati per fornire punti di aggancio per diversi generi di bavagli, come ball gag, bit gag, muzzle gag e ring gag, bench\u00e9 possano avere altri scopi come essere punto di ancoraggio per pratiche di bondage, oppure possono essere utilizzati semplicemente per il loro effetto psicologico. Gli head harness possono fungere da bavagli essi stessi, impedendo la possibilit\u00e0 di aprire la bocca, o integrando una maschera per coprirla.\nQuando \u00e8 accoppiato a un bavaglio, o quando esso stesso funge da bavaglio, l'accessorio nel suo complesso viene chiamato harness gag. Come tutti gli strumenti atti a imbavagliare comporta rischi di soffocamento.\nL'head harness, come molte altre forme di bavaglio, impedendo la possibilit\u00e0 di parlare e costringendo a emettere saliva dalla bocca (\"drooling\") a causa della difficolt\u00e0 della deglutizione, ha inoltre l'effetto di dare un senso di soggezione e umiliazione in chi lo indossa che pu\u00f2 essere una sensazione erotica sia per chi lo porta sia per chi lo osserva. Molti head harness sono costruiti in modo da far passare le cinghie davanti agli occhi limitando la visuale e aumentando ulteriormente il senso di sottomissione. Alcuni hanno inoltre una benda vera e propria."}
{"id": "258190", "revid": "287204", "url": "https://it.wikipedia.org/wiki?curid=258190", "title": "Camilla (disambigua)", "text": ""}
{"id": "258195", "revid": "987147", "url": "https://it.wikipedia.org/wiki?curid=258195", "title": "Francantonio Genovese", "text": "Biografia.\nLaureatosi in giurisprudenza nel 1993, svolge per alcuni anni la professione di avvocato. Figlio di Luigi Genovese (senatore dal 1972 al 1994) e nipote del pi\u00f9 volte ministro Nino Gullotti (nativo di Ucria) entrambi esponenti della Democrazia Cristiana, Francantonio Genovese presto si avvicina alla politica e gi\u00e0 a diciotto anni si iscrive alla Democrazia Cristiana, e pi\u00f9 precisamente nel Movimento Giovanile della DC di cui sarebbe stato presidente per pochi giorni fino al 18 gennaio 1994, allorch\u00e9 lo Scudo Crociato si trasform\u00f2 in Partito Popolare Italiano (PPI), a cui ader\u00ec.\nNel 1995, al momento della scissione del PPI si schiera con la componente del segretario nazionale Rocco Buttiglione, favorevole ad un'intesa con Forza Italia ed il centrodestra. Nello stesso anno partecipa, insieme a Buttiglione alla fondazione del partito dei Cristiani Democratici Uniti.\nNel 1998 viene nominato assessore all'agricoltura nella giunta provinciale di Messina di centrodestra, guidata da Giuseppe Buzzanca. In seguito al coinvolgimento del CDU nel progetto dell'UDR di Cossiga, in virt\u00f9 del quale Buttiglione porta il partito a sostenere il Governo D'Alema, Buzzanca dopo soli quattro mesi lo allontana dalla sua giunta.\nDissoltasi l'UDR, nel 1999 aderisce al PPI di Franco Marini e Pierluigi Castagnetti, diventandone nel 2000 il segretario della federazione provinciale di Messina.\nDal 2001 \u00e8 Deputato all'Assemblea Regionale Siciliana nella XIII legislatura, eletto nel collegio di Messina nella lista La Margherita-PPI con 13.832 preferenze.\nAttivo anche nel campo imprenditoriale, \u00e8 azionista e dirigente della societ\u00e0 di traghetti guidata da Pietro Franza.\nNel 2001 si candid\u00f2 anche alla Camera dei deputati, senza essere eletto. Nel 2002 \u00e8 diventato vicesegretario regionale della Margherita in Sicilia, mentre nel 2003 \u00e8 entrato nella direzione nazionale del partito di Francesco Rutelli.\nNel 2005, come rappresentante de l'Unione, si candida a sindaco di Messina: al primo turno ottiene il 45,79% mentre al ballottaggio vince con il 54,56% dei consensi, e si dimette dall'Assemblea Regionale Siciliana.\nL'8 ottobre del 2007 decade dal ruolo di primo cittadino per un'opposizione alla regolarit\u00e0 della competizione elettorale, legata alla mancata presenza del simbolo del Nuovo PSI di Gianni De Michelis, a seguito della quale, quasi due anni dopo il voto, il Consiglio di giustizia amministrativa per la Regione siciliana dichiara nulle le stesse elezioni.\nNel frattempo si era candidato alle primarie regionali siciliane del Partito Democratico, dando il proprio appoggio alla linea nazionale di Walter Veltroni. Il 14 ottobre 2007 risulta eletto segretario regionale del Partito Democratico con l'85% delle preferenze.\nAlle elezioni politiche dell'aprile 2008 viene eletto alla Camera dei deputati nella lista del Partito Democratico nella Circoscrizione Sicilia 2. Diventa membro della V Commissione Bilancio della Camera e membro della Commissione Antimafia di cui sar\u00e0 eletto Segretario.\nNel giugno 2008 si ricandida quindi alla carica di Sindaco come candidato designato del Partito Democratico nella coalizione di centrosinistra, ma non viene rieletto, perch\u00e9 battuto al primo turno da Giuseppe Buzzanca.\nNel dicembre 2012 si candida alle \"Primarie Parlamentari\" del PD in Provincia di Messina e con 19.590 preferenze risulta essere il pi\u00f9 votato in Italia nella competizione elettorale interna al Partito Democratico.\nIl 25 febbraio 2013, sempre tra le file del PD, viene rieletto Deputato alla Camera nel collegio della Sicilia Orientale. \u00c8 riconfermato come membro nella Commissione Bilancio di Montecitorio da cui si dimette il 14 marzo 2014. Attualmente \u00e8 membro della Commissione UE della Camera dei Deputati.\nIl 4 maggio 2015 \u00e8 tra coloro che non partecipa al voto dell\"Italicum\", la nuova legge elettorale approvata dalla Camera dei Deputati.\nIl 7 dicembre 2015 assieme a Maria Tindara Gullo abbandona il Partito Democratico ed aderisce ufficialmente a Forza Italia.\nIl 22 gennaio 2017 viene condannato in primo grado ad 11 anni per la faccenda dei \"Corsi d'oro\".\nNelle elezioni regionali in Sicilia del 2017 il figlio Luigi, 21 anni, si candida all'ARS nelle liste di Forza Italia. A seguito della competizione risulta essere il candidato di centro-destra pi\u00f9 votato di Messina, venendo eletto deputato all'ARS.\nProcedimenti giudiziari.\nPeculato e truffa.\nNel giugno del 2013 viene indagato della procura di Messina per truffa, peculato e associazione a delinquere in un'inchiesta sui finanziamenti alla formazione professionale. Nel luglio del 2013 il suo nome compare nell'inchiesta sempre sulla formazione, che ha portato all'arresto tra gli altri della moglie Chiara Schir\u00f2.\nNel marzo del 2014 il GIP del tribunale di Messina chiede la custodia cautelare in carcere di Genovese per reati tributari nonch\u00e9 per associazione a delinquere finalizzata al riciclaggio, al peculato ed alla truffa per il conseguimento di erogazioni pubbliche. Il 16 aprile 2014, la Giunta per le autorizzazioni rinvia al 18 maggio dello stesso anno la decisione sulla legittimit\u00e0 della richiesta di arresto per Genovese nonostante scadesse il 18 aprile il termine di legge di 30 giorni entro il quale la giunta era chiamata a decidere.\nIl 7 maggio 2014, la Giunta per le Autorizzazioni boccia, a larga maggioranza, la relazione del vicepresidente della Giunta, Antonio Leone, deliberando in tal modo parere favorevole alla proposta, alla Camera, di concessione della richiesta di arresto. A favore dell'arresto si schierano 12 deputati (9 PD, 2 M5S, 1 SEL) mentre contro 5 deputati (1 Forza Italia, 1 NCD, 1 SC, 1 PI e 1 Misto-PSI), sui 21 membri totali.\nIl 15 maggio, la Camera, dopo uno scontro tra il Pd e il M5S sul rinvio del voto, autorizza la richiesta di arresto nei confronti dell'On. Genovese con 371 si, 39 no e 13 astenuti con voto palese (prima volta nella storia della Camera). A favore schierati Pd, M5S, Sel, Scelta Civica, Lega Nord, Fratelli d'Italia-AN, Misto-Minoranze linguistiche, Misto-ex M5S. Contro soltanto Forza Italia, NCD, MpA, Misto-Maie-Api, Misto Psi-Pli oltre 6 deputati del Pd. Si astengono Per l'Italia-UdC, Misto-Centro Democratico e Stella Alpina. In serata si costituisce nel carcere di Gazzi a Messina. Dopo una settimana di carcere il GIP concede gli arresti domiciliari (21 maggio 2014).\nIl 30 luglio 2014, la Giunta per le Autorizzazioni della Camera approva la relazione del capogruppo di \"Per l'Italia\" Gea Schir\u00f2 sull'utilizzo delle intercettazioni telefoniche da parte della Procura di Messina nell'ambito dell'inchiesta sui finanziamenti professionali che hanno portato la Camera a concedere l'arresto di Genovese per truffa e peculato. Tuttavia la relazione limita l'utilizzo al 12 dicembre 2011 giorno nel quale Genovese fu iscritto ufficialmente nel registro degli indagati\nIl 7 agosto, la Camera approva a larghissima maggioranza la relazione Schir\u00f2 con 391 si e 16 no.\nIl parlamentare FI torna in carcere il 15 gennaio 2015, dopo la decisione definitiva della Cassazione..\nIl 31 luglio 2015 viene scarcerato perch\u00e9 gli vengono concessi di nuovo i domiciliari.\nTorna libero il 26 novembre 2015, per la scadenza del termine massimo di custodia cautelare in carcere.\nIl 23 gennaio 2017 viene condannato in primo grado dal Tribunale di Messina a 11 anni di carcere. Nel marzo 2018 il sostituto procuratore generale di Messina chiede per Genovese un aggravamento di pena a 12 anni; a settembre 2019 gli \u00e8 inflitta una condanna di 6 anni e 8 mesi. L'11 ottobre 2021 la Corte di Cassazione ha confermato la condanna a 6 anni e 8 mesi con le imputazioni di truffa aggravata per il conseguimento di erogazioni pubbliche, associazione a delinquere, riciclaggio, frode fiscale e tentata concussione.\nSecondo la sentenza di appello, il sistema \u201cgonfiato\u201d della formazione professionale a Messina e in Sicilia \u00e8 stato gestito per anni dalla \u201cgalassia politico familiare\u201d dell\u2019ex parlamentare Francantonio Genovese, definendola \u00abun\u2019organizzazione criminale dotata di una stabilit\u00e0 coerente\u00bb. Secondo i giudici d\u2019appello \u00ab... ci si trova in presenza, pertanto di un\u2019organizzazione criminale dotata di una stabilit\u00e0 coerente con l\u2019operativit\u00e0 degli enti la cui struttura e le cui modalit\u00e0 operative erano specificamente orientate a una serie indeterminata di truffe in danno della Regione Sicilia, secondo un programma che accomunava tutti i soggetti coinvolti\u00bb.\nCorruzione.\nNell'ottobre 2019 viene condannato in primo grado dal Tribunale di Messina a 4 anni e 2 mesi per associazione a delinquere finalizzata alla corruzione, nell'ambito di un procedimento sui rapporti politica-criminalit\u00e0.\nAttivit\u00e0 parlamentare.\nIl deputato Genovese secondo il sito Openpolis.it, risulta essere al 629.mo posto su 630 nella classifica per l'indice di produttivit\u00e0 (10,34% di presenze e 89,66% di assenze)."}
{"id": "258199", "revid": "1543377", "url": "https://it.wikipedia.org/wiki?curid=258199", "title": "Befana", "text": "La Befana, corruzione lessicale di Epifania (dal greco \u1f10\u03c0\u03b9\u03c6\u03ac\u03bd\u03b9\u03b1, \"epif\u00e1neia\") attraverso \"bifan\u00eca\" e \"befan\u00eca\", \u00e8 una figura folcloristica legata alle festivit\u00e0 natalizie, tipica di alcune regioni italiane e diffusasi poi in tutta la penisola, meno conosciuta nel resto del mondo.\nSecondo la tradizione, si tratta di una donna molto anziana che vola a cavallo di una logora scopa, per fare visita ai bambini nella notte tra il 5 e il 6 gennaio (la notte dell'Epifania) per riempire le calze lasciate da essi, appositamente appese sul camino o vicino a una finestra; generalmente, i bambini che durante l'anno si sono comportati bene riceveranno dolciumi, caramelle, frutta secca o piccoli giocattoli. Al contrario, coloro che si sono comportati male troveranno le calze riempite con del carbone o dell'aglio.\nStoria.\nL'origine fu forse connessa a un insieme di riti propiziatori pagani, risalenti al X-VI secolo a.C., in merito ai cicli stagionali legati all'agricoltura, ovvero relativi al raccolto dell'anno trascorso, ormai pronto per rinascere come anno nuovo, diffuso nell'Italia settentrionale, centrale e meridionale, attraverso un antico Mitraismo e altri culti affini come quello celtico, legati all'inverno boreale.\nGli antichi Romani ereditarono tali riti, associandoli quindi al calendario romano, e celebrando, appunto, l'interregno temporale tra la fine dell'anno solare, fondamentalmente il solstizio invernale e la ricorrenza del \"Sol Invictus\". La dodicesima notte dopo il solstizio invernale, si celebrava la morte e la rinascita della natura attraverso Madre Natura. I Romani credevano che in queste dodici notti (il cui numero avrebbe rappresentato sia i dodici mesi dell'innovativo calendario romano nel suo passaggio da prettamente lunare a lunisolare, ma probabilmente associati anche ad altri numeri e simboli mitologici) delle figure femminili volassero sui campi coltivati, per propiziare la fertilit\u00e0 dei futuri raccolti, da cui il mito della figura \"volante\". Secondo alcuni, tale figura femminile fu dapprima identificata in Diana, la dea lunare non solo legata alla cacciagione, ma anche alla vegetazione, mentre secondo altri fu associata a una divinit\u00e0 minore chiamata \"S\u00e0tia\" (dea della saziet\u00e0), oppure \"Ab\u00f9ndia\" (dea dell'abbondanza).\nUn'altra ipotesi collegherebbe la Befana con un'antica festa romana, che si svolgeva sempre in inverno, in onore di Giano e Strenia (da cui deriva anche il termine \"strenna\") e durante la quale ci si scambiavano regali.\nLa Befana secondo interpretazioni largamente accettate in centro e nord Europa si richiamerebbe alla figura celtica di Perchta, assimilabile ad alcune figure come ad esempio Frigg in Scandinavia, Holda in nord Europa, Bertha in Gran Bretagna, Berchta in Austria, Svizzera, Francia e Nord Italia; \u00e8 una personificazione al femminile della natura invernale, viene rappresentata come una vecchia gobba con naso adunco, capelli bianchi spettinati e piedi abnormi, vestita di stracci e scarpe rotte, aleggiando sopra i campi e terreni di notte ne propizia la fertilit\u00e0, e viene festeggiata nei 12 giorni che seguono il Natale, culminanti in coincidenza con l'epifania.\nGi\u00e0 a partire dal IV secolo d.C., l'allora Chiesa di Roma cominci\u00f2 a condannare tutti riti e le credenze pagane, definendole un frutto di influenze sataniche. Queste sovrapposizioni diedero origine a molte personificazioni, che sfociarono, a partire dal Basso Medioevo, nell'attuale figura ripulita da contaminazioni favolistiche o pagane, anche se il suo aspetto, benevolo e non negativo, \u00e8 stato ed \u00e8 tuttora, per influenza della festa di Halloween, erroneamente associato a quello di una strega. In realt\u00e0 non \u00e8 una strega, ma una vecchina affettuosa, rappresentata su una scopa volante, antico simbolo che, da rappresentazione della purificazione delle case (e delle anime), in previsione della rinascita della stagione.\nCondannata quindi dalla Chiesa, l'antica figura pagana femminile fu accettata gradualmente nel Cattolicesimo, come una sorta di dualismo tra il bene e il male. Gi\u00e0 nel periodo del teologo Epifanio di Salamina, la stessa ricorrenza dell'Epifania fu proposta alla data della dodicesima notte dopo il Natale, assorbendo cos\u00ec l'antica simbologia numerica pagana. \nNel 1928, il regime fascista introdusse la festivit\u00e0 della Befana fascista, dove venivano distribuiti regali ai bambini delle classi meno abbienti. Dopo la caduta di Mussolini, la Befana fascista continu\u00f2 a essere celebrata nella sola Repubblica Sociale Italiana.\nNel periodo pi\u00f9 recente, innumerevoli e largamente diffuse sono le rappresentazioni italiane della Befana e le feste a lei dedicate; spesso si tratta di un figurante che si cala dal campanile della piazza di un paese, oppure di vecchiettine travestite per distribuire regali ai bambini.\nLa tradizione la vuole \"vecchia\" ad indicare il finire di un ciclo: con il solstizio d'inverno si passa infatti dal vecchio al nuovo, dal freddo e dalle notti interminabili all'allungarsi del periodo di luce; inoltre, a livello di calendario legale, con la fine dell'anno si entra nel nuovo anno gregoriano; anche a livello liturgico si conclude il Tempo Liturgico forte, natalizio, e comincia quello Ordinario. Proprio per questo il giorno dell'Epifania, quando si festeggia anche la Befana, viene recitato \"Epifania, tutte le feste porta via\".\nCaratteristiche.\nIl nome.\nIl nome \"Befana\", inteso come il fantoccio femminile esposto la notte dell'Epifania, era gi\u00e0 diffuso nel dialettale popolare del XIV secolo, specialmente nelle terre dell'antica Etruria (Toscana e Tuscia nell'attuale Lazio settentrionale), quindi utilizzato per la prima volta in italiano da Francesco Berni nel 1535, quindi da Agnolo Firenzuola nel 1541.\nPoich\u00e9, per tradizione, la Befana lascia i doni in una calza appesa al camino, a Dovadola nell'Appennino forlivese, si prepara la calza definita \"la pi\u00f9 lunga del mondo\".\nVi sono ancora taluni rari luoghi in cui \u00e8 rimasto, nel linguaggio popolare, il termine \"Pefana\" come, per esempio, nel paese di Montignoso, nel resto della Provincia di Massa-Carrara, in quella della Spezia nonch\u00e9 in Garfagnana e Versilia, con tradizioni non in linea con le consuete celebrazioni dell'Epifania.\nUna versione religiosa invece racconta che i Re Magi in viaggio per Betlemme avessero chiesto informazioni sulla strada ad una vecchia, e che avessero insistito perch\u00e9 lei andasse con loro a portare i doni al salvatore. La vecchia rifiut\u00f2, ma poco dopo, pentita, prepar\u00f2 un sacco pieno di doni e si mise in cerca dei Magi e del bambino Ges\u00f9. Non trovandoli buss\u00f2 ad ogni porta e consegn\u00f2 i doni ai bambini sperando di potersi cos\u00ec far perdonare la mancanza.\nIl carattere.\nLa Befana richiama la tradizione religiosa di Santa Lucia, che dispensava doni ai bambini prima di lei, come faceva San Nicola prima dell'avvento di Babbo Natale. Non \u00e8 dunque cattiva, \u00e8 solo infastidita con gli adulti e scorbutica con chi non le aggrada perch\u00e9 tenta di fare il furbo; ma con i bambini si mostra indulgente e comprensiva, una nonnina piena di attenzioni e regali.\nAspetto fisico e simbologia.\nNon si tratta di una bella donna, giovane e accattivante, ma, al contrario, di una vecchina rattrappita dagli acciacchi dell'et\u00e0 e dal freddo, con pochi denti, il volto grinzoso e talvolta, ma non sempre, un naso molto prominente per enfatizzarne la vecchiaia e la poca belt\u00e0 dovuta all'et\u00e0 anagrafica. \nL'aspetto da vecchia deriva da una raffigurazione simbolica dell'anno vecchio: una volta davvero concluso, lo si pu\u00f2 bruciare, cos\u00ec come accadeva in molti paesi europei, dove esisteva la tradizione di bruciare dei fantocci vestiti di abiti logori, all'inizio dell'anno (vedi, ad esempio, la Giubiana e il Panevin o Pignar\u00fbl, Casera, Seima o Brusa la vecia, il Fal\u00f2 del vecchione che si svolge a Bologna a Capodanno cos\u00ec come lo \"sparo del Pupo\" a Gallipoli, oppure il rogo della Veggia Pasquetta che ogni anno il 6 gennaio apre il carnevale a Varallo in Piemonte). In molte parti d'Italia, l'uso di bruciare o di segare in pezzi di legno un fantoccio a forma di vecchia (in questo caso pieno di dolciumi) rientrava invece tra i riti di fine Quaresima, cosa analoga avviene nel Salento con il fantoccio della Caremma, addobbata con i suoi simboli iconografici che ricordano le antiche Moire. In quest'ottica, anche l'uso dei doni assumerebbe, nuovamente, un valore propiziatorio per l'anno nuovo.\nGli abiti e le scarpe.\nPer ripararsi adeguatamente la Befana indossa gonnoni lunghi, lisi e rattoppati in maniera allegra; spesso indossa il grembiule. Usa inoltre calzettoni pesanti antifreddo e scarpe comode, ma non stivali alla guascone molto pi\u00f9 adatti alle streghe delle fiabe. Sulle spalle a volte ingobbite ha sempre uno scialle di lana pesante e colorata e non un mantello svolazzante come capita di trovare in alcune immagini nella rete.\nIl fazzolettone.\nNon bisogna confondere la Befana con le streghe della tradizione anglosassone. Una Befana vera, infatti, non ha il cappello a punta, come spesso appare su molti siti, blog, e persino in alcune pubblicit\u00e0 televisive. Usa invece esclusivamente un fazzolettone di stoffa pesante (la pezz\u00f3la) o uno sciarpone di lana annodato in modo vistoso sotto il mento.\nLa scopa.\nHa una scopa, usata spesso per appoggiarsi o per volare brevemente. Nell'immaginario, la Befana cavalca la scopa al contrario delle raffigurazioni di streghe, e cio\u00e8 tenendo le ramaglie davanti a s\u00e9. Anche in questo, dunque, l'iconografia specifica della Befana non \u00e8 totalmente assimilabile a quella delle streghe.\nLa calza.\nAltro frequente errore di \"immagine\" della Befana \u00e8 quello relativo al sacco dei doni: in realt\u00e0 la vera Befana porta i suoi regali e il suo carbone e aglio in sacchi di iuta sfatti e slabbrati che assumono la forma di calzettoni enormi, o nelle gerle di vimini, dipende dalla territorialit\u00e0 e dalla tradizione del luogo dove si festeggia.\nIl carbone.\nSecondo la tradizione orale, la Befana consegna regali ai bambini buoni o carbone e aglio ai bambini birichini. Il carbone - o anche la cenere - da antico simbolo rituale dei fal\u00f2 inizialmente veniva inserito nelle calze o nelle scarpe insieme ai dolci, in ricordo, appunto, del rinnovamento stagionale, ma anche dei fantocci bruciati. Nell'ottica morale cattolica dei secoli successivi, nella calze e nelle scarpe veniva inserito solo il carbone e/o l'aglio come punizione per i soli bambini che si erano comportati male durante l'anno precedente.\nFeste della Befana in Italia.\nIn Liguria \"Baz\u00e2ra\" (pronuncia bas\u00e2ra), la Befana ha un etimo diverso dall'italiano, infatti in lingua genovese ha il significato di \"vecchia sporca e trasandata\", basti pensare alle lingue iberiche per l'etimo della parola \"basura\" che parimenti pu\u00f2 significare persona sporca e trasandata; la festa di \"Bazara\" \u00e8 ancora oggi chiamata \"Pasquetta\"; diversamente che in italiano, con Pasquetta non si indica in Liguria il giorno dopo Pasqua, ma una festivit\u00e0 qualunque.\nNon \u00e8 solo la parola a cambiare, ma anche alcune tradizioni, i ragazzi ad esempio ricevono \"ciapellette\", delle scarpette, e non calze, di cioccolato ripiene di castagne secche, aglio e mandarini o, in alternativa, \"marenghi d'\u00f6o\", soldi in cioccolato; tradizionalmente, si lasciavano le proprie scarpe fuori dalla finestra e lo spirito aleggiante di Baz\u00e2ra nella notte le avrebbe riempite, poich\u00e9, nella leggenda, si ipotizzava che avesse le scarpe rotte e ne avesse bisogno di nuove, e avrebbe lasciato una ricompensa a tutti i ragazzini che fossero disponibili a lasciarne un paio in dono fuori dalla finestra, appunto. Si tratta della prima festivit\u00e0 dell'anno in cui nella tradizione si mangia pesce e lasagne impastate senza uovo, dette bianche, \"Epifagna Gianca Lasagna\" (ovvero \"Mandilli de Sea\"), e le ragazze un tempo lasciavano foglie d\u2019ulivo sulla cenere calda del camino per trarre profezie d'amore.\nAd Urbania viene tradizionalmente collocata la \"Casa Ufficiale della Befana\". Vi si celebra, inoltre, ogni anno la \"Festa Nazionale della Befana\", tradizione ormai ventennale e conosciuta in tutta Italia.\nIn Toscana, nella provincia di Grosseto, esistono i \"Befani\" (all'isola d'Elba sono detti \"Befanotti\"), uomini che il giorno dell'Epifania vanno assieme alla Befana per le vie cittadine dei paesi a eseguire canti tradizionali maremmani, augurando la \"buona Pasqua\" (augurio legato alla liturgia dell'Epifania, quando in Chiesa viene letto \"l'annuncio del giorno di Pasqua\"). A Capezzano Pianore, frazione della provincia di Lucca, la festa \u00e8 particolarmente sentita il 5 gennaio, con la partecipazione di gruppi che accompagnano con canti e musiche popolari le befane che recano doni e dolciumi nelle borgate del paese fino a notte fonda. Il 6 gennaio la festivit\u00e0 culmima con la processione liturgica recante la statua di Ges\u00f9 fanciullo.\nIn Sardegna, la \"Befana\" italiana \u00e8 invece un'introduzione che, per quanto non indigena e relativamente recente, nell'isola \u00e8 infine giunta a soppiantare le feste tradizionali, come \"sa Pasca de sos tres Res\" o \"de is tres Urreis\" (in italiano \"la festa dei tre re\"), analoga alla spagnola festa \"de los reyes magos\". La Carta de Logu, redatta in lingua sarda e rimasta in vigore fino al 1827, si esprime in merito all'Epifania chiamandola \"Pasca Nuntza\", essendo questa la giornata stabilita per la corretta definizione delle feste mobili, fra cui la Pasqua (in sardo conosciuta come \"sa Pasca Manna\", \"la grande festa\").\nFilastrocche e leggende popolari.\nda cui deriva la variante:\nQuesta \u00e8 una variante diffusa in Toscana:\noppure:\nAltre varianti:\nSecondo una versione \"cristianizzata\" di una leggenda risalente intorno al XII secolo, i Re Magi, diretti a Betlemme per portare i doni a Ges\u00f9 Bambino, non riuscendo a trovare la strada, chiesero informazioni a una signora anziana. Malgrado le loro insistenze, affinch\u00e9 li seguisse per far visita al piccolo, la donna non usc\u00ec di casa per accompagnarli. In seguito, pentita di non essere andata con loro, dopo aver preparato un sacco pieno di doni, usc\u00ec di casa e si mise a cercarli, senza riuscirci. Cos\u00ec si ferm\u00f2 a ogni casa che trovava lungo il cammino, donando i regali ai bambini che incontrava, nella speranza che uno di essi fosse il piccolo Ges\u00f9. Da allora girerebbe per il mondo, facendo regali a tutti i bambini nella notte del 6 gennaio, per farsi perdonare.\nIn alcune versioni si dice che sia la moglie di Babbo Natale, o in altre una sua amica o una sua parente; in altre invece si narra che siano in leggera conflittualit\u00e0 visto che il signore in rosso andrebbe a spargere la voce della non esistenza di questa vecchina. In altre ancora si racconta che la Befana abbia un marito (Il Befanotto) molto vecchio, brutto a tal punto da incutere terrore nei bimbi vedendolo arrivare, mentre accompagna la sua vecchia e malandata moglie.\nSerenate.\nIn alcune zone d'Italia da tempo immemorabile c'\u00e8 l'uso di cantare e suonare serenate e stornelli della Befana nella serata e nella notte tra il cinque e il sei gennaio."}
{"id": "258202", "revid": "20090", "url": "https://it.wikipedia.org/wiki?curid=258202", "title": "Universit\u00e0 di Perugia", "text": ""}
{"id": "258207", "revid": "4155", "url": "https://it.wikipedia.org/wiki?curid=258207", "title": "Universit\u00e0 degli studi di Pisa", "text": ""}
{"id": "258209", "revid": "125673174", "url": "https://it.wikipedia.org/wiki?curid=258209", "title": "Patch Adams (film)", "text": "Patch Adams \u00e8 un film tragicomico semi-biografico del 1998 con Robin Williams, Monica Potter, Philip Seymour Hoffman e Bob Gunton. Diretto da Tom Shadyac, \u00e8 basato sulla storia della vita del Dr. Hunter \"Patch\" Adams e sul libro \"Salute! Curare la sofferenza con l'allegria e con l'amore\", del Dr. Adams e Maureen Mylander. Nonostante sia stato scarsamente accolto dalla critica e dallo stesso dottor Adams, il film \u00e8 stato un successo al botteghino; incassando oltre il doppio del suo budget solo negli Stati Uniti.\nTrama.\nHunter \"Patch\" Adams (Robin Williams) tenta di suicidarsi ma il tragico tentativo non gli riesce. Cos\u00ec sceglie di auto-internarsi in un istituto mentale. Una volta l\u00ec, scopre che usare l'umorismo piuttosto che la medico-centrata psicoterapia aiuta meglio i suoi colleghi pazienti e gli fornisce un nuovo scopo nella vita. Per questo motivo vuole diventare un medico e due anni dopo si iscrive all'Universit\u00e0 della Virginia (ora nota anche come UVA) risultando essere lo studente pi\u00f9 anziano del primo anno. Egli mette in dubbio l'approccio senz'anima della scuola alle cure mediche, cos\u00ec come i metodi del Decano della scuola Walcott (Bob Gunton), che prende in antipatia Patch sin dal primo istante e crede che i medici debbano curare i pazienti come dice lui e non fare amicizia con loro. A causa di ci\u00f2 e di incidenti come l'installazione di un gigantesco paio di gambe di cartapesta su delle staffe durante una conferenza ostetrica, viene espulso dalla scuola di medicina, anche se in seguito viene reintegrato quando alla scuola diventa evidente che i suoi metodi non convenzionali spesso aiutano a curare i suoi pazienti. Adams incoraggia gli studenti di medicina a lavorare a stretto contatto con le infermiere, successivamente, apprendendo tempestivamente le capacit\u00e0 di intervistare, e sostiene che la morte dovrebbe essere trattata con dignit\u00e0 e talvolta persino con umorismo.\nPatch inizia un'amicizia con la sua collega studentessa Carin Fisher (Monica Potter) e sviluppa la sua idea per una clinica medica costruita attorno alla sua filosofia di trattare i pazienti usando umorismo e compassione. Con l'aiuto di Arthur Mendelson (Harold Gould), un ricco uomo che fu uno dei pazienti che Patch incontr\u00f2 mentre era nel ospedale psichiatrico, acquista 105 acri (425.000 m\u00b2) nella Virginia Occidentale, per costruire il futuro Gesundheit! Institute. Insieme a Carin, lo studente di medicina Truman Schiff (Daniel London) e alcuni vecchi amici, egli ricostruisce un vecchio cottage in una clinica. Quando fanno funzionare la clinica, curano i pazienti senza assicurazione medica ed eseguono degli sketch comici per loro.\nL'amicizia di Patch con Carin si trasforma presto in una storia d'amore. Quando gli dice di essere stata molestata da bambina, Patch la conforta e la rassicura sul fatto che possa superare il suo dolore aiutando gli altri. Incoraggiata, Carin vuole aiutare un paziente disturbato, Lawrence \"Larry\" Silver (Douglas Roberts). Tuttavia, Larry uccide Carin, poi si suicida. Patch \u00e8 soffocato dai sensi di colpa per la morte di Carin e inizia a mettere in discussione la bont\u00e0 dell'umanit\u00e0. In piedi su una scogliera, contempla di nuovo il suicidio e chiede a Dio una spiegazione. Poi vede una farfalla che gli ricorda che Carin aveva sempre desiderato essere un bruco che potesse trasformarsi in una farfalla e volare via. La farfalla atterra sulla sua borsa da medico e sulla sua camicia prima di volare via. Con il suo spirito rianimato, Patch decide di dedicare il suo lavoro alla sua memoria.\nWalcott alla fine scopre che Patch ha gestito una clinica e praticato la medicina senza una licenza e tenta di espellerlo di nuovo per questo motivo, oltre a lamentarsi di aver messo a disagio i suoi pazienti (il che ovviamente non \u00e8 vero). Nel disperato tentativo di dimostrare che Walcott ha torto, Patch presenta un reclamo al consiglio medico statale su consiglio del suo ex compagno di stanza della facolt\u00e0 di medicina, il conservatore Mitch Roman (Philip Seymour Hoffman). Patch riesce a convincere il consiglio che deve trattare lo spirito oltre che al corpo. Il consiglio gli permette di laurearsi e riceve una standing ovation dalla sala udienza.\nAlla laurea, Patch riceve il suo diploma e, inchinandosi ai professori e al pubblico, rivela il suo didietro nudo.\nAccoglienza.\nNonostante il buon incasso al botteghino e la nomination agli Oscar, il film fu bocciato dalla maggioranza dei critici. Su Rotten Tomatoes il film detiene un indice di gradimento del 23% basato su 64 recensioni.\nRoger Ebert ha dato al film il voto di 1,5 stelle su 4 dicendo: \"\"Patch Adams\" mi ha fatto venire voglia di spruzzare lo schermo con del Lysol. Questo film \u00e8 vergognoso. Non \u00e8 un tentativo di strappalacrime, estrae le lacrime singolarmente con la liposuzione, senza anestetico\".\nAddirittura lo stesso Patch Adams ha criticato negativamente il film, affermando che semplifica molto il suo lavoro, che consiste molto di pi\u00f9 che comportarsi come un clown. Inoltre, Adams ha detto: \"Io lo odio quel film\" e \"Williams, per fare me, e anche in modo contestabile, ha guadagnato 21 milioni di dollari. Se fosse stato un po' pi\u00f9 simile al vero me, quei soldi li avrebbe donati all'ospedale che tentiamo di costruire da 40 anni. Da lui non sono arrivati neanche 10 dollari\".\nMusiche.\nLa canzone che si sente durante i titoli di coda \u00e8 \"Faith of the Heart\", scritta da Diane Warren e cantata da Rod Stewart appositamente per il film."}
{"id": "258212", "revid": "287204", "url": "https://it.wikipedia.org/wiki?curid=258212", "title": "Les Adjots", "text": "Les Adjots \u00e8 un comune francese di 485 abitanti situato nel dipartimento della Charente nella regione della Nuova Aquitania."}
{"id": "258213", "revid": "287204", "url": "https://it.wikipedia.org/wiki?curid=258213", "title": "Le Bouchage (Charente)", "text": "Le Bouchage \u00e8 un comune francese di 168 abitanti situato nel dipartimento della Charente nella regione della Nuova Aquitania."}
{"id": "258214", "revid": "287204", "url": "https://it.wikipedia.org/wiki?curid=258214", "title": "La Ch\u00e8vrerie", "text": "La Ch\u00e8vrerie \u00e8 un comune francese di 148 abitanti situato nel dipartimento della Charente nella regione della Nuova Aquitania."}
{"id": "258215", "revid": "110157", "url": "https://it.wikipedia.org/wiki?curid=258215", "title": "Merge (database)", "text": "Merge, o MRG_MyISAM, \u00e8 uno storage engine di MySQL e dei suoi fork. Una tabella di tipo Merge \u00e8 una collezione di tabelle MyISAM aventi le stesse colonne e gli stessi indici. Le colonne e gli indici devono avere gli stessi nomi, lo stesso ordine e le stesse caratteristiche in tutte le tabelle MyISAM che fanno parte della stessa Merge. Esse per\u00f2 non devono necessariamente trovarsi nello stesso database e possono avere formati e opzioni (PACK_KEYS, MAX_ROWS...) differenti.\nQuesto tipo di tabella \u00e8 stato creato nelle pi\u00f9 vecchie versioni di MySQL principalmente per supplire al mancato supporto alle viste e al partizionamento, ma ancora oggi pu\u00f2 risultare utile.\nLa licenza \u00e8 la GNU GPL versione 2.\nStruttura dei file.\nOgni tabella di tipo Merge \u00e8 registrata in due file differenti. Ognuno ha un nome costituito da due parti: il nome di base \u00e8 uguale al nome della tabella, mentre l'estensione indica la funzione del file.\nMerge di dati.\nDue tabelle possono essere confrontate in base a uno o pi\u00f9 campi. I record di queste colonne devono avere lo stesso formato e tipologia di dati, e fra di essi viene creato un vincolo di integrit\u00e0 referenziale.\nIl legame fra lo stesso campo di due o pi\u00f9 tabelle pu\u00f2 essere in generale di quattro tipi:\nIl merge di dati pu\u00f2 essere effettuato unendo le tabelle di origine in un'unica tabella, che avr\u00e0 le colonne comuni con lo stesso formato, e delle celle nei campi che ciascuna tabella di origine non ha in comune con l'altra. Una tabella pivot permette poi di contare le occorrenze di ciascuna colonna comune, e filtrare quelli superiori a uno, che sono i valori ripetuti.\nCome creare una tabella di tipo Merge.\nLa sintassi per creare una tabella Merge \u00e8 la seguente:\n CREATE TABLE t1 (\n a INT NOT NULL AUTO_INCREMENT PRIMARY KEY,\n b CHAR(20));\n CREATE TABLE t2 (\n a INT NOT NULL AUTO_INCREMENT PRIMARY KEY,\n b CHAR(20));\n CREATE TABLE totale (\n a INT NOT NULL AUTO_INCREMENT,\n b CHAR(20), INDEX(a))\n ENGINE=MERGE\n UNION=(t1,t2)\n INSERT_METHOD=LAST;\nCome si pu\u00f2 notare, la tabella totale ha la stessa struttura delle due tabelle sottostanti. Il campo a non \u00e8 dichiarato come chiave primaria perch\u00e9 il motore Merge non pu\u00f2 garantire l'unicit\u00e0 dei dati.\nLe due opzioni seguenti sono molto importanti:\nPer modificare la lista delle tabelle sottostanti:\n ALTER TABLE tbl_name UNION=(...)"}
{"id": "258216", "revid": "1450446", "url": "https://it.wikipedia.org/wiki?curid=258216", "title": "La Couronne", "text": "La Couronne \u00e8 un comune francese di 7.290 abitanti situato nel dipartimento della Charente nella regione della Nuova Aquitania."}
{"id": "258217", "revid": "287204", "url": "https://it.wikipedia.org/wiki?curid=258217", "title": "\u00c9br\u00e9on", "text": "\u00c9br\u00e9on \u00e8 un comune francese di 160 abitanti situato nel dipartimento della Charente nella regione della Nuova Aquitania."}
{"id": "258218", "revid": "22416", "url": "https://it.wikipedia.org/wiki?curid=258218", "title": "Lorem ipsum", "text": "Con il termine lorem ipsum si indica un testo segnaposto utilizzato da grafici, designer, programmatori e tipografi a modo riempitivo per bozzetti e prove grafiche. \u00c8 un testo privo di senso, composto da parole (o parti di parole) in lingua latina, riprese pseudocasualmente da uno scritto di Cicerone del 45 a.C, a volte alterate con l'inserzione di passaggi ironici. La caratteristica principale \u00e8 data dal fatto che offre una distribuzione delle lettere uniforme, apparendo come un normale blocco di testo leggibile.\nIl testo fu utilizzato per la prima volta nel 1500 da un anonimo tipografo per mostrare i propri caratteri; da allora \u00e8 diventato lo standard dell'industria tipografica. \u00c8 sopravvissuto non solo a pi\u00f9 di cinque secoli, ma anche al passaggio alla videoimpaginazione, pervenendoci sostanzialmente inalterato. Fu reso popolare, negli anni '60, con la diffusione dei fogli di caratteri trasferibili, detti anche trasferelli, e successivamente dai programmi di grafica. La sua funzione lo avvicina al testo \"ETAOIN SHRDLU\" un tempo usato per provare le Linotype.\nIn informatica \u00e8 usato molto frequentemente come testo riempitivo nelle prove grafiche di pagine web e come dati fittizi nella prova di funzionamento dei database. L'uso di questo espediente, per riempire spazi altrimenti vuoti (spesso in attesa dei dati definitivi), \u00e8 molto efficace grazie soprattutto all'alternanza di parole lunghe e brevi, punteggiatura e paragrafi. In questo modo viene simulato con sufficiente verosimiglianza l'impatto grafico di un testo reale, in modo particolare per quanto riguarda l'impatto estetico.\nQuesta consuetudine come testo segnaposto standard ha fatto s\u00ec che la maggior parte dei software di grafica e tipografia adottassero funzioni e strumenti di \"riempimento automatico\", con un'immediata anteprima dello spazio occupato e della resa finale.\nStandard.\nIl testo pi\u00f9 comune \u00e8 il seguente ma, essendo un insieme pseudocasuale di parole, ne esistono versioni differenti:\nOriginale.\nIl testo deriva dai paragrafi 32-33 del libro I di un'opera di Cicerone del 45 a.C.: il \"De finibus bonorum et malorum\" (\"Sui confini del bene e del male\").\nNon \u00e8 nota con precisione la data in cui il testo ha assunto la forma standard attuale. La provenienza del testo fu scoperta casualmente negli anni sessanta da Richard McClintock, un latinista professore al college di Hampden-Sydney in Virginia, mentre cercava le ricorrenze del raro termine \"consectetur\" nella letteratura classica.\nDi seguito, il testo originale di Cicerone con le parole estrapolate evidenziate in grassetto; da esso si evince come alcune parole siano storpiate nel \"lorem ipsum\", ad esempio con aferesi, elisioni o sincopi, o spezzate in due o unite assieme:"}
{"id": "258219", "revid": "729019", "url": "https://it.wikipedia.org/wiki?curid=258219", "title": "\u00c9challat", "text": "\u00c9challat \u00e8 un comune francese di 487 abitanti situato nel dipartimento della Charente nella regione della Nuova Aquitania."}
{"id": "258220", "revid": "287204", "url": "https://it.wikipedia.org/wiki?curid=258220", "title": "\u00c9curas", "text": "\u00c9curas \u00e8 un comune francese di 649 abitanti situato nel dipartimento della Charente nella regione della Nuova Aquitania."}
{"id": "258221", "revid": "287204", "url": "https://it.wikipedia.org/wiki?curid=258221", "title": "\u00c9don", "text": "\u00c9don \u00e8 un comune francese di 269 abitanti situato nel dipartimento della Charente nella regione della Nuova Aquitania."}
{"id": "258222", "revid": "287204", "url": "https://it.wikipedia.org/wiki?curid=258222", "title": "\u00c9pen\u00e8de", "text": "\u00c9pen\u00e8de \u00e8 un comune francese di 211 abitanti situato nel dipartimento della Charente nella regione della Nuova Aquitania."}
{"id": "258224", "revid": "287204", "url": "https://it.wikipedia.org/wiki?curid=258224", "title": "\u00c9raville", "text": "\u00c9raville \u00e8 un comune francese di 198 abitanti situato nel dipartimento della Charente nella regione della Nuova Aquitania."}
{"id": "258225", "revid": "287204", "url": "https://it.wikipedia.org/wiki?curid=258225", "title": "Les Essards (Charente)", "text": "Les Essards \u00e8 un comune francese di 211 abitanti situato nel dipartimento della Charente nella regione della Nuova Aquitania."}
{"id": "258226", "revid": "287204", "url": "https://it.wikipedia.org/wiki?curid=258226", "title": "\u00c9tagnac", "text": "\u00c9tagnac \u00e8 un comune francese di 1.006 abitanti situato nel dipartimento della Charente nella regione della Nuova Aquitania."}
{"id": "258227", "revid": "287204", "url": "https://it.wikipedia.org/wiki?curid=258227", "title": "\u00c9triac", "text": "\u00c9triac \u00e8 un comune francese di 197 abitanti situato nel dipartimento della Charente nella regione della Nuova Aquitania."}
{"id": "258228", "revid": "767487", "url": "https://it.wikipedia.org/wiki?curid=258228", "title": "La Faye", "text": "La Faye \u00e8 un comune francese di 621 abitanti situato nel dipartimento della Charente nella regione della Nuova Aquitania."}
{"id": "258229", "revid": "287204", "url": "https://it.wikipedia.org/wiki?curid=258229", "title": "Les Essards", "text": "Esistono pi\u00f9 comuni francesi con questo nome"}
{"id": "258230", "revid": "287204", "url": "https://it.wikipedia.org/wiki?curid=258230", "title": "La For\u00eat-de-Tess\u00e9", "text": "La For\u00eat-de-Tess\u00e9 \u00e8 un comune francese di 217 abitanti situato nel dipartimento della Charente nella regione della Nuova Aquitania."}
{"id": "258231", "revid": "287204", "url": "https://it.wikipedia.org/wiki?curid=258231", "title": "Les Gours", "text": "Les Gours \u00e8 un comune francese di 128 abitanti situato nel dipartimento della Charente nella regione della Nuova Aquitania."}
{"id": "258232", "revid": "287204", "url": "https://it.wikipedia.org/wiki?curid=258232", "title": "Le Grand-Madieu", "text": "Le Grand-Madieu \u00e8 un comune francese di 165 abitanti situato nel dipartimento della Charente nella regione della Nuova Aquitania."}
{"id": "258234", "revid": "287204", "url": "https://it.wikipedia.org/wiki?curid=258234", "title": "Graves-Saint-Amant", "text": "Graves-Saint-Amant \u00e8 un comune francese di 336 abitanti situato nel dipartimento della Charente nella regione della Nuova Aquitania.\n\u00c8 nato nel 1997 dalla fusione dei comuni di Graves e Saint-Amant-de-Graves."}
{"id": "258235", "revid": "110157", "url": "https://it.wikipedia.org/wiki?curid=258235", "title": "L'Isle-d'Espagnac", "text": "L'Isle-d'Espagnac \u00e8 un comune francese di 5.494 abitanti situato nel dipartimento della Charente nella regione della Nuova Aquitania."}
{"id": "258236", "revid": "287204", "url": "https://it.wikipedia.org/wiki?curid=258236", "title": "Le Lindois", "text": "Le Lindois \u00e8 un comune francese di 346 abitanti situato nel dipartimento della Charente nella regione della Nuova Aquitania."}
{"id": "258237", "revid": "287204", "url": "https://it.wikipedia.org/wiki?curid=258237", "title": "Les M\u00e9tairies", "text": "Les M\u00e9tairies \u00e8 un comune francese di 605 abitanti situato nel dipartimento della Charente nella regione della Nuova Aquitania."}
{"id": "258238", "revid": "277947", "url": "https://it.wikipedia.org/wiki?curid=258238", "title": "La P\u00e9ruse", "text": "La P\u00e9ruse \u00e8 un comune francese di 561 abitanti situato nel dipartimento della Charente nella regione della Nuova Aquitania."}
{"id": "258239", "revid": "287204", "url": "https://it.wikipedia.org/wiki?curid=258239", "title": "Les Pins", "text": "Les Pins \u00e8 un comune francese di 456 abitanti situato nel dipartimento della Charente nella regione della Nuova Aquitania."}
{"id": "258242", "revid": "848247", "url": "https://it.wikipedia.org/wiki?curid=258242", "title": "La Rochefoucauld", "text": "La Rochefoucauld \u00e8 un comune francese di 3.265 abitanti situato nel dipartimento della Charente nella regione della Nuova Aquitania."}
{"id": "258244", "revid": "767487", "url": "https://it.wikipedia.org/wiki?curid=258244", "title": "Saint-Projet-Saint-Constant", "text": "Saint-Projet-Saint-Constant \u00e8 un comune francese di 1.232 abitanti situato nel dipartimento della Charente nella regione della Nuova Aquitania."}
{"id": "258245", "revid": "287204", "url": "https://it.wikipedia.org/wiki?curid=258245", "title": "La T\u00e2che", "text": "La T\u00e2che \u00e8 un comune francese di 110 abitanti situato nel dipartimento della Charente nella regione della Nuova Aquitania."}
{"id": "258246", "revid": "287204", "url": "https://it.wikipedia.org/wiki?curid=258246", "title": "Le T\u00e2tre", "text": "Le T\u00e2tre \u00e8 un comune francese di 357 abitanti situato nel dipartimento della Charente nella regione della Nuova Aquitania."}
{"id": "258247", "revid": "287204", "url": "https://it.wikipedia.org/wiki?curid=258247", "title": "Le Vieux-C\u00e9rier", "text": "Le Vieux-C\u00e9rier \u00e8 un comune francese di 141 abitanti situato nel dipartimento della Charente nella regione della Nuova Aquitania."}
{"id": "258251", "revid": "287204", "url": "https://it.wikipedia.org/wiki?curid=258251", "title": "Yvrac-et-Malleyrand", "text": "Yvrac-et-Malleyrand \u00e8 un comune francese di 525 abitanti situato nel dipartimento della Charente nella regione della Nuova Aquitania."}
{"id": "258256", "revid": "767487", "url": "https://it.wikipedia.org/wiki?curid=258256", "title": "Direttore artistico (pubblicit\u00e0)", "text": "Il direttore artistico \u00e8 una figura professionale, tipica della comunicazione pubblicitaria, che si occupa di studiare la parte visuale, grafica e tipografica della comunicazione di un prodotto o servizio. Lavora in coppia con il copywriter che si occupa della parte scritta e tutti e due insieme cercano il concetto creativo. Il direttore artistico non va confuso con il direttore creativo, figura a capo del reparto che si occupa della creativit\u00e0, e che coordina l'attivit\u00e0 delle coppie formate da direttore artistico (\"art director\") e redattore pubblicitario (\"copywriter\"). Quest'ultimo ha un senso pi\u00f9 lato e identifica figure simili per responsabilit\u00e0 e scopi, fondamentali anche in altri settori: editoria, cinema, teatro, \"design\", animazione, arti visive in genere.\nCompetenze.\nIl direttore artistico deve avere una solida competenza circa la comunicazione visuale e deve conoscere il valore evocativo e simbolico delle immagini, soprattutto se accompagnate ed esplicitate da un testo (solitamente composto da \"headline\" e \"body-copy\"). Egli deve inoltre selezionare i professionisti pi\u00f9 adatti (fotografi, illustratori, grafici, registi, scenografi) ad ottenere l'effetto voluto.\nLa riflessione su cosa un'immagine possa significare da sola e poi esplicitata \u00e8 fondamentale, ad esempio, quando si vuole pianificare una \"campagna teaser\". \"Teaser\" viene dall'inglese \"to tease\", \"stuzzicare\", \"intrigare\", \"incuriosire\" e indica quelle campagne di comunicazione in cui le prime uscite presentano un'immagine o uno spot televisivo breve che non spiega chiaramente quale sia la natura del prodotto o servizio, ma induce chi guarda a chiedersi cosa si voglia dire davvero. Questo aumenta la soglia di interesse e di attenzione del pubblico quando inizia la campagna vera e propria.\nIl caso della \"teaser\", forse ancora pi\u00f9 delle normali campagne pubblicitarie, chiarisce quanto il ruolo del direttore artistico possa essere assolutamente determinante: se la \"teaser\" \u00e8 ovvia, \u00e8 una perdita di tempo, costi e spazi pubblicitari; se \u00e8 troppo cervellotica pu\u00f2 irritare chi la osserva o indurre un'opinione, rispetto al prodotto, del tutto falsata.\nIn campo editoriale il direttore artistico studia l'immagine della casa editrice e delle sue collane, selezionando illustratori, fotografi e grafici e scegliendo le immagini per le copertine.\nSpesso, nelle case editrici minori, la figura del direttore artistico coincide con quella del designer che si occupa dei progetti grafici.\nMetodologia di lavoro.\nNel cercare un \"visual\" convincente per il prodotto o servizio, il direttore artistico parte dalla considerazione di cosa il prodotto sia, di cosa offra e di cosa si voglia dire di questi aspetti. Inoltre considerer\u00e0 attentamente a che tipo di persone, con che mezzi di diffusione e con che costi e tempi si voglia e si possa comunicare.\nSi incarica, quindi, di individuare o concepire \"ex novo\" l'immagine (o serie di immagini correlate) trainante dei vari prodotti. La scelta \u00e8 certamente anche influenzata dal mezzo scelto: campagna stampa su quotidiani o periodici, campagna televisiva, multimedia, reti di formazione, pubbliche relazioni e tutto ci\u00f2 che si renda necessario o produttivo. L'immagine potr\u00e0 essere fotografica, illustrata o un misto delle due cose. La scelta tra queste dipender\u00e0 dal prodotto e dal messaggio che si vorr\u00e0 dare, oltre che dalla storia comunicativa del prodotto e dai gusti personali del direttore artistico e del cliente. Nella pratica, il direttore artistico non sceglie solo il concetto visivo (visual) trainante, ma studia anche l'impianto grafico e la scelta tipografica che fanno da cornice al \"visual\".\nIl direttore artistico inoltre \u00e8 responsabile del reparto grafico e supervisiona il lavoro di una variegata serie di professionisti quali i grafici, che declinano il concetto principale sviluppato dal direttore artistico sui diversi mezzi scelti; gli esecutivisti, che si occupano dell'aspetto tecnico della comunicazione, ovvero che il materiale sia rigoroso e coerente con le norme di impaginazione, non presenti difetti che possono pregiudicarne la resa sui mezzi scelti o farlo giudicare come raffazzonato ed eseguito con superficialit\u00e0. Il direttore artistico, inoltre, seleziona e supervisiona fotografi, illustratori e scenografi, truccatori, registi, cromisti, stampatori, fotolitisti, legatori, agenzie di pubbliche relazioni (le cosiddette PR) e tutti coloro che concorrono a dare il risultato finale e professionalmente allo stato dell'arte di quel \"visual\" che lui stesso ha concepito.\nPer scegliere con criterio il visual giusto, il direttore artistico deve poter fare delle valutazioni di marketing basandosi su dati il pi\u00f9 possibile certi ed affidabili. Il valore e il significato di un'immagine, infatti, \u00e8 strettamente relazionato con le caratteristiche del target di riferimento.\nIn altre parole, una data immagine evocher\u00e0 determinati concetti in determinate fasce della societ\u00e0, che hanno alcune caratteristiche specifiche e non altre, mentre in altre non evocher\u00e0 nulla perch\u00e9 l'utenza non sar\u00e0 interessata al prodotto. Ad esempio, non \u00e8 rilevante per un giovane \"single\" di 25 anni se un pannolino per bambini irriti o meno la pelle, perch\u00e9 \u00e8 assai probabile che il \"single\" in questione non abbia bambini e dunque non sia interessato a un prodotto per loro. Potrebbe, invece, essere interessato ad una pensione integrativa o ad una assicurazione, perch\u00e9 probabilmente \u00e8 all'inizio della sua carriera, magari di lavoratore autonomo.\nContesto lavorativo.\nDal punto di vista del settore, va detto che il lavoro pubblicitario e di comunicazione soffre, in misura variabile, di tempi e costi limitati rispetto ai risultati che si desidera ottenere. Non sempre, inoltre, \u00e8 possibile operare le scelte migliori dal punto di vista comunicativo per una variegata serie di ostacoli, non ultimo tra i quali lo stile che il cliente decide di imporre alla comunicazione del suo prodotto.\nDal punto di vista dello sviluppo della carriera, \u00e8 assai frequente che un direttore artistico passi un periodo lavorativo iniziale, familiarmente detto \"gavetta\", di considerevoli moli di lavoro in larga misura mal pagate. Dal momento che il mestiere del direttore artistico matura in larga misura nella pratica lavorativa quotidiana, non \u00e8 raro che la \"gavetta\" possa durare anni, anche a seconda delle condizioni pi\u00f9 o meno floride del mercato economico di riferimento.\nNel settore, inoltre, vi \u00e8 una competizione molto forte e, quantomeno in Italia, scarse tutele professionali e ancor pi\u00f9 scarse tutele sindacali: la comunicazione risulta essere soggetta ad un ricambio di personale molto frequente e i creativi migliori tendono a cambiare agenzia spostandosi, se necessario, anche all'estero. Dunque il senso di appartenenza ad una categoria professionale ben precisa stenta a formarsi e il rapporto lavorativo \u00e8 gestito molto spesso fuori dai contratti nazionali e dalle loro conseguenti tutele.\nTuttavia, le caratteristiche del settore portano i creativi a costruirsi una professionalit\u00e0 di alto livello, una \"forma mentis\" orientata all'autoapprendimento, una solida esperienza di prodotto, una estrema adattabilit\u00e0 alle esigenze del mercato e del lavoro. Permettono loro di conoscere altri colleghi e professionisti del settore e, soprattutto, molti clienti diversi. Tutto ci\u00f2 diventa fondamentale quando il direttore artistico voglia decidere di aprire un'agenzia in proprio o in societ\u00e0 con qualche collega, spesso un \"copywriter\", di cui possa fidarsi e con cui ci sia un buon rapporto di lavoro.\nDa ultimo, ma non per importanza, un creativo del settore comunicazione deve affrontare quotidianamente la responsabilit\u00e0 di ci\u00f2 che comunica, dei bisogni che induce nel pubblico, dei messaggi e del ritratto umano che tratteggia a chi lo guarda. Qualora una certa campagna di comunicazione risultasse offensiva \u00e8 consueto che intervenga il Giur\u00ec dell'Istituto dell'autodisciplina pubblicitaria, che oscura la campagna stessa e obbliga a produrne una in linea con la deontologia della professione e il rispetto del pubblico."}
{"id": "258257", "revid": "125035980", "url": "https://it.wikipedia.org/wiki?curid=258257", "title": "Symphalangus syndactylus", "text": "Il siamango (\"Symphalangus syndactylus\" ()) \u00e8 un gibbone arboricolo dal pelo nero originario delle foreste dell'Indonesia, della Malesia e della Thailandia. Si tratta della pi\u00f9 grande specie di gibbone esistente, raggiungendo il doppio delle dimensioni degli altri gibboni, con il suo 1 metro (3,3 piedi) d'altezza, per un peso massimo di 14 kg (31 libbre). Il siamango \u00e8 l'unica specie del genere Symphalangus.\nIl siamango \u00e8 distinguibile dalle altre specie di gibbone per due caratteristiche principali: Primo, due dita su ciascun piede, in quanto il secondo e il terzo dito sono parzialmente unite da una membrana, da cui deriva il nome specifico \"syndactylus\", dal greco antico \u03c3\u03cd\u03bd (\"s\u1ef3n\", ossia \"insieme\") e \u03b4\u03ac\u03ba\u03c4\u03c5\u03bb\u03bf\u03c2 (\"d\u00e0ctylos\", ossia \"dito\"). Secondo, una grande sacca golare (sacca sotto la gola), presente sia nei maschi che nelle femmine della specie, in grado di gonfiarsi fino a raggiungere le dimensioni della testa stessa, permettendogli di emettere suoni o canti acuti e risonanti.\nPotrebbero esistere due sottospecie di siamango. Se cos\u00ec fosse, sarebbero il siamango di Sumatra (\"S. s. syndactylus\") ed il siamango malese (\"S. s. continentis\", della Malaysia peninsulare). In caso contrario, gli individui malesi potrebbero essere solo una popolazione separata. Il siamango \u00e8 l'unica specie simpatrica con altre due specie di gibboni, il gibbone agile ed il gibbone dalla mani bianche, in tutto il suo areale e nell'areale delle due specie.\nIl siamango pu\u00f2 vivere fino a circa 40 anni in cattivit\u00e0. Sebbene il commercio illegale di animali domestici abbia un impatto sulle popolazioni selvatiche, la principale minaccia per il siamango \u00e8 la perdita dell'habitat sia in Indonesia che in Malesia. L'industria della produzione di olio di palma sta ripulendo vaste aree di foresta, riducendo l'habitat del siamango, insieme a quello di altre specie, come la tigre di Sumatra.\nDescrizione.\nIl siamango \u00e8 la pi\u00f9 grande specie di gibbone esistente. L'altezza media di un siamango \u00e8 di 90 centimetri (35,4 pollici), mentre l'esemplare pi\u00f9 grande misurato era alto ben 1,50 metri (4,92 piedi). L'apertura delle braccia, misurata dalla punta di un indice all'altro, \u00e8 di circa 2 metri (8 piedi), mentre il peso dell'animale varia dai 6 ai 10 kg. La pelliccia \u00e8 folta ed arruffata, di colore nero, la pi\u00f9 scura di qualsiasi altro gibbone. Il volto \u00e8 \u00e8 perlopi\u00f9 glabro, fatta eccezione per un paio di baffetti sottili. Hanno una fronte bassa, occhi molto incavati, naso largo e piatto con grandi narici laterali, guance infossate, mento sfuggente, bocca di notevole capacit\u00e0 di apertura, una sacca golare di grandi dimensioni, priva di pelo.\nBiologia.\nCanto.\nIl siamango inizia la sua giornata emettendo i suoi caratteristici richiami la mattina presto; il suo canto pu\u00f2 essere udito anche dopo mezzogiorno ma \u00e8 pi\u00f9 raro, mentre \u00e8 possibile udirlo pi\u00f9 facilmente dalle 9:00 alle 10:00. La maggior parte dei richiami emessi dal siamango sono diretti ad altri siamanghi esterni al proprio gruppo. Ci\u00f2 significa che questi richiami sono una risposta ai disordini e per difendere il proprio territorio. I richiami in tarda mattinata avvengono in genere quando un gruppo di siamanghi ne incontra un altro. Il limite del raggio d'azione del canto del siamango, che pu\u00f2 sovrapporsi ad un altro, \u00e8 spesso il luogo in cui viene effettuato il richiamo. I richiami di risposta si verificano occasionalmente vicino al confine o nell'area di sovrapposizione. Mentre emettono questi richiami, il gruppo scuote i rami, oscilla e muove le chiome degli alberi accompagnando il canto. Si pensa che questo comportamento sia usato per far vedere all'altro gruppo dove si trovano.\nI siamanghi preferiscono lanciare i loro potenti richiami sulle cime degli alberi pi\u00f9 alti, dove \u00e8 possibile avvistare gli altri gruppi. Inoltre gli alberi pi\u00f9 alti e sani sono perfetti per sopportare lo scuotere dei rami che accompagna il canto degli animali. Gli alberi scelti per questo compito sono solitamente vicini ad alberi da frutto, o gli stessi alberi da frutto, di cui i siamanghi si nutrono.\nLe coppie di siamanghi producono richiami rumorosi e ben strutturati, che vengono indicati come duetti. Questi richiami funzionano per annunciare la presenza e lo stato di una coppia. Le coppie appena formate passano pi\u00f9 tempo a cantare di una coppia consolidata. Annunciare la presenza di un cos\u00ec forte legame \u00e8 vantaggioso nella difesa del territorio. Il duetto dei siamanghi differisce dalle altre specie perch\u00e9 ha una struttura vocale particolarmente complessa. Sono state documentate quattro classi distinte di vocalizzazioni: un boom, latrati, urla ululanti e urla bitonali. Le femmine producono tipicamente lunghi latrati mentre i maschi generalmente producono urla bitonali, ma entrambi i sessi sono in grado di emettere tutte e quattro le classi di vocalizzazioni.\nDieta.\nIl siamango si nutre principalmente di varie parti delle piante. La presunta sottospecie di Sumatra \u00e8 pi\u00f9 frugivora del suo parente malese, e la sua dieta \u00e8 costituita per il 60% da frutta. Il siamango si nutre di almeno 160 specie di piante, dalle viti alle piante legnose, ed il suo cibo preferito sono i fichi (\"Ficus\" spp.). Generalmente prediligono i frutti pi\u00f9 maturi e le foglie pi\u00f9 giovani. La loro dieta comprende anche fiori e piccoli animali, principalmente insetti. Quando i siamanghi mangiano grandi fiori, si nutrono principalmente della corolla (petali), mentre i fiori pi\u00f9 piccoli vengono mangiati interi. Quando mangia frutti con semi grandi e duri o dai bordi taglienti, il siamango sbuccia la polpa del frutto e butta via il seme. Sebbene la sua dieta consista prevalentemente di frutta, il siamango \u00e8 la specie pi\u00f9 folivora di tutti i membri di Hylobatidae. Poich\u00e9 \u00e8 anche il pi\u00f9 grande gibbone, si \u00e8 ben adattato alla dieta dei grandi primati, che tendono per l'appunto ad una dieta pi\u00f9 erbivora e/o folivora.\nRiproduzione e popolazione.\nUn gruppo di siamanghi \u00e8 normalmente costituito da un maschio adulto dominante, una femmina adulta dominante, la loro prole, neonati e talvolta un subadulto. Il subadulto di solito lascia il gruppo dopo aver raggiunto i 6-8 anni; le femmine subadulte tendono a lasciare il gruppo prima dei maschi. Il periodo di gestazione dei siamanghi \u00e8 compreso tra i 6,2 e 7,9 mesi; dopo il parto, la madre si prende cura del cucciolo per il primo anno di vita. I maschi di siamango dimostrano molte pi\u00f9 cure parentali rispetto agli altri membri della famiglia Hylobatidae, assumendo un ruolo importante nel trasportare il cucciolo dopo che questi ha circa 8 mesi. Durante questo periodo il cucciolo, tipicamente, ritorna dalla madre per dormire ed allattare. Il bambino inizia a muoversi indipendentemente dai suoi genitori entro il terzo anno di vita.\nI siamanghi sono noti per creare coppie monogame, che tendono a trascorrere pi\u00f9 tempo in stretta vicinanza l'una all'altra, rispetto ad altre specie di gibboni. Entrambi gruppi monogami e poliandri, tuttavia, sono stati osservati nel sud di Sumatra. Nello studio di queste popolazioni, \u00e8 stato riscontrato che i neonati appartenenti a gruppi monogami ricevono pi\u00f9 cure parentali maschili complessive rispetto ai neonati nei gruppi poliandri. Questa riduzione delle cure \u00e8 molto probabilmente dovuta alla ridotta certezza di paternit\u00e0 in questi gruppi.\nIl disturbo dell'habitat influenza notevolmente la composizione del gruppo dei siamanghi; la struttura varia per et\u00e0-sesso tra le foreste intatte e le foreste bruciate e ricresciute. Le popolazioni che abitano le foreste bruciate e ricresciute contengono pi\u00f9 adulti e subadulti rispetto alla popolazioni delle foreste intatte, che hanno pi\u00f9 neonati, giovani e subadulti. I tassi di sopravvivenza infantile nei gruppi delle foreste bruciate e ricresciute sono inferiori rispetto ai gruppi delle foreste intatte. Il numero di individui in quest'ultimi \u00e8 maggiore rispetto ai primi. I siamanghi delle foreste disturbate vivono in piccoli gruppi e hanno una densit\u00e0 inferiore a quelli delle foreste intatte a causa della mancanza di risorse alimentari e alberi per sopravvivere.\nNegli anni '80, la popolazione indonesiana di siamanghi in natura era stimata a 360.000 individui. Oggi questi dati sembrano essere piuttosto sopravvalutati: ad esempio, il Parco nazionale di Bukit Barisan Selatan \u00e8 la terza area protetta pi\u00f9 grande (3.568 km\u00b2) di Sumatra, di cui solo circa 2.570 km 2 rimangono sotto la copertura forestale abitata da 22.390 siamanghi (censimenti del 2002). A Sumatra, il siamango predilige le foreste di pianura tra i 500 e i 1000 metri sul livello del mare.\nComportamento.\nIl siamango tende a riposare per oltre il 50% del suo periodo di veglia (dall'alba al tramonto), seguito dal pasto, spostamenti, foraggiamento e attivit\u00e0 sociali. Questi periodi di riposo si svolgono solitamente nel mezzogiorno, prendendosi tempo per socializzare con gli altri membri del gruppo. Durante il riposo, di solito utilizza un grande ramo di un albero, sdraiandosi sulla schiena o sullo stomaco. I comportamenti alimentari, come il foraggiamento ed il movimento di albero in albero avvengono al mattino e dopo il periodo di riposo. Il \"grooming\" \u00e8 una delle interazioni sociali pi\u00f9 importanti tra i membri della famiglia. Gli adulti lo effettuano tra di loro solitamente la mattina presto all'inizio della giornata, mentre i giovani ricevono il \"grooming\" dagli adulti nel corso della giornata. I maschi adulti sono i pi\u00f9 coinvolti in questa attivit\u00e0.\nDurante la stagione secca, gli spostamenti giornalieri dei siamanghi sono maggiori rispetto alla stagione delle piogge. I siamanghi nel sud di Sumatra si spostano in cerca di cibo di meno rispetto ai siamanghi di altri luoghi poich\u00e9 si nutrono maggiormente di frutta, consumando quindi pi\u00f9 sostanze nutritive, il che si traduce in meno tempo necessario per cercare cibo. A volte, i siamanghi trascorrono tutto il giorno su di un solo grande albero da frutto, spostandosi solo quando vogliono riposare per poi tornare di nuovo sugli alberi da frutto, per nutrirsi.\nI siamanghi sono una specie molto socievole e mostrano una variet\u00e0 di gesti tattili e visivi, insieme ad azioni ed espressioni facciali per comunicare e aumentare i legami sociali all'interno del loro gruppo familiare. Sono anche territoriali e interagiscono con altri gruppi familiari emettendo richiami ad alta voce per far sapere agli altri gruppi dove si trova il loro territorio. I richiami possono essere asincroni, nel caso in cui non siano dirette ad un particolare gruppo vicino, oppure i richiami di un gruppo simultanei possono aver luogo attraverso il confine del territorio. Inoltre, i maschi talvolta si rincorrono attraverso il confine per scacciare eventuali invasori dal proprio territorio.\n\u00c8 stato riscontrato che la frequenza del \"grooming\" tra maschi e femmine \u00e8 correlata alla frequenza di copulazione, nonch\u00e9 a periodi di aggressivit\u00e0. Le coppie si accoppiano per quattro o cinque mesi a intervalli di due o tre anni. Il picco della loro attivit\u00e0 riproduttiva \u00e8 spesso durante il periodo in cui i frutti sono pi\u00f9 abbondanti. La copulazione dorsoventrale \u00e8 il tipo di copulazione pi\u00f9 comune nei siamanghi, dove la femmina \u00e8 accovacciata ed il maschio \u00e8 appeso per le braccia e afferra la femmina con le gambe, mentre la copulazione ventrale, dove entrambi i primati sono sospesi, si verifica in media solo una volta su 60.\nDispersione dei semi.\nEssendo un animale frugivoro, il siamango disperde i semi dei frutti di cui si nutre attraverso la defecazione mentre si muove attraverso il suo territorio. Il siamango pu\u00f2 trasportare i semi e defecarli in un raggio di oltre 300 metri, con la distanza pi\u00f9 breve registrata di 47,6 metri, dal punto in cui hanno ingerito i semi. Questo comportamento supporta la rigenerazione e la crescita della foresta.\nTassonomia.\nIl siamango potrebbe avere due sottospecie: \nLa distinzione tra queste due popolazione si basa su alcuni comportamenti presenti nella presunta sottospecie di Sumatra, ma assenti nelle sottospecie malese. In caso contrario, gli individui malesi potrebbero essere solo una popolazione separata.\nDistribuzione e habitat.\nIl siamango abita le ultime zone forestali dell'isola di Sumatra e della penisola malese, ed \u00e8 ampiamente distribuito dalle foresta di pianura alle foreste montane, fino alle foreste pluviali, e pu\u00f2 essere trovato ad altitudini fino a 3800 metri. Il siamango vive in gruppi di un massimo di sei individui (quattro individui in media) in un territorio medio di 23 ettari. I loro spostamenti giornalieri sono sostanzialmente pi\u00f9 piccoli di quelli delle specie simpatriche di \"Hylobates\", spesso inferiori a 1 km. Il canto melodioso del siamango rompe il silenzio della foresta al mattino presto, appena dopo i richiami dei gibboni agili o dei gibboni dalle mani bianche. I siamanghi di Sumatra e della penisola malese hanno un aspetto simile, ma le due popolazioni differiscono per alcuni comportamenti, il che ha portato alcuni studiosi a credere che queste due popolazioni possano essere due distinte sottospecie.\nConservazione.\nIl siamango, in quanto primate arboricolo, dipende assolutamente dalla foresta per sopravvivere, per questo sta subendo un drastico calo della popolazione a causa della perdita dell'habitat, il bracconaggio e la caccia. La specie \u00e8 stata valutata come in Pericolo nella Lista Rossa IUCN.\nPerdita dell'habitat.\nUna delle principali minacce per il siamango \u00e8 la perdita dell'habitat dovuta all'espandersi delle piantagioni, gli incendi boschivi, il disboscamento illegale, e l'invasione e lo sviluppo umano. In primo luogo, le piantagioni di olio di palma, negli ultimi quattro decenni, hanno rimosso ampie aree di foresta in cui vivevano i siamanghi. Dal 2002, sono stati piantati circa 107.000 km\u00b2 di palme da olio, che ha sostituito gran parte della foresta pluviale in Indonesia e Malesia. In secondo luogo, in questi ultimi due decenni, gli incendi boschivi hanno distrutto pi\u00f9 di 20.000 km\u00b2 della foresta pluviale di Sumatra, principalmente nelle zone di pianura dove vive la maggior parte della popolazione dei siamanghi. Inoltre, il tasso di disboscamento illegale in Indonesia \u00e8 aumentato dal 1980 al 1995, e anche pi\u00f9 rapidamente dopo l'era della riforma iniziata nel 1998. Queste attivit\u00e0 illegali hanno devastato la restante foresta pluviale tropicale, specialmente a Sumatra. L'invasione e lo sviluppo umano ha trasformano le terre una volta occupata dalla foresta in terra coltivata; per esempio, l'aumento del prezzo del caff\u00e8 nel 1998 ha incoraggiato la gente di Sumatra a distruggere la foresta per far posto alle piantagioni di caff\u00e8. Lo sviluppo e la crescita delle attivit\u00e0 umane sull'isola ha portato alla creazione di infrastrutture, come le strade, che ora dividono le aree protette e causando la frammentazione e la dispersione delle popolazioni selvatiche.\nBracconaggio e caccia.\nA differenza di altre parti dell'Asia, in Indonesia i primati non vengono cacciati per la loro carne. Tuttavia, vengono cacciati per il commercio illegale di animali esotici domestici, e nel caso dei siamanghi i bracconieri prediligono i neonati, uccidendo nel processo le madri, che sono altamente protettive nei confronti dei loro cuccioli, e togliere un cucciolo ad una madre senza ucciderla \u00e8 altamente difficile. La maggior parte dei siamanghi sul mercato nero sono neonati, che spesso muoiono durante il trasporto.\nConservazione.\n\u00c8 noto che le rimanenti popolazioni dei siamanghi si trova in almeno 10 aree protette: il Parco nazionale di Kerinci Seblat, il Parco nazionale Bukit Barisan Selatan, il Parco nazionale di Gunung Leuser, il Parco nazionale di Way Kambas e la Riserva di West Langkat in Indonesia, la Riserva di Fraser's Hill, la Riserva forestale di Gunong Besout, la Riserva faunistica di Krau e Ulu Gombak Wildlife Reserve in Malesia e la Hala Bala Wildlife Sanctuary in Thailandia."}
{"id": "258261", "revid": "228587", "url": "https://it.wikipedia.org/wiki?curid=258261", "title": "L'Aigle", "text": "L'Aigle \u00e8 un comune francese di 8.361 abitanti situato nel dipartimento dell'Orne nella regione della Normandia.\nStoria.\nOrigini.\nL'Aigle nacque lungo il corso del fiume Risle che ne divenne l'elemento dominante dell'abitato, come lo dimostrate la sua prima appellazione conosciuta di \"Bec Ham\". Infatti questo nome di origine scandinava, forse a testimonianza della presenza dei vichinghi in quest'area, \u00e8 composto da \"Bec\", ruscello, e \"Ham\", abitazione.\nI primi elementi storici concreti appartengono all'XI secolo, sar\u00e0 con il suo primo barone, Fulbert de Beina, che l'abitato acquista la sua identit\u00e0 e che inizia la sua storia conosciuta. Infatti verso il 1010 il barone de Beina costru\u00ec una fortezza nel luogo in cui, secondo la tradizione, fu scoperto un nido d'aquila, e decise di dare il nome di L'Aigle (L'Aquila appunto) alla fortezza, poi ereditato dalla cittadina.\nDal Medioevo alla Rivoluzione.\nNel 1077, quando Guglielmo il Conquistatore \u00e8 a L'Aigle per preparare una spedizione contro Rotrou II du Perche, scoppia una disputa fra i figli di Guglielmo che porta alla ribellione di Roberto Cosciacorta contro suo padre.\nNel 1119, in guerra contro Enrico il chierico, Luigi VI di Francia prende la citt\u00e0, che era incendiata, e ne affida la guardia a Ugo II di Ch\u00e2teauneuf, il potente e bellicoso signore della vicina regione del Thymerais.\nLa baronia dell'Agile, fondatrice dell'abitato, si estingue dopo 225 anni con Richer IV. Verso il 1235, L'Aigle passa sotto il controllo di un ramo della casa ducale di Bretagna, che la terranno per pi\u00f9 di tre secoli. Anche se L'Aigle non \u00e8 mai stata una delle citt\u00e0 pi\u00f9 importanti della Normandia, ne divenne uno dei luoghi primari di frontiera fra i re di Francia e quelli d'Inghilterra, che se la contesero senza tregua assediandola pi\u00f9 volte.\nL'8 gennaio 1354, il Connestabile di Francia Carlo de La Cerda viene assassinato a L'Aigle dagli uomini di Carlo il Malvagio, re di Navarra. Nel frattempo la cittadina si estese dentro una seconda cinta muraria, che, tuttavia, non imped\u00ec agli Inglesi di prenderne possesso e demolirne la fortezza durante la Guerra dei Cent'anni.\nDopo il lungo periodo di miseria e rovine legato alla guerra, L'Aigle si riprende e prospera grazie alle sue fucine e alla piccola metallurgia, legate alla fabbricazione di spilli. Il bel campanile gotico di San Martino ne testimonia la floridezza di questo periodo.\nVerso il 1554, durante le terribili Guerre di religione, il territorio dell'Agile passa alla famiglia d'Aubray, ma la cittadina non scamper\u00e0 alle torbide vicende del periodo.\nAlla fine del XVII secolo, il marchese Louis des Acres fa costruire un castello barocco sul sito dell'antica fortezza. La costruzione, iniziata nel 1690 sui piani del grande architetto di corte Jules Hardouin Mansart, sar\u00e0 terminata quarant'anni dopo con Jacques Louis des Acres, terzo marchese dell'Aigle. Durante la Rivoluzione francese L'Aigle fu capoluogo di distretto; e nel 1792 il castello fu venduto e l'ultimo marchese des Acres fu ghigliottinato ad Alen\u00e7on.\nEra industriale e contemporanea.\nIl XIX secolo \u00e8 globalmente un periodo di forte evoluzione. La cittadina prospera e cresce, sotto l'Impero napoleonico le industrie riprendono a pieno la loro attivit\u00e0. Il nome di L'Aigle rester\u00e0 legato alla sua tradizione di fabbricazione di spilli e di aghi, e al nome della famiglia Bohlin, primi industriali locali. Nel'800 circa seimila persone erano impiegate in quest'attivit\u00e0.\nIl XX secolo \u00e8 tragicamente marcato dai due conflitti mondiali. Circa duecento soldati cittadini morirono durante la guerra del 1914-18. La Seconda guerra mondiale colp\u00ec sia gli uomini che la cittadina, soprattutto durante il bombardamento del 7 giugno 1944 che fece 150 vittime e importanti danni. L'Aigle fu liberata il 22 giugno 1944 dalle truppe del reggimento britannico dell\"'Inns of Court\".\nIl meteorite caduto il 26 aprile 1803.\nIl comune \u00e8 famoso per la caduta avvenuta il 26 aprile 1803 di un meteorite e della conseguente pioggia di pi\u00f9 di tre mila pietre in una vasta area di circa 6000 ettari fra L'Aigle e Glos-la-Ferri\u00e8re, con un campo di dispersione ellittico di 8 km su 4. \nIl fisico e matematico Jean-Baptiste Biot prover\u00e0 l'origine extra-terrestre delle meteoriti questo evento ha permesso di accertare definitivamente la realt\u00e0 della caduta di pietre dal cielo segnando cos\u00ec la nascita della Meteoritica."}
{"id": "258262", "revid": "767487", "url": "https://it.wikipedia.org/wiki?curid=258262", "title": "Les Aspres", "text": "Les Aspres \u00e8 un comune francese di 709 abitanti situato nel dipartimento dell'Orne nella regione della Normandia."}
{"id": "258263", "revid": "287204", "url": "https://it.wikipedia.org/wiki?curid=258263", "title": "Les Authieux-du-Puits", "text": "Les Authieux-du-Puits \u00e8 un comune francese di 73 abitanti situato nel dipartimento dell'Orne nella regione della Normandia."}
{"id": "258264", "revid": "287204", "url": "https://it.wikipedia.org/wiki?curid=258264", "title": "La Baroche-sous-Luc\u00e9", "text": "La Baroche-sous-Luc\u00e9 \u00e8 un comune francese di 405 abitanti situato nel dipartimento dell'Orne nella regione della Normandia."}
{"id": "258266", "revid": "287204", "url": "https://it.wikipedia.org/wiki?curid=258266", "title": "La Bazoque (Orne)", "text": "La Bazoque \u00e8 un comune francese di 252 abitanti situato nel dipartimento dell'Orne nella regione della Normandia."}
{"id": "258267", "revid": "287204", "url": "https://it.wikipedia.org/wiki?curid=258267", "title": "La Belli\u00e8re (Orne)", "text": "La Belli\u00e8re \u00e8 un comune francese di 115 abitanti situato nel dipartimento dell'Orne nella regione della Normandia."}
{"id": "258268", "revid": "287204", "url": "https://it.wikipedia.org/wiki?curid=258268", "title": "Le Bosc-Renoult", "text": "Le Bosc-Renoult \u00e8 un comune francese di 237 abitanti situato nel dipartimento dell'Orne nella regione della Normandia."}
{"id": "258269", "revid": "287204", "url": "https://it.wikipedia.org/wiki?curid=258269", "title": "Le Bouillon", "text": "Le Bouillon \u00e8 un comune francese di 151 abitanti situato nel dipartimento dell'Orne nella regione della Normandia."}
{"id": "258270", "revid": "181699", "url": "https://it.wikipedia.org/wiki?curid=258270", "title": "PalaEUR", "text": ""}
{"id": "258271", "revid": "1546219", "url": "https://it.wikipedia.org/wiki?curid=258271", "title": "Le Bourg-Saint-L\u00e9onard", "text": "Le Bourg-Saint-L\u00e9onard \u00e8 un comune francese di 450 abitanti situato nel dipartimento dell'Orne nella regione della Normandia."}
{"id": "258272", "revid": "1494169", "url": "https://it.wikipedia.org/wiki?curid=258272", "title": "La Belli\u00e8re", "text": ""}
{"id": "258273", "revid": "287204", "url": "https://it.wikipedia.org/wiki?curid=258273", "title": "La Carneille", "text": "La Carneille \u00e8 un comune francese di 583 abitanti situato nel dipartimento dell'Orne nella regione della Normandia."}
{"id": "258274", "revid": "287204", "url": "https://it.wikipedia.org/wiki?curid=258274", "title": "Le Cercueil", "text": "Le Cercueil \u00e8 un comune francese di 156 abitanti situato nel dipartimento dell'Orne nella regione della Normandia."}
{"id": "258275", "revid": "106456", "url": "https://it.wikipedia.org/wiki?curid=258275", "title": "Cerisy-Belle-\u00c9toile", "text": "Cerisy-Belle-\u00c9toile \u00e8 un comune francese di 778 abitanti situato nel dipartimento dell'Orne nella regione della Normandia.\nIl suo territorio \u00e8 bagnato dalle acque del fiume Noireau."}
{"id": "258276", "revid": "287204", "url": "https://it.wikipedia.org/wiki?curid=258276", "title": "Le Chalange", "text": "Le Chalange \u00e8 un comune francese di 95 abitanti situato nel dipartimento dell'Orne nella regione della Normandia."}
{"id": "258277", "revid": "287204", "url": "https://it.wikipedia.org/wiki?curid=258277", "title": "Le Champ-de-la-Pierre", "text": "Le Champ-de-la-Pierre \u00e8 un comune francese di 40 abitanti situato nel dipartimento dell'Orne nella regione della Normandia."}
{"id": "258278", "revid": "287204", "url": "https://it.wikipedia.org/wiki?curid=258278", "title": "Les Champeaux", "text": "Les Champeaux \u00e8 un comune francese di 139 abitanti situato nel dipartimento dell'Orne nella regione della Normandia."}
{"id": "258279", "revid": "287204", "url": "https://it.wikipedia.org/wiki?curid=258279", "title": "La Chapelle-au-Moine", "text": "La Chapelle-au-Moine \u00e8 un comune francese di 614 abitanti situato nel dipartimento dell'Orne nella regione della Normandia."}
{"id": "258281", "revid": "767487", "url": "https://it.wikipedia.org/wiki?curid=258281", "title": "La Chapelle-Biche", "text": "La Chapelle-Biche \u00e8 un comune francese di 540 abitanti situato nel dipartimento dell'Orne nella regione della Normandia."}
{"id": "258283", "revid": "287204", "url": "https://it.wikipedia.org/wiki?curid=258283", "title": "La Chapelle-d'Andaine", "text": "La Chapelle-d'Andaine \u00e8 un comune francese di 1.598 abitanti situato nel dipartimento dell'Orne nella regione della Normandia."}
{"id": "258284", "revid": "767487", "url": "https://it.wikipedia.org/wiki?curid=258284", "title": "La Chapelle-Montligeon", "text": "La Chapelle-Montligeon \u00e8 un comune francese di 659 abitanti situato nel dipartimento dell'Orne nella regione della Normandia."}
{"id": "258285", "revid": "287204", "url": "https://it.wikipedia.org/wiki?curid=258285", "title": "La Chapelle-pr\u00e8s-S\u00e9es", "text": "La Chapelle-pr\u00e8s-S\u00e9es \u00e8 un comune francese di 435 abitanti situato nel dipartimento dell'Orne nella regione della Normandia."}
{"id": "258286", "revid": "287204", "url": "https://it.wikipedia.org/wiki?curid=258286", "title": "La Chapelle-Sou\u00ebf", "text": "La Chapelle-Sou\u00ebf \u00e8 un comune francese di 307 abitanti situato nel dipartimento dell'Orne nella regione della Normandia."}
{"id": "258287", "revid": "287204", "url": "https://it.wikipedia.org/wiki?curid=258287", "title": "La Chapelle-Viel", "text": "La Chapelle-Viel \u00e8 un comune francese di 285 abitanti situato nel dipartimento dell'Orne nella regione della Normandia."}
{"id": "258288", "revid": "287204", "url": "https://it.wikipedia.org/wiki?curid=258288", "title": "Le Ch\u00e2tellier (Orne)", "text": "Le Ch\u00e2tellier \u00e8 un comune francese di 396 abitanti situato nel dipartimento dell'Orne nella regione della Normandia."}
{"id": "258289", "revid": "200568", "url": "https://it.wikipedia.org/wiki?curid=258289", "title": "La Chaux (Normandia)", "text": "La Chaux \u00e8 un comune francese di 59 abitanti situato nel dipartimento dell'Orne nella regione della Normandia."}
{"id": "258290", "revid": "287204", "url": "https://it.wikipedia.org/wiki?curid=258290", "title": "La Coch\u00e8re", "text": "La Coch\u00e8re \u00e8 un comune francese di 159 abitanti situato nel dipartimento dell'Orne nella regione della Normandia."}
{"id": "258291", "revid": "767487", "url": "https://it.wikipedia.org/wiki?curid=258291", "title": "La Coulonche", "text": "La Coulonche \u00e8 un comune francese di 523 abitanti situato nel dipartimento dell'Orne nella regione della Normandia."}
{"id": "258292", "revid": "287204", "url": "https://it.wikipedia.org/wiki?curid=258292", "title": "La Courbe", "text": "La Courbe \u00e8 un comune francese di 68 abitanti situato nel dipartimento dell'Orne nella regione della Normandia."}
{"id": "258293", "revid": "287204", "url": "https://it.wikipedia.org/wiki?curid=258293", "title": "\u00c9chalou", "text": "\u00c9chalou \u00e8 un comune francese di 358 abitanti situato nel dipartimento dell'Orne nella regione della Normandia."}
{"id": "258294", "revid": "287204", "url": "https://it.wikipedia.org/wiki?curid=258294", "title": "Le Ch\u00e2tellier", "text": "Esistono pi\u00f9 comuni francesi con questo nome"}
{"id": "258295", "revid": "287204", "url": "https://it.wikipedia.org/wiki?curid=258295", "title": "\u00c9chauffour", "text": "\u00c9chauffour \u00e8 un comune francese di 757 abitanti situato nel dipartimento dell'Orne nella regione della Normandia."}
{"id": "258296", "revid": "287204", "url": "https://it.wikipedia.org/wiki?curid=258296", "title": "\u00c9corcei", "text": "\u00c9corcei \u00e8 un comune francese di 357 abitanti situato nel dipartimento dell'Orne nella regione della Normandia."}
{"id": "258297", "revid": "200568", "url": "https://it.wikipedia.org/wiki?curid=258297", "title": "\u00c9corches", "text": "\u00c9corches \u00e8 un comune francese di 103 abitanti situato nel dipartimento dell'Orne nella regione della Normandia."}
{"id": "258298", "revid": "110157", "url": "https://it.wikipedia.org/wiki?curid=258298", "title": "\u00c9couch\u00e9", "text": "\u00c9couch\u00e9 \u00e8 un comune francese di 1.370 abitanti situato nel dipartimento dell'Orne nella regione della Normandia."}
{"id": "258299", "revid": "181699", "url": "https://it.wikipedia.org/wiki?curid=258299", "title": "Palaeur", "text": ""}
{"id": "258300", "revid": "287204", "url": "https://it.wikipedia.org/wiki?curid=258300", "title": "L'\u00c9pinay-le-Comte", "text": "L'\u00c9pinay-le-Comte \u00e8 un comune francese di 187 abitanti situato nel dipartimento dell'Orne nella regione della Normandia."}
{"id": "258301", "revid": "181699", "url": "https://it.wikipedia.org/wiki?curid=258301", "title": "PalaEur", "text": ""}
{"id": "258303", "revid": "767487", "url": "https://it.wikipedia.org/wiki?curid=258303", "title": "La Ferri\u00e8re-au-Doyen", "text": "La Ferri\u00e8re-au-Doyen \u00e8 un comune francese di 207 abitanti situato nel dipartimento dell'Orne nella regione della Normandia."}
{"id": "258304", "revid": "287204", "url": "https://it.wikipedia.org/wiki?curid=258304", "title": "La Ferri\u00e8re-aux-\u00c9tangs", "text": "La Ferri\u00e8re-aux-\u00c9tangs \u00e8 un comune francese di 1.601 abitanti situato nel dipartimento dell'Orne nella regione della Normandia."}
{"id": "258305", "revid": "287204", "url": "https://it.wikipedia.org/wiki?curid=258305", "title": "La Ferri\u00e8re-B\u00e9chet", "text": "La Ferri\u00e8re-B\u00e9chet \u00e8 un comune francese di 219 abitanti situato nel dipartimento dell'Orne nella regione della Normandia."}
{"id": "258306", "revid": "287204", "url": "https://it.wikipedia.org/wiki?curid=258306", "title": "La Ferri\u00e8re-Bochard", "text": "La Ferri\u00e8re-Bochard \u00e8 un comune francese di 722 abitanti situato nel dipartimento dell'Orne nella regione della Normandia."}
{"id": "258307", "revid": "110157", "url": "https://it.wikipedia.org/wiki?curid=258307", "title": "La Fert\u00e9-Fr\u00eanel", "text": "La Fert\u00e9-Fr\u00eanel \u00e8 una frazione di 704 abitanti del comune francese di La Fert\u00e9-en-Ouche, situato nel dipartimento dell'Orne nella regione della Normandia. Gi\u00e0 comune autonomo, il 1\u00ba gennaio 2016 \u00e8 stato accorpato agli altri comuni soppressi di Anceins, Bocquenc\u00e9, Couvains, Gauville, Glos-la-Ferri\u00e8re, Heugon, Monnai, Saint-Nicolas-des-Laitiers e Villers-en-Ouche per costituire il nuovo comune."}
{"id": "258308", "revid": "110157", "url": "https://it.wikipedia.org/wiki?curid=258308", "title": "La Fert\u00e9-Mac\u00e9", "text": "La Fert\u00e9-Mac\u00e9 \u00e8 un comune francese di 6 441 abitanti nel dipartimento dell'Orne, in Normandia. Il 12 gennaio 2016 ha inglobato il comune soppresso di Antoigny."}
{"id": "258309", "revid": "287204", "url": "https://it.wikipedia.org/wiki?curid=258309", "title": "La For\u00eat-Auvray", "text": "La For\u00eat-Auvray \u00e8 un comune francese di 216 abitanti situato nel dipartimento dell'Orne nella regione della Normandia."}
{"id": "258311", "revid": "287204", "url": "https://it.wikipedia.org/wiki?curid=258311", "title": "La Fresnaie-Fayel", "text": "La Fresnaie-Fayel \u00e8 un comune francese di 57 abitanti situato nel dipartimento dell'Orne nella regione della Normandia."}
{"id": "258312", "revid": "287204", "url": "https://it.wikipedia.org/wiki?curid=258312", "title": "La Fresnaye-au-Sauvage", "text": "La Fresnaye-au-Sauvage \u00e8 un comune francese di 231 abitanti situato nel dipartimento dell'Orne nella regione della Normandia."}
{"id": "258313", "revid": "287204", "url": "https://it.wikipedia.org/wiki?curid=258313", "title": "Les Genettes", "text": "Les Genettes \u00e8 un comune francese di 179 abitanti situato nel dipartimento dell'Orne nella regione della Normandia."}
{"id": "258314", "revid": "287204", "url": "https://it.wikipedia.org/wiki?curid=258314", "title": "La Genevraie", "text": "La Genevraie \u00e8 un comune francese di 107 abitanti situato nel dipartimento dell'Orne nella regione della Normandia."}
{"id": "258315", "revid": "106456", "url": "https://it.wikipedia.org/wiki?curid=258315", "title": "La Gonfri\u00e8re", "text": "La Gonfri\u00e8re \u00e8 un comune francese di 298 abitanti situato nel dipartimento dell'Orne nella regione della Normandia.\nIl territorio comunale \u00e8 bagnato dalle acque del fiume Charentonne."}
{"id": "258316", "revid": "287204", "url": "https://it.wikipedia.org/wiki?curid=258316", "title": "Le Grais", "text": "Le Grais \u00e8 un comune francese di 208 abitanti situato nel dipartimento dell'Orne nella regione della Normandia."}
{"id": "258317", "revid": "287204", "url": "https://it.wikipedia.org/wiki?curid=258317", "title": "Le Gu\u00e9-de-la-Cha\u00eene", "text": "Le Gu\u00e9-de-la-Cha\u00eene \u00e8 un comune francese di 783 abitanti situato nel dipartimento dell'Orne nella regione della Normandia."}
{"id": "258318", "revid": "287204", "url": "https://it.wikipedia.org/wiki?curid=258318", "title": "La Haute-Chapelle", "text": "La Haute-Chapelle era un comune francese di 622 abitanti situato nel dipartimento dell'Orne nella regione della Normandia.\nIl 1\u00ba gennaio 2016 \u00e8 confluito nel comune di Domfront-en-Poiraie."}
{"id": "258319", "revid": "287204", "url": "https://it.wikipedia.org/wiki?curid=258319", "title": "L'Hermiti\u00e8re", "text": "L'Hermiti\u00e8re \u00e8 un comune francese di 275 abitanti situato nel dipartimento dell'Orne nella regione della Normandia."}
{"id": "258320", "revid": "287204", "url": "https://it.wikipedia.org/wiki?curid=258320", "title": "L'H\u00f4me-Chamondot", "text": "L'H\u00f4me-Chamondot \u00e8 un comune francese di 227 abitanti situato nel dipartimento dell'Orne nella regione della Normandia."}
{"id": "258321", "revid": "287204", "url": "https://it.wikipedia.org/wiki?curid=258321", "title": "La Lande-de-Goult", "text": "La Lande-de-Goult \u00e8 un comune francese di 151 abitanti situato nel dipartimento dell'Orne nella regione della Normandia."}
{"id": "258322", "revid": "287204", "url": "https://it.wikipedia.org/wiki?curid=258322", "title": "La Lande-de-Loug\u00e9", "text": "La Lande-de-Loug\u00e9 \u00e8 un comune francese di 50 abitanti situato nel dipartimento dell'Orne nella regione della Normandia."}
{"id": "258323", "revid": "767487", "url": "https://it.wikipedia.org/wiki?curid=258323", "title": "La Lande-Patry", "text": "La Lande-Patry \u00e8 un comune francese di 1.829 abitanti situato nel dipartimento dell'Orne nella regione della Normandia."}
{"id": "258324", "revid": "287204", "url": "https://it.wikipedia.org/wiki?curid=258324", "title": "La Lande-Saint-Sim\u00e9on", "text": "La Lande-Saint-Sim\u00e9on \u00e8 un comune francese di 149 abitanti situato nel dipartimento dell'Orne nella regione della Normandia."}
{"id": "258325", "revid": "287204", "url": "https://it.wikipedia.org/wiki?curid=258325", "title": "La Lande-sur-Eure", "text": "La Lande-sur-Eure \u00e8 un comune francese di 186 abitanti situato nel dipartimento dell'Orne nella regione della Normandia."}
{"id": "258326", "revid": "22475", "url": "https://it.wikipedia.org/wiki?curid=258326", "title": "Dolci natalizi", "text": "I dolci natalizi sono dolci tradizionalmente associati alla festivit\u00e0 del Natale. In Europa e nelle Americhe \u00e8 consuetudine preparare particolari dolci in occasione del periodo natalizio.\nIn Italia esiste una vasta gamma di preparati casalinghi, artigianali e industriali consumati in preparazione e durante le feste natalizie, con una diversificazione per regioni, province e perfino comuni; inoltre, lo stesso dolce acquisisce, secondo i luoghi, i nomi pi\u00f9 disparati."}
{"id": "258327", "revid": "767487", "url": "https://it.wikipedia.org/wiki?curid=258327", "title": "La Madeleine-Bouvet", "text": "La Madeleine-Bouvet \u00e8 un comune francese di 413 abitanti situato nel dipartimento dell'Orne nella regione della Normandia."}
{"id": "258328", "revid": "762947", "url": "https://it.wikipedia.org/wiki?curid=258328", "title": "Le Mage", "text": "Le Mage \u00e8 un comune francese di 248 abitanti situato nel dipartimento dell'Orne nella regione della Normandia."}
{"id": "258329", "revid": "1873140", "url": "https://it.wikipedia.org/wiki?curid=258329", "title": "Le M\u00eale-sur-Sarthe", "text": "Le M\u00eale-sur-Sarthe \u00e8 un comune francese di 788 abitanti situato nel dipartimento dell'Orne nella regione della Normandia."}
{"id": "258330", "revid": "287204", "url": "https://it.wikipedia.org/wiki?curid=258330", "title": "Le M\u00e9nil-B\u00e9rard", "text": "Le M\u00e9nil-B\u00e9rard \u00e8 un comune francese di 73 abitanti situato nel dipartimento dell'Orne nella regione della Normandia."}
{"id": "258331", "revid": "287204", "url": "https://it.wikipedia.org/wiki?curid=258331", "title": "Le M\u00e9nil-Bro\u00fbt", "text": "Le M\u00e9nil-Bro\u00fbt \u00e8 un comune francese di 183 abitanti situato nel dipartimento dell'Orne nella regione della Normandia."}
{"id": "258332", "revid": "106456", "url": "https://it.wikipedia.org/wiki?curid=258332", "title": "Le M\u00e9nil-Ciboult", "text": "Le M\u00e9nil-Ciboult \u00e8 un comune francese di 123 abitanti situato nel dipartimento dell'Orne nella regione della Normandia.\nIl territorio comunale \u00e8 bagnato dalle acque del fiume Noireau."}
{"id": "258333", "revid": "287204", "url": "https://it.wikipedia.org/wiki?curid=258333", "title": "Le M\u00e9nil-de-Briouze", "text": "Le M\u00e9nil-de-Briouze \u00e8 un comune francese di 556 abitanti situato nel dipartimento dell'Orne nella regione della Normandia."}
{"id": "258334", "revid": "287204", "url": "https://it.wikipedia.org/wiki?curid=258334", "title": "Le M\u00e9nil-Guyon", "text": "Le M\u00e9nil-Guyon \u00e8 un comune francese di 86 abitanti situato nel dipartimento dell'Orne nella regione della Normandia."}
{"id": "258335", "revid": "287204", "url": "https://it.wikipedia.org/wiki?curid=258335", "title": "Le M\u00e9nil-Scelleur", "text": "Le M\u00e9nil-Scelleur \u00e8 un comune francese di 112 abitanti situato nel dipartimento dell'Orne nella regione della Normandia."}
{"id": "258336", "revid": "287204", "url": "https://it.wikipedia.org/wiki?curid=258336", "title": "Le M\u00e9nil-Vicomte", "text": "Le M\u00e9nil-Vicomte \u00e8 un comune francese di 45 abitanti situato nel dipartimento dell'Orne nella regione della Normandia."}
{"id": "258337", "revid": "287204", "url": "https://it.wikipedia.org/wiki?curid=258337", "title": "Les Menus", "text": "Les Menus \u00e8 un comune francese di 199 abitanti situato nel dipartimento dell'Orne nella regione della Normandia."}
{"id": "258339", "revid": "110157", "url": "https://it.wikipedia.org/wiki?curid=258339", "title": "Le Merlerault", "text": "Le Merlerault \u00e8 un comune francese di 930 abitanti situato nel dipartimento dell'Orne nella regione della Normandia."}
{"id": "258342", "revid": "767487", "url": "https://it.wikipedia.org/wiki?curid=258342", "title": "La Mesni\u00e8re", "text": "La Mesni\u00e8re \u00e8 un comune francese di 317 abitanti situato nel dipartimento dell'Orne nella regione della Normandia."}
{"id": "258344", "revid": "287204", "url": "https://it.wikipedia.org/wiki?curid=258344", "title": "La Motte-Fouquet", "text": "La Motte-Fouquet \u00e8 un comune francese di 172 abitanti situato nel dipartimento dell'Orne nella regione della Normandia."}
{"id": "258345", "revid": "287204", "url": "https://it.wikipedia.org/wiki?curid=258345", "title": "Le Pas-Saint-l'Homer", "text": "Le Pas-Saint-l'Homer \u00e8 un comune francese di 122 abitanti situato nel dipartimento dell'Orne nella regione della Normandia."}
{"id": "258346", "revid": "122764281", "url": "https://it.wikipedia.org/wiki?curid=258346", "title": "Patch Adams", "text": "Biografia.\nLa fase giovanile e l'amore per la scienza.\nPatch Adams \u00e8 nato il 28 maggio 1945 a Washington D.C.. A causa dei trasferimenti del padre, ufficiale dell'Esercito degli Stati Uniti, per\u00f2, lui e la sua famiglia si spostavano di continuo: visse in Germania per sette anni, in Giappone per tre, in Texas e Oklahoma e in molti altri posti per periodi pi\u00f9 brevi.\nTutto un tratto la sua vita cambi\u00f2 drasticamente: suo padre, malato di cuore, anche per le devastanti esperienze di guerra, mor\u00ec per un infarto quando Adams aveva appena 16 anni. Questa perdita lo segn\u00f2 moltissimo anche perch\u00e9 nell'ultima settimana di vita aveva avuto finalmente modo di avvicinarsi al padre dopo che questi per anni era stata una figura assente nella sua vita.\nCon la madre e il fratello si trasfer\u00ec in Virginia del Nord e seguirono i 3 anni pi\u00f9 tumultuosi della sua vita. Per un breve periodo di tempo furono ospitati da uno zio che divenne il suo surrogato di padre. Divenne un alunno ribelle e un anticonformista: scriveva articoli contro la segregazione, l'ipocrisia religiosa e la guerra.\nSeguirono una serie di dolorose esperienze: si ammal\u00f2 di ulcera, che i medici sbagliarono a curare; la ragazza di cui era innamorato, Donna, lo lasci\u00f2; lo zio si suicid\u00f2. Tutto ci\u00f2 contribu\u00ec a far precipitare il suo gi\u00e0 instabile equilibrio interiore. Pens\u00f2 di togliersi la vita, ma il desiderio della morte non era poi cos\u00ec maturo, tanto che torn\u00f2 dalla madre alla quale disse:\nUno studente \"sui generis\".\nDopo aver lasciato l'ospedale, decise di intraprendere lo studio della medicina all'universit\u00e0. Furono tuttavia anni difficili, perch\u00e9 l'ambiente accademico rigoroso di quel tempo non accettava il modo rivoluzionario con cui Patch intendeva curare i pazienti: si infiltrava tra i reparti senza alcuna autorizzazione gi\u00e0 dal primo anno di universit\u00e0 (pratica riservata solo agli studenti dal terzo anno di medicina) per stare vicino a dei malati terminali o bambini in gravi condizioni di salute, presentandosi sempre in modo comico e originale. Tale concezione stravolse alcuni dei concetti-cardine della medicina occidentale moderna. Venne accusato di \"troppa allegria\" e minacciato di espulsione. Di fronte alla commissione che doveva giudicare il suo caso, Patch Adams pronunci\u00f2 un discorso che lo ha reso celebre. Ottenne la laurea nel 1971. Spos\u00f2 nel 1975 Linda Edquist, una volontaria della clinica al Virginia Commonwealth University, conosciuta durante l'ultimo anno di medicina e da cui ebbe due figli; nel 1998 divorzi\u00f2.\nIl Gesundheit.\nDopo la laurea lavor\u00f2 all'ospedale della Georgetown University. Animato dalla volont\u00e0 di mettere in pratica le sue teorie mediche alternative, Patch Adams trasform\u00f2 la casa in cui viveva in una clinica aperta a chi soffre. Assieme a un gruppo di volontari riusc\u00ec, in dieci anni, a prestare cure gratuite a circa 15000 malati senza chiedere compensi in denaro o di altra natura perch\u00e9 convinti che la guarigione doveva essere un interscambio umano amorevole e non una transazione commerciale. Nel 1977 compr\u00f2 un terreno nel North Carolina, dove progett\u00f2 di costruire una clinica vera e propria. Vista dall'alto, la costruzione, nelle intenzioni di Patch Adams, doveva riprodurre la sagoma di un clown. A questo scopo fond\u00f2 il Gesundheit! Institute (in tedesco significa salute). Si trattava di un progetto ambizioso, anche dal punto di vista economico, 15 milioni di dollari il costo previsto. Il Gesundheit! Institute fu pensato come una comunit\u00e0 per la libera assistenza sanitaria su un terreno di 316 acri (128 ettari) in West Virginia (Pocahontas County) con l'obiettivo di integrare, in un tradizionale ospedale, sia la medicina alternativa che l'organizzazione di programmi educativi in via di sviluppo sostenibile e impartire inoltre un modello di organizzazione sanitaria da offrire a studenti di medicina e al pubblico in generale.\nLa \"ricetta Adams\" si basa su una combinazione di umorismo e divertimento, che rappresentano, secondo lui, \"ingredienti\" essenziali per la guarigione fisica e mentale del paziente. All'ingresso dell'Ospedale si pu\u00f2 leggere una celebre frase che recita:\nLa notoriet\u00e0.\nNel 1983 apparve il primo articolo sul Gesundheit! nella rivista Prevention a cui seguirono tanti altri che contribuirono a dare notoriet\u00e0 al \"metodo Patch\". Inizi\u00f2 anche a tenere conferenze e seminari sui suoi progetti e sulla sua filosofia della guarigione; realizz\u00f2 anche presentazioni teatrali le quali, insieme ad altre produzioni, contribuirono a raccogliere fondi per le spese di sopravvivenza.\nSeguirono anche numerosi viaggi: nel 1985 fu in Unione Sovietica, dove ritorn\u00f2 spesso; nel 1986, si rec\u00f2 presso l'Universit\u00e0 nel Minnesota ad un convegno sulla medicina preventiva, e il suo intervento ricevette la valutazione migliore, tanto che il coordinatore del convegno scrisse: \nNel 1989 si rec\u00f2 in Georgia per un altro convegno. Era diventato ormai una personalit\u00e0 nota e il suo messaggio si diffondeva anche per radio e televisione. Riceveva anche decine di migliaia di lettere da persone che volevano incoraggiarlo ed aiutarlo: rispose ad ogni lettera.\nIl suo forte e proficuo impegno nel sociale lo rese famoso in tutto il mondo, al punto che \u00e8 stato dedicato al suo operato il film \"Patch Adams\", interpretato da un brillante Robin Williams che ne romanza la vita, pur riportando prevalentemente episodi realmente accaduti. Il 29 gennaio 1997 Adams riceve un premio per la Pace. Il 20 aprile 2007 gli viene conferita la laurea honoris causa in pedagogia dall'Universit\u00e0 di Bologna assieme a Miloud Oukili.\nLa ricetta di Patch: un ideale di pratica medica.\nHumour e guarigione.\nSecondo Adams, l'humour \u00e8 stato da sempre ritenuto salutare, in tutta la storia da Ippocrate a Sir. William Osler. La ricerca ha dimostrato che il riso incrementa la secrezione di sostanze chimiche naturali, catecolamine ed endorfine, che fanno sentire vivaci e in forma. Diminuisce invece la secrezione del cortisolo e abbassa il tasso di sedimentazione, il che implica una stimolazione della risposta immunitaria. L'ossigenazione del sangue incrementa e l'aria residua nei polmoni diminuisce. Le pulsazioni del cuore inizialmente diventano pi\u00f9 rapide e la pressione del sangue aumenta, poi le arterie si rilassano, causando la diminuzione delle pulsazioni e della pressione. La temperatura della pelle si alza in conseguenza di una circolazione periferica maggiore. Quindi il riso sembra avere un effetto positivo su molti problemi cardiovascolari e respiratori.\nLa morte divertente.\nPatch crede inoltre che il morente debba sentirsi amato, ecco perch\u00e9 \u00e8 bene circondarli degli affetti familiari e degli amici. \nPer divertente Patch intende semplicemente qualsiasi cosa un individuo consideri ideale, nei limiti del realizzabile. Questa pratica \u00e8 comunque rivolta alla persona che sta morendo, non specificamente a quanti continueranno a vivere."}
{"id": "258348", "revid": "375531", "url": "https://it.wikipedia.org/wiki?curid=258348", "title": "La Perri\u00e8re (Orne)", "text": "La Perri\u00e8re \u00e8 un comune francese di 287 abitanti situato nel dipartimento dell'Orne nella regione della Normandia."}
{"id": "258349", "revid": "287204", "url": "https://it.wikipedia.org/wiki?curid=258349", "title": "Le Plantis", "text": "Le Plantis \u00e8 un comune francese di 153 abitanti situato nel dipartimento dell'Orne nella regione della Normandia."}
{"id": "258350", "revid": "287204", "url": "https://it.wikipedia.org/wiki?curid=258350", "title": "La Poterie-au-Perche", "text": "La Poterie-au-Perche \u00e8 un comune francese di 155 abitanti situato nel dipartimento dell'Orne nella regione della Normandia."}
{"id": "258351", "revid": "767487", "url": "https://it.wikipedia.org/wiki?curid=258351", "title": "Putanges-Pont-\u00c9crepin", "text": "Putanges-Pont-\u00c9crepin \u00e8 un comune francese di 1.047 abitanti situato nel dipartimento dell'Orne nella regione della Normandia.\nBagnato dalle acque dell'Orne, il territorio comunale fa parte della regione cosiddetta Svizzera normanna."}
{"id": "258352", "revid": "1546219", "url": "https://it.wikipedia.org/wiki?curid=258352", "title": "Le Renouard", "text": "Le Renouard \u00e8 un comune francese di 200 abitanti situato nel dipartimento dell'Orne nella regione della Normandia."}
{"id": "258353", "revid": "287204", "url": "https://it.wikipedia.org/wiki?curid=258353", "title": "Les Rotours", "text": "Les Rotours \u00e8 un comune francese di 96 abitanti situato nel dipartimento dell'Orne nella regione della Normandia."}
{"id": "258354", "revid": "287204", "url": "https://it.wikipedia.org/wiki?curid=258354", "title": "Saint-Didier-sous-\u00c9couves", "text": "Saint-Didier-sous-\u00c9couves \u00e8 un comune francese di 160 abitanti situato nel dipartimento dell'Orne nella regione della Normandia."}
{"id": "258356", "revid": "287204", "url": "https://it.wikipedia.org/wiki?curid=258356", "title": "Sainte-Gauburge-Sainte-Colombe", "text": "Sainte-Gauburge-Sainte-Colombe \u00e8 un comune francese di 1.157 abitanti situato nel dipartimento dell'Orne nella regione della Normandia."}
{"id": "258357", "revid": "396099", "url": "https://it.wikipedia.org/wiki?curid=258357", "title": "Anapanasati sutta", "text": "Anapanasati sutta \u00e8 un discorso del Buddha sulla \"consapevolezza del respiro\".\nIn questo discorso si ritrova espressa la concezione buddhista della consapevolezza che porta alla specifica comprensione di tipo buddhista, la quale \u00e8 \"bodhi\" (\"illuminazione\") e \"satori\" (\"risveglio spirituale\") anche sotto il profilo della comprensione fisica e non solamente intellettuale e razionale, in quanto anche il corpo ha la sua parte nel processo cognitivo buddhista.\nQuesta particolare concezione della \"comprensione buddhista\" tipica del Buddhismo, si distingue dal concetto occidentale di comprensione per il fatto che essa non si consegue solamente attraverso le facolt\u00e0 razionali, ma anche attraverso una comprensione raggiunta attraverso le facolt\u00e0 corporee, utilizzando il respiro in funzione di \"conscio atto respiratorio\", il quale collega fra di loro corpo, mente e spirito e ne costituisce lo strumento fondamentale d'interazione.\nIn questo modo, secondo il Buddhismo, si raggiunge la liberazione, cio\u00e8 il \"bodhi\", la cosiddetta \"illuminazione spirituale buddhista\" sulla reale consistenza della vita e della condizione umana.\nTesto.\nCos\u00ec ho udito.\nLa \"presenza mentale del respiro\", monaci, coltivata e regolarmente praticata, \u00e8 di gran frutto e di gran beneficio.\nLa presenza mentale del respiro, coltivata e regolarmente praticata, porta a compimento i quattro fondamenti della presenza mentale; i quattro fondamenti della presenza mentale, coltivati e regolarmente praticati, portano a compimento i sette fattori del risveglio; i sette fattori del risveglio, coltivati e regolarmente praticati, portano a compimento la saggezza e la liberazione.\nE in che modo coltivata e regolarmente praticata, la presenza mentale del respiro \u00e8 di gran frutto e beneficio?\nQuanto a questo, monaci, un monaco, recatosi nella foresta, ai piedi di un albero o in un luogo deserto, siede con le gambe incrociate, mantiene il corpo eretto e l'attenzione vigile.\nConsapevole inspira, consapevole espira.\nI quattro fondamenti della \"presenza mentale\" (\"satipatthana\")\nI. Prima tetrade (Contemplazione del corpo) \n1. Inspirando un lungo respiro, egli sa, \u201cIo inspiro un lungo respiro\u201d; espirando un lungo respiro, egli sa, \u201cIo espiro un lungo respiro\u201d.\n2. Inspirando un breve respiro, egli sa, \u201cIo inspiro un breve respiro\u201d; espirando un breve respiro, egli sa, \u201cIo espiro un breve respiro\u201d.\n3. \u201cSperimentando l'intero corpo io inspirer\u00f2\u201d, cos\u00ec egli si esercita; \u201cSperimentando l'intero corpo io espirer\u00f2\u201d, cos\u00ec egli si esercita.\n4. \u201cCalmando le formazioni corporee io inspirer\u00f2\u201d, cos\u00ec egli si esercita; \u201cCalmando le formazioni corporee io espirer\u00f2\u201d, cos\u00ec egli si esercita. \nII. Seconda tetrade (Contemplazione delle sensazioni) \n5. \u201cSperimentando l'estasi io inspirer\u00f2 (espirer\u00f2)\u201d, cos\u00ec egli si esercita.\n6. \u201cSperimentando la felicit\u00e0 io inspirer\u00f2 (espirer\u00f2)\u201d, cos\u00ec egli si esercita. \n7. \u201cSperimentando le funzioni mentali io inspirer\u00f2 (espirer\u00f2)\u201d, cos\u00ec egli si esercita.\n8. \u201cCalmando le funzioni mentali io inspirer\u00f2 (espirer\u00f2)\u201d, cos\u00ec egli si esercita.\nIII. Terza tetrade (Contemplazione della mente) \n9. \u201cSperimentando la mente io inspirer\u00f2 (espirer\u00f2)\u201d, cos\u00ec egli si esercita. \n10. \u201cRallegrando la mente io inspirer\u00f2 (espirer\u00f2)\u201d, cos\u00ec egli si esercita.\n11. \u201cConcentrando la mente io inspirer\u00f2 (espirer\u00f2)\u201d, cos\u00ec egli si esercita. \n12. \u201cLiberando la mente io inspirer\u00f2 (espirer\u00f2)\u201d, cos\u00ec egli si esercita.\nIV. Quarta tetrade (Contemplazione degli oggetti mentali) \n13. \u201cContemplando l'impermanenza io inspirer\u00f2 (espirer\u00f2)\u201d, cos\u00ec egli si esercita. \n14. \u201cContemplando il distacco io inspirer\u00f2 (espirer\u00f2)\u201d, cos\u00ec egli si esercita.\n15. \u201cContemplando la cessazione io inspirer\u00f2 (espirer\u00f2)\u201d, cos\u00ec egli si esercita. \n16. \u201cContemplando la rinuncia io inspirer\u00f2 (espirer\u00f2)\u201d, cos\u00ec egli si esercita.\nIn tal modo, monaci, coltivata e regolarmente praticata, la presenza mentale del respiro porta gran frutto e grande beneficio. \nPerfezionare \"i quattro fondamenti della presenza mentale\".\nE coltivata in che modo, regolarmente praticata in che modo, la presenza mentale del respiro porta a perfezione i quattro fondamenti della presenza mentale?\nI. Ogni volta che un monaco, mentalmente presente, inspira ed espira un lungo respiro o un breve respiro; o quando si esercita a inspirare ed espirare mentre sperimenta le formazioni corporee; o ancora, mentre calma queste formazioni, in quel momento, monaci, egli dimora praticando la contemplazione del corpo sul corpo, ardente, chiaramente comprendendo e mentalmente presente, avendo vinto il desiderio e l'angoscia nei riguardi del mondo. Poich\u00e9 appunto, monaci, inspirare ed espirare rientra fra i processi corporei.\nII. Ogni volta che il monaco si esercita a inspirare ed espirare mentre sperimenta l'estasi, o mentre sperimenta la felicit\u00e0, o mentre sperimenta le funzioni mentali, o mentre calma le funzioni mentali, in quel momento, monaci, egli dimora praticando la contemplazione della sensazione sulle sensazioni, ardente, chiaramente comprendendo e mentalmente presente, avendo vinto il desiderio e l'angoscia nei riguardi del mondo. Poich\u00e9 appunto la piena attenzione all'inspirare e all'espirare rientra fra le sensazioni.\nIII. Ogni volta che un monaco si esercita a inspirare ed espirare mentre sperimenta la mente, o mentre rallegra la mente, o mentre concentra la mente, o mentre libera la mente, in quel momento egli dimora praticando la contemplazione della mente sulla mente, ardente, chiaramente comprendendo e mentalmente presente, avendo vinto il desiderio e l'angoscia nei riguardi del mondo. Poich\u00e9 appunto, chi difetta di presenza mentale e di chiara comprensione, non pu\u00f2 sviluppare la presenza mentale del respiro.\nIV. Ogni volta che un monaco si esercita a inspirare ed espirare contemplando l'impermanenza, il distacco, la cessazione o la rinuncia, in quel momento egli dimora praticando la contemplazione degli oggetti mentali sugli oggetti mentali, ardente, chiaramente comprendendo e mentalmente presente, avendo vinto il desiderio e l'angoscia nei riguardi del mondo. Avendo saggiamente lasciato cadere desiderio e angoscia, osserva con perfetta equanimit\u00e0.\nLa presenza mentale del respiro, monaci, coltivata e regolarmente praticata in questo modo, porta a perfezione i quattro fondamenti della presenza mentale.\n\"I sette fattori del risveglio\" (\"bojjhanga\", \"bodhi-anga\")\nPerfezionare i \"sette fattori del risveglio\"\nE in che modo i quattro fondamenti della presenza mentale, coltivati e regolarmente praticati, portano a perfezione i sette fattori del risveglio (\"bojjhanga\", \"bodhi-anga\")?\nI. Ogni volta che un monaco dimora nella contemplazione del corpo, delle sensazioni, della mente e degli oggetti mentali, ardente, chiaramente comprendendo e mentalmente presente, si stabilisce in lui una presenza mentale inoffuscata, in quel momento si instaura in lui il fattore del risveglio \"consapevolezza\" (\"sati\"); in quel momento il monaco sviluppa il fattore del risveglio \"consapevolezza\"; in quel momento raggiunge la perfezione nello sviluppo del fattore del risveglio \"consapevolezza\".\nII. Permanendo in un tale stato di presenza mentale, egli accortamente indaga, esplora ed esamina in dettaglio il rispettivo oggetto; cos\u00ec facendo, si instaura nel monaco il fattore del risveglio \"investigazione della realt\u00e0\"; in quel momento il monaco sviluppa il fattore del risveglio \"investigazione della realt\u00e0\"(\"dhamma-vicaya\"); in quel momento raggiunge la perfezione nello sviluppo del fattore del risveglio \"investigazione della realt\u00e0\".\nIII. Mentre egli accoratamente indaga, esplora ed esamina in dettaglio quell'oggetto, si instaura un'instancabile energia. E quando si instaura un'instancabile energia, in quel momento il monaco sviluppa il fattore di illuminazione \"impegno\" o \"energia\" (\"viriya\"); in quel momento egli raggiunge la perfezione nello sviluppo del fattore di illuminazione \"impegno\" o \"energia\".\nIV. In chi \u00e8 dotato di impegno e di energia si produce un'estasi spirituale. E quando in un monaco dotato di impegno e di energia si produce un'estasi spirituale, in quel momento si instaura in lui il fattore del risveglio \"perfetta gioia\" o \"estasi\" (\"piti\"); in quel momento il monaco sviluppa il fattore del risveglio \u2018estasi\u2019; in quel momento egli raggiunge la perfezione nello sviluppo del fattore del risveglio \"perfetta gioia\" o \"estasi\".\nV. Il corpo e la mente di chi \u00e8 in perfetta gioia o rapito dall'estasi si acquietano. E quando il corpo e la mente di chi \u00e8 in perfetta gioia o rapito dall'estasi si acquietano, in quel momento si instaura in lui il fattore del risveglio \"perfetta flessibilit\u00e0\" o \"quiete\" (\"passaddhi\"); in quel momento il monaco sviluppa il fattore di illuminazione \"perfetta flessibilit\u00e0\" o \"quiete\".\nVI. La mente di qualcuno che gode di perfetta flessibilit\u00e0 o quiete gioiosa diventa concentrata. E quando la mente di un monaco che gode di perfetta flessibilit\u00e0 o quiete gioiosa diventa concentrata, in quel momento si instaura in lui il fattore di illuminazione \"concentrazione\" o \"perfetta stabilit\u00e0 meditativa\" (\"samadhi\"); in quel momento il monaco sviluppa il fattore del risveglio \"concentrazione\" o \"perfetta stabilit\u00e0 meditativa\"; in quel momento egli raggiunge la perfezione nello sviluppo del fattore del risveglio \"concentrazione\" o \"perfetta stabilit\u00e0 meditativa\".\nVII. Alla mente cos\u00ec concentrata ed in perfetta stabilit\u00e0 meditativa egli guarda con perfetta equanimit\u00e0. E mentre guarda alla sua mente con perfetta equanimit\u00e0, in quel momento si instaura in lui il fattore del risveglio \"equanimit\u00e0\" (\"upekkh\u0101\"); in quel momento il monaco sviluppa il fattore del risveglio \"equanimit\u00e0\", in quel momento egli raggiunge la perfezione nello sviluppo del fattore del risveglio \"equanimit\u00e0\".\nI quattro fondamenti della presenza mentale, coltivati e regolarmente praticati in questo modo, portano a perfezione i sette fattori di illuminazione.\nPerfezionare \"la saggezza e la liberazione\"\nE in che modo i sette fattori del risveglio, coltivati e regolarmente praticati, portano a perfezione la saggezza e la liberazione?\nQuanto a questo, monaci, un monaco sviluppa i quattro fondamenti della presenza mentale, consapevolezza del corpo, consapevolezza delle sensazioni, consapevolezza della mente, consapevolezza dei fenomeni ed i sette fattori del Risveglio, la consapevolezza, l'investigazione della realt\u00e0, l'energia, l'estasi, la quiete, la concentrazione e l'equanimit\u00e0, fondati sulla serenit\u00e0, fondati sul distacco, fondati sulla cessazione, culminanti nella rinuncia.\nI quattro fondamenti della presenza mentale ed i sette fattori del Risveglio, coltivati e regolarmente praticati in questo modo, portano a perfezione la saggezza e la liberazione.\nCos\u00ec parl\u00f2 il Sublime.\nLieti in cuore, i monaci gioirono delle parole del Beato"}
{"id": "258358", "revid": "287204", "url": "https://it.wikipedia.org/wiki?curid=258358", "title": "Saint-Mars-d'\u00c9grenne", "text": "Saint-Mars-d'\u00c9grenne \u00e8 un comune francese di 714 abitanti situato nel dipartimento dell'Orne nella regione della Normandia."}
{"id": "258360", "revid": "287204", "url": "https://it.wikipedia.org/wiki?curid=258360", "title": "Saint-Martin-d'\u00c9cublei", "text": "Saint-Martin-d'\u00c9cublei \u00e8 un comune francese di 606 abitanti situato nel dipartimento dell'Orne nella regione della Normandia."}
{"id": "258361", "revid": "287204", "url": "https://it.wikipedia.org/wiki?curid=258361", "title": "Saint-Roch-sur-\u00c9grenne", "text": "Saint-Roch-sur-\u00c9grenne \u00e8 un comune francese di 204 abitanti situato nel dipartimento dell'Orne nella regione della Normandia."}
{"id": "258362", "revid": "287204", "url": "https://it.wikipedia.org/wiki?curid=258362", "title": "Le Sap", "text": "Le Sap \u00e8 un comune francese di 967 abitanti situato nel dipartimento dell'Orne nella regione della Normandia."}
{"id": "258363", "revid": "287204", "url": "https://it.wikipedia.org/wiki?curid=258363", "title": "Le Sap-Andr\u00e9", "text": "Le Sap-Andr\u00e9 \u00e8 un comune francese di 136 abitanti situato nel dipartimento dell'Orne nella regione della Normandia."}
{"id": "258364", "revid": "287204", "url": "https://it.wikipedia.org/wiki?curid=258364", "title": "La Sauvag\u00e8re", "text": "La Sauvag\u00e8re \u00e8 un comune francese di 956 abitanti situato nel dipartimento dell'Orne nella regione della Normandia."}
{"id": "258366", "revid": "287204", "url": "https://it.wikipedia.org/wiki?curid=258366", "title": "La Selle-la-Forge", "text": "La Selle-la-Forge \u00e8 un comune francese di 1.356 abitanti situato nel dipartimento dell'Orne nella regione della Normandia."}
{"id": "258368", "revid": "111319", "url": "https://it.wikipedia.org/wiki?curid=258368", "title": "Tess\u00e9-Froulay", "text": "Tess\u00e9-Froulay \u00e8 un comune francese di 2.523 abitanti situato nel dipartimento dell'Orne nella regione della Normandia."}
{"id": "258369", "revid": "287204", "url": "https://it.wikipedia.org/wiki?curid=258369", "title": "Les Tourailles", "text": "Les Tourailles \u00e8 un comune francese di 76 abitanti situato nel dipartimento dell'Orne nella regione della Normandia."}
{"id": "258370", "revid": "287204", "url": "https://it.wikipedia.org/wiki?curid=258370", "title": "La Trinit\u00e9-des-Laitiers", "text": "La Trinit\u00e9-des-Laitiers \u00e8 un comune francese di 91 abitanti situato nel dipartimento dell'Orne nella regione della Normandia."}
{"id": "258371", "revid": "287204", "url": "https://it.wikipedia.org/wiki?curid=258371", "title": "Les Ventes-de-Bourse", "text": "Les Ventes-de-Bourse \u00e8 un comune francese di 149 abitanti situato nel dipartimento dell'Orne nella regione della Normandia."}
{"id": "258372", "revid": "287204", "url": "https://it.wikipedia.org/wiki?curid=258372", "title": "La Ventrouze", "text": "La Ventrouze \u00e8 un comune francese di 134 abitanti situato nel dipartimento dell'Orne nella regione della Normandia."}
{"id": "258373", "revid": "287204", "url": "https://it.wikipedia.org/wiki?curid=258373", "title": "Les Yveteaux", "text": "Les Yveteaux \u00e8 un comune francese di 122 abitanti situato nel dipartimento dell'Orne nella regione della Normandia."}
{"id": "258375", "revid": "106456", "url": "https://it.wikipedia.org/wiki?curid=258375", "title": "Yvrandes", "text": "Yvrandes \u00e8 un comune francese soppresso e frazione del dipartimento dell'Orne nella regione della Normandia. Dal 1\u00ba gennaio 2015 si \u00e8 fuso con i comuni di Tinchebray, Beauch\u00eane, Fr\u00eanes, Larchamp, Saint-Cornier-des-Landes e Saint-Jean-des-Bois per formare il nuovo comune di Tinchebray-Bocage."}
{"id": "258381", "revid": "2225", "url": "https://it.wikipedia.org/wiki?curid=258381", "title": "Hunter Adams", "text": ""}
{"id": "258382", "revid": "123677640", "url": "https://it.wikipedia.org/wiki?curid=258382", "title": "Hockey Club Chiavenna", "text": "LHockey Club Chiavenna \u00e8 una squadra di hockey su ghiaccio di Chiavenna. Gioca le sue gare interne al Palaghiaccio di Chiavenna.\nStoria recente.\nNella stagione 2006/07 vince il campionato di Serie C1 di hockey su ghiaccio battendo, sia all'andata che al ritorno, la squadra valdostana del Courmayeur. Essendo per\u00f2 la squadra di una piccola cittadina montana, il club dispone di un budget ridotto (vedasi la grandezza dello stadio, 450 posti, mentre lo stadio di Courmayeur ha la capienza di 5.000 posti): da qui la mancata iscrizione alla serie B dopo la promozione ottenuta l'anno precedente. La stagione seguente la squadra si conferma vincendo il campionato di Serie C Interregionale, e tentando l'avventura nel Campionato di Serie C Under-26 per la stagione successiva (2008/09), nella quale raggiunge il 5\u00ba posto del proprio girone accedendo ai play-off: viene per\u00f2 eliminata dalla formazione altoatesina del Laives. L'anno seguente la squadra arriva 7\u00ba nel girone unico di Serie C Under-26, ma viene battuta ai quarti di finale dal Dobbiaco. Per l'anno 2010/11 si decide di sospendere l'attivit\u00e0 della squadra senior, proseguendo per\u00f2 quella delle giovanili. Il ritorno avviene nella serie D interregionale nella stagione 2011/12, terminata al secondo posto dietro il Real Torino. L'anno dopo la squadra si iscrive al campionato italiano di serie C. A partire dalla stagione 2013/14 disputa invece la serie B, ovvero la ex serie C divenuta la terza serie nazionale dopo la riforma dei campionati. In questa stagione alla guida della squadra c'\u00e8 Mark Inama, sostituito l'anno dopo da Alessandro Cintori. \nDalla stagione 2016/2017 l'head coach \u00e8 invece Gian-Marco Crameri, ex giocatore della LNA e della nazionale svizzera di hockey su ghiaccio. Per la stagione 2017/18, a seguito della riforma dei campionati, il team partecipa all'Italian Hockey League, secondo livello del campionato italiano di hockey su ghiaccio. La guida tecnica della squadra cambia nell'ottobre 2017: nel corso del campionato Crameri \u00e8 sostituito da Karel Blazek, gi\u00e0 alla guida della squadra negli anni '90. \nDurante la prima fase di campionato, la squadra si classifica al decimo posto ed in vista della seconda fase viene inserita nel Relegation Round. Termina la seconda fase del campionato al quinto posto e non si qualifica ai Playoff.\nAl termine della stagione, la societ\u00e0 decide di rinunciare all'Italian Hockey League, iscrivendosi all'Italian Hockey League - Divisione I (in sostanza, il team si autoretrocede). \nL'Hockey Club Chiavenna in vista della nuova stagione viene quindi inserito nel Girone Ovest.\nSettore giovanile.\nDopo tre anni di permanenza nel campionato nazionale Under 18, nella stagione 2012/13 la maggior parte dei membri di questa formazione furono inseriti nel roster della Prima Squadra partecipante alla serie C nazionale. Le categorie dall'Under 16 ai pi\u00f9 giovani partecipano ai rispettivi campionati."}
{"id": "258384", "revid": "5", "url": "https://it.wikipedia.org/wiki?curid=258384", "title": "Idomeneo, re di Creta ossia Ilia e Idamante", "text": ""}
{"id": "258387", "revid": "106456", "url": "https://it.wikipedia.org/wiki?curid=258387", "title": "Les Autels-Saint-Bazile", "text": "Les Autels-Saint-Bazile \u00e8 un ex comune francese di 50 abitanti situato nel dipartimento del Calvados nella regione della Normandia. Dal 1\u00ba gennaio 2016 \u00e8 stato accorpato con altri 21 comuni per formare un comune unico: Livarot-Pays-d'Auge, del quale costituisce comune delegato."}
{"id": "258388", "revid": "106456", "url": "https://it.wikipedia.org/wiki?curid=258388", "title": "Les Authieux-Papion", "text": "Les Authieux-Papion \u00e8 un ex comune francese di 58 abitanti situato nel dipartimento del Calvados nella regione della Normandia. Dal 1\u00ba gennaio 2017 \u00e8 stato accorpato ad altri 13 comuni per formare il comune di M\u00e9zidon Vall\u00e9e d'Auge, del quale costituisce comune delegato. "}
{"id": "258389", "revid": "110157", "url": "https://it.wikipedia.org/wiki?curid=258389", "title": "Les Authieux-sur-Calonne", "text": "Les Authieux-sur-Calonne \u00e8 un comune francese di 297 abitanti situato nel dipartimento del Calvados nella regione della Normandia."}
{"id": "258390", "revid": "287204", "url": "https://it.wikipedia.org/wiki?curid=258390", "title": "La Bazoque (Calvados)", "text": "La Bazoque \u00e8 un comune francese di 170 abitanti situato nel dipartimento del Calvados nella regione della Normandia."}
{"id": "258391", "revid": "767487", "url": "https://it.wikipedia.org/wiki?curid=258391", "title": "Le B\u00e9ny-Bocage", "text": "Le B\u00e9ny-Bocage \u00e8 una frazione di 1 026 abitanti del comune francese di Souleuvre-en-Bocage, situato nel dipartimento del Calvados nella regione della Normandia. Gi\u00e0 comune autonomo, il 1\u00ba gennaio 2016 \u00e8 stato accorpato agli altri comuni soppressi di Beaulieu, Bures-les-Monts, Campeaux, Carville, \u00c9touvy, La Ferri\u00e8re-Harang, La Graverie, Le Tourneur, Mallou\u00e9, Montamy, Mont-Bertrand, Montchauvet, Le Reculey, Saint-Denis-Maisoncelles, Sainte-Marie-Laumont, Saint-Martin-des-Besaces, Saint-Martin-Don, Saint-Ouen-des-Besaces e Saint-Pierre-Tarentaine per costituire il nuovo comune."}
{"id": "258392", "revid": "88740", "url": "https://it.wikipedia.org/wiki?curid=258392", "title": "La Bigne", "text": "La Bigne \u00e8 una localit\u00e0 e un comune francese soppresso di 194 abitanti situato nel dipartimento del Calvados nella regione della Normandia. Dal 1\u00b0 gennaio 2017 fa parte del comune di Seulline."}
{"id": "258393", "revid": "287204", "url": "https://it.wikipedia.org/wiki?curid=258393", "title": "La Bazoque", "text": "Esistono pi\u00f9 comuni francesi con questo nome"}
{"id": "258394", "revid": "287204", "url": "https://it.wikipedia.org/wiki?curid=258394", "title": "Le B\u00f4", "text": "Le B\u00f4 \u00e8 un comune francese di 110 abitanti situato nel dipartimento del Calvados nella regione della Normandia."}
{"id": "258395", "revid": "767487", "url": "https://it.wikipedia.org/wiki?curid=258395", "title": "La Boissi\u00e8re (Calvados)", "text": "La Boissi\u00e8re \u00e8 un comune francese di 185 abitanti situato nel dipartimento del Calvados nella regione della Normandia."}
{"id": "258396", "revid": "287204", "url": "https://it.wikipedia.org/wiki?curid=258396", "title": "Le Br\u00e9vedent", "text": "Le Br\u00e9vedent \u00e8 un comune francese di 158 abitanti situato nel dipartimento del Calvados nella regione della Normandia."}
{"id": "258397", "revid": "106456", "url": "https://it.wikipedia.org/wiki?curid=258397", "title": "La Br\u00e9vi\u00e8re", "text": "La Br\u00e9vi\u00e8re \u00e8 un ex comune francese di 126 abitanti situato nel dipartimento del Calvados nella regione della Normandia. Dal 1\u00ba gennaio 2016 \u00e8 stato accorpato ad altri tre comuni per formare il comune di Val-de-Vie, del quale costituisce comune delegato."}
{"id": "258399", "revid": "110157", "url": "https://it.wikipedia.org/wiki?curid=258399", "title": "Br\u00e9ville-les-Monts", "text": "Br\u00e9ville-les-Monts \u00e8 un comune francese di 660 abitanti situato nel dipartimento del Calvados nella regione della Normandia.\nIl comune si \u00e8 chiamato Br\u00e9ville, fino al 26 agosto 2004."}
{"id": "258400", "revid": "287204", "url": "https://it.wikipedia.org/wiki?curid=258400", "title": "Le B\u00fb-sur-Rouvres", "text": "Le B\u00fb-sur-Rouvres \u00e8 un comune francese di 115 abitanti situato nel dipartimento del Calvados nella regione della Normandia."}
{"id": "258401", "revid": "287204", "url": "https://it.wikipedia.org/wiki?curid=258401", "title": "La Caine", "text": "La Caine \u00e8 un comune francese di 109 abitanti situato nel dipartimento del Calvados nella regione della Normandia."}
{"id": "258402", "revid": "106456", "url": "https://it.wikipedia.org/wiki?curid=258402", "title": "La Cambe", "text": "La Cambe \u00e8 un comune francese di 650 abitanti situato nel dipartimento del Calvados nella regione della Normandia."}
{"id": "258403", "revid": "287204", "url": "https://it.wikipedia.org/wiki?curid=258403", "title": "Cartigny-l'\u00c9pinay", "text": "Cartigny-l'\u00c9pinay \u00e8 un comune francese di 302 abitanti situato nel dipartimento del Calvados nella regione della Normandia."}
{"id": "258404", "revid": "106456", "url": "https://it.wikipedia.org/wiki?curid=258404", "title": "Caumont-l'\u00c9vent\u00e9", "text": "Caumont-l'\u00c9vent\u00e9 \u00e8 un ex comune francese di 1.360 abitanti situato nel dipartimento del Calvados nella regione della Normandia. Dal 1\u00ba gennaio 2017 \u00e8 stato accorpato ai comuni di Livry e La Vacquerie per formare il comune di Caumont-sur-Aure, del quale costituisce comune delegato."}
{"id": "258405", "revid": "106456", "url": "https://it.wikipedia.org/wiki?curid=258405", "title": "La Chapelle-Engerbold", "text": "La Chapelle-Engerbold \u00e8 un ex comune francese di 115 abitanti situato nel dipartimento del Calvados nella regione della Normandia. Dal 1\u00ba gennaio 2017 \u00e8 stato accorpato ai comuni di Cond\u00e9-sur-Noireau, L\u00e9nault, Proussy, Saint-Germain-du-Crioult e Saint-Pierre-la-Vieille per formare il comune di Noues de Sienne, del quale costituisce comune delegato."}
{"id": "258406", "revid": "106456", "url": "https://it.wikipedia.org/wiki?curid=258406", "title": "La Chapelle-Haute-Grue", "text": "La Chapelle-Haute-Grue \u00e8 un ex comune francese di 54 abitanti situato nel dipartimento del Calvados nella regione della Normandia. Dal 1\u00ba gennaio 2016 \u00e8 stato accorpato ad altri tre comuni per formare il comune di Val-de-Vie, del quale costituisce comune delegato."}
{"id": "258407", "revid": "106456", "url": "https://it.wikipedia.org/wiki?curid=258407", "title": "La Chapelle-Yvon", "text": "La Chapelle-Yvon \u00e8 un ex comune francese di 532 abitanti situato nel dipartimento del Calvados nella regione della Normandia. Dal 1\u00ba gennaio 2017 \u00e8 stato accorpato ai comuni di Saint-Cyr-du-Ronceray, Saint-Julien-de-Mailloc, Saint-Pierre-de-Mailloc e Tordouet per formare il comune di Valorbiquet, del quale costituisce comune delegato."}
{"id": "258408", "revid": "287204", "url": "https://it.wikipedia.org/wiki?curid=258408", "title": "Courtonne-les-Deux-\u00c9glises", "text": "Courtonne-les-Deux-\u00c9glises \u00e8 un comune francese di 637 abitanti situato nel dipartimento del Calvados nella regione della Normandia."}
{"id": "258409", "revid": "367445", "url": "https://it.wikipedia.org/wiki?curid=258409", "title": "Demostene (militare)", "text": "Biografia.\nRisulta una prima notizia, al suo riguardo, nel 426 a.C., collegata ad un tentativo di invasione ateniese dell'Etolia. Demostene, infatti, aveva accolto la richiesta di aiuto degli abitanti di Naupatto, citt\u00e0 fondata dagli esuli messeni sul golfo di Corinto, e si era lasciato convincere da loro a condurre una spedizione in Etolia, al fine di conquistare uomini e mezzi per tentare successivamente l'assalto della Beozia. I cittadini di Naupatto presentarono gli Etoli come scarsi di numero, inesperti e disorganizzati, perci\u00f2 facili da conquistare. Le cose andarono per\u00f2 molto diversamente: gli Etoli, consapevoli della loro inferiorit\u00e0 numerica, ma forti della conoscenza del territorio, aspro e accidentato, decisero di non affrontare gli Ateniesi in campo aperto e si ritirarono verso l'interno, attirando Demostene in trappola. Demostene, illuso da facili vittorie, dopo aver senza disturbo occupato i villaggi etolici lasciati sguarniti, venne assalito all'improvviso da una serie di attacchi di guerriglia da parte degli Etoli che, posizionatisi in cima ai monti, nei dintorni di Egitio, bersagliarono agevolmente l'esercito invasore, causando gravissime perdite al nemico. Demostene, visto il completo fallimento del piano si ritir\u00f2 velocemente con quanto gli rimaneva e decise di rimanere, per il momento, distante da Atene, temendo per la propria vita.\nSuccessivamente si mosse in aiuto dell'Acarnania e sconfisse Ambracia, colonia corinzia e base militare dei Peloponnesiaci: in perlustrazione sul Mar Ionio con 20 navi, sbarc\u00f2 a Olpe e combatt\u00e9 contro l'esercito di Sparta comandato da Euriloco ed alleato di Ambracia. Demostene sconfisse Euriloco, che venne ucciso in battaglia, ed i Peloponnesiaci, obbligando Ambracia ad un trattato di pace. Vedi Battaglia di Olpe.\nNel 425 chiese di aggregarsi ad una flotta che avrebbe dovuto portare soccorsi agli alleati in Sicilia, con il preciso intento di operare incursioni nel Peloponneso, lungo il tragitto. Propose perci\u00f2 di creare una base fortificata a Pilo. Gli strateghi della flotta tuttavia si opposero, perch\u00e9 urgeva soccorrere Corcira, nel frattempo minacciata da una flotta spartana. A causa di una tempesta gli Ateniesi attraccarono comunque a Pilo. Bloccati a terra da una successiva bonaccia, nonostante Demostene non riuscisse a convincere gli strateghi, i soldati spontaneamente si diedero a fortificare il porto, che divenne per Atene un'importante base vicina a Sparta. Apprezzato il buon lavoro svolto, Demostene fu lasciato a presidiare Pilo con cinque navi e i loro equipaggi.\nSparta, appresa la notizia della base ateniese a Pilo, la circond\u00f2 dalla parte della terraferma e riusc\u00ec a sbarcare un esercito di opliti nella vicina isola di Sfacteria, che chiudeva naturalmente l'insenatura di Pilo. Quindi cerc\u00f2 di occupare la base fortificata dalla via del mare. Demostene allora condusse i suoi uomini sulla spiaggia per impedire agli Spartani, guidati da Brasida, di sbarcare in quel punto. Lo sbarco spartano fu respinto e la flotta ateniese, chiamata in soccorso da Corcira, arriv\u00f2 in tempo per allontanare le navi spartane. Gli Spartani cercarono senza successo di negoziare la pace. Cleone fu inviato in aiuto a Demostene, che si stava preparando all'invasione di Sfacteria. I due Ateniesi condussero l'invasione e gli Spartani, messi alle strette, si arresero (Battaglia di Pilo e Battaglia di Sfacteria).\nNel 424 Demostene e Ippocrate cercarono di conquistare Megara, ma furono sconfitti da Brasida. Demostene si diresse allora a Naupatto, per dar manforte a una rivoluzione democratica e per raccogliere truppe per l'invasione della Beozia. Demostene e Ippocrate, per\u00f2, non riuscirono a coordinare i loro attacchi e Ippocrate venne sconfitto nella battaglia di Delio. Demostene attacc\u00f2 Sicione, ma fu ugualmente sconfitto.\nDemostene fu nel 421 uno dei firmatari della pace di Nicia, che pose fine alla prima parte della guerra del Peloponneso (un altro Demostene fu firmatario per Sparta).\nNel 417 Demostene fu responsabile dell'evacuazione delle truppe ateniesi da Epidauro in seguito alla battaglia di Mantinea: organizz\u00f2 gare di atletica e fece scappare le truppe ateniesi mentre i cittadini di Epidauro erano distratti dai giochi.\nNel 415 Atene attacc\u00f2 Siracusa (spedizione ateniese in Sicilia). Una flotta spartana accorse presto a sostenere gli alleati di Siracusa e ne consegu\u00ec una situazione di stallo. Nel 414 Demostene ed Eurimedonte furono inviati con una nuova flotta di 73 navi e 5.000 opliti. Durante il viaggio Demostene ed Eurimedonte approdarono alle isole Cheradi (di fronte a Taranto), per imbarcare 150 lanciatori di giavellotto messapi forniti da Artas principe messapico (\"dinastes\") in nome di un antico trattato di amicizia (\"palaia phil\u00eca\") tra Messapi e Ateniesi. Demostene riusc\u00ec a far sbarcare le sue truppe, ma venne sconfitto: vedendo l'accampamento ateniese devastato, consigli\u00f2 di levare subito l'assedio e di ritornare ad Atene, dove sarebbero stati necessari per contrastare l'invasione spartana dell'Attica. Nicia, il generale ateniese, dapprima si oppose, finch\u00e9 arrivarono ancora altri soldati spartani. Tuttavia, mentre si preparavano a salpare si verific\u00f2 un'eclissi lunare, che ritard\u00f2 la partenza in quanto era considerata un cattivo auspicio. I Siracusani e gli Spartani li intrappolarono nella baia ed Eurimedonte fu ucciso. Gli Spartani costrinsero gli Ateniesi a far sbarcare nuovamente gli uomini. Demostene pensava che avrebbero ancora potuto scappare per mare, ma Nicia decise di trovare rifugio sulla terraferma. Dopo pochi giorni di marcia Nicia e Demostene persero i contatti; i Siracusani tesero un agguato a Demostene e lo costrinsero ad arrendersi. Anche Nicia venne catturato dopo poco tempo ed entrambi vennero uccisi, contro gli ordini del generale spartano Gilippo, che sperava di portare Demostene a Sparta come prigioniero.\nDemostene fu anche uno dei personaggi dei Cavalieri di Aristofane. Insieme a Nicia, \u00e8 uno schiavo che rovescia \"il Paflagone\", un personaggio che rappresenta Cleone. I personaggi erano basati su persone vere, contemporanee di Aristofane."}
{"id": "258410", "revid": "106456", "url": "https://it.wikipedia.org/wiki?curid=258410", "title": "Cr\u00e8vec\u0153ur-en-Auge", "text": "Cr\u00e8vec\u0153ur-en-Auge \u00e8 un ex comune francese di 518 abitanti situato nel dipartimento del Calvados nella regione della Normandia. Dal 1\u00ba gennaio 2017 \u00e8 stato accorpato ad altri 13 comuni per formare il comune di M\u00e9zidon Vall\u00e9e d'Auge, del quale costituisce comune delegato. \nMonumenti.\nCastello di Cr\u00e8vec\u0153ur"}
{"id": "258411", "revid": "767487", "url": "https://it.wikipedia.org/wiki?curid=258411", "title": "Cricqueb\u0153uf", "text": "Cricqueb\u0153uf \u00e8 un comune francese di 207 abitanti situato nel dipartimento del Calvados nella regione della Normandia."}
{"id": "258412", "revid": "106456", "url": "https://it.wikipedia.org/wiki?curid=258412", "title": "La Croupte", "text": "La Croupte \u00e8 un ex comune francese di 128 abitanti situato nel dipartimento del Calvados nella regione della Normandia. Dal 1\u00ba gennaio 2016 \u00e8 stato accorpato con altri 21 comuni per formare un comune unico: Livarot-Pays-d'Auge, del quale costituisce comune delegato."}
{"id": "258413", "revid": "106456", "url": "https://it.wikipedia.org/wiki?curid=258413", "title": "Le D\u00e9sert", "text": "Le D\u00e9sert \u00e8 un ex comune francese di 79 abitanti situato nel dipartimento del Calvados nella regione della Normandia. Dal 1\u00ba gennaio 2016 \u00e8 stato accorpato con altri 13 comuni per formare il comune di Valdalli\u00e8re, del quale costituisce comune delegato."}
{"id": "258414", "revid": "287204", "url": "https://it.wikipedia.org/wiki?curid=258414", "title": "Le D\u00e9troit", "text": "Le D\u00e9troit \u00e8 un comune francese di 92 abitanti situato nel dipartimento del Calvados nella regione della Normandia."}
{"id": "258415", "revid": "106456", "url": "https://it.wikipedia.org/wiki?curid=258415", "title": "\u00c9crammeville", "text": "\u00c9crammeville \u00e8 un ex comune francese di 200 abitanti situato nel dipartimento del Calvados nella regione della Normandia. Dal 1\u00ba gennaio 2019 \u00e8 stato accorpato ad altri tre comuni per formare il nuovo comune di Formigny La Bataille."}
{"id": "258416", "revid": "287204", "url": "https://it.wikipedia.org/wiki?curid=258416", "title": "\u00c9mi\u00e9ville", "text": "\u00c9mi\u00e9ville \u00e8 un comune francese di 524 abitanti situato nel dipartimento del Calvados nella regione della Normandia."}
{"id": "258417", "revid": "767487", "url": "https://it.wikipedia.org/wiki?curid=258417", "title": "\u00c9paney", "text": "\u00c9paney \u00e8 un comune francese di 464 abitanti situato nel dipartimento del Calvados nella regione della Normandia."}
{"id": "258418", "revid": "287204", "url": "https://it.wikipedia.org/wiki?curid=258418", "title": "\u00c9pinay-sur-Odon", "text": "\u00c9pinay-sur-Odon \u00e8 un comune francese di 633 abitanti situato nel dipartimento del Calvados nella regione della Normandia."}
{"id": "258419", "revid": "110157", "url": "https://it.wikipedia.org/wiki?curid=258419", "title": "\u00c9pron", "text": "\u00c9pron \u00e8 un comune francese di 1.630 abitanti situato nel dipartimento del Calvados nella regione della Normandia."}
{"id": "258420", "revid": "110157", "url": "https://it.wikipedia.org/wiki?curid=258420", "title": "\u00c9quemauville", "text": "\u00c9quemauville \u00e8 un comune francese di 1.279 abitanti situato nel dipartimento del Calvados nella regione della Normandia."}
{"id": "258421", "revid": "287204", "url": "https://it.wikipedia.org/wiki?curid=258421", "title": "\u00c9terville", "text": "\u00c9terville \u00e8 un comune francese di 1.398 abitanti situato nel dipartimento del Calvados, nella regione della Normandia."}
{"id": "258422", "revid": "767487", "url": "https://it.wikipedia.org/wiki?curid=258422", "title": "\u00c9touvy", "text": "\u00c9touvy \u00e8 una frazione di 322 abitanti del comune francese di Souleuvre-en-Bocage, situato nel dipartimento del Calvados nella regione della Normandia. Gi\u00e0 comune autonomo, il 1\u00ba gennaio 2016 \u00e8 stato accorpato agli altri comuni soppressi di Beaulieu, Bures-les-Monts, Campeaux, Carville, La Ferri\u00e8re-Harang, La Graverie, Le B\u00e9ny-Bocage, Le Tourneur, Mallou\u00e9, Montamy, Mont-Bertrand, Montchauvet, Le Reculey, Saint-Denis-Maisoncelles, Sainte-Marie-Laumont, Saint-Martin-des-Besaces, Saint-Martin-Don, Saint-Ouen-des-Besaces e Saint-Pierre-Tarentaine per costituire il nuovo comune."}
{"id": "258423", "revid": "287204", "url": "https://it.wikipedia.org/wiki?curid=258423", "title": "\u00c9tr\u00e9ham", "text": "\u00c9tr\u00e9ham \u00e8 un comune francese di 279 abitanti situato nel dipartimento del Calvados nella regione della Normandia."}
{"id": "258424", "revid": "110157", "url": "https://it.wikipedia.org/wiki?curid=258424", "title": "\u00c9vrecy", "text": "\u00c9vrecy \u00e8 un comune francese di 1.652 abitanti situato nel dipartimento del Calvados nella regione della Normandia."}
{"id": "258426", "revid": "287204", "url": "https://it.wikipedia.org/wiki?curid=258426", "title": "Le Faulq", "text": "Le Faulq \u00e8 un comune francese di 332 abitanti situato nel dipartimento del Calvados nella regione della Normandia."}
{"id": "258427", "revid": "287204", "url": "https://it.wikipedia.org/wiki?curid=258427", "title": "La Ferri\u00e8re-Harang", "text": "La Ferri\u00e8re-Harang \u00e8 una frazione di 310 abitanti del comune francese di Souleuvre-en-Bocage, situato nel dipartimento del Calvados nella regione della Normandia. Gi\u00e0 comune autonomo, il 1\u00ba gennaio 2016 \u00e8 stato accorpato agli altri comuni soppressi di Beaulieu, Bures-les-Monts, Campeaux, Carville, \u00c9touvy, La Graverie, Le B\u00e9ny-Bocage, Le Tourneur, Mallou\u00e9, Montamy, Mont-Bertrand, Montchauvet, Le Reculey, Saint-Denis-Maisoncelles, Sainte-Marie-Laumont, Saint-Martin-des-Besaces, Saint-Martin-Don, Saint-Ouen-des-Besaces e Saint-Pierre-Tarentaine per costituire il nuovo comune."}
{"id": "258428", "revid": "287204", "url": "https://it.wikipedia.org/wiki?curid=258428", "title": "La Folie (Calvados)", "text": "La Folie \u00e8 un comune francese di 115 abitanti situato nel dipartimento del Calvados nella regione della Normandia."}
{"id": "258429", "revid": "287204", "url": "https://it.wikipedia.org/wiki?curid=258429", "title": "La Folleti\u00e8re-Abenon", "text": "La Folleti\u00e8re-Abenon \u00e8 un comune francese di 157 abitanti situato nel dipartimento del Calvados nella regione della Normandia."}
{"id": "258430", "revid": "1782831", "url": "https://it.wikipedia.org/wiki?curid=258430", "title": "Nave dormitorio", "text": "Una nave dormitorio \u00e8 un ipotetico tipo di nave spaziale con equipaggio in cui la maggior parte degli occupanti (o tutti gli occupanti) sono tenuti in uno stato di ibernazione o comunque di animazione sospesa. Il termine \u00e8 usato quasi unicamente nella fantascienza, visto che non sono attualmente disponibili tecnologie che consentano l'ibernazione di esseri umani.\nIl ruolo fondamentale delle navi dormitorio nei romanzi e nelle opere di fantasia \u00e8 quello di fornire un valido supporto per il viaggio interstellare, qualora non siano disponibili tecnologie che permettano una velocit\u00e0 di crociera maggiore di quella della luce. Simili viaggi potrebbero richiedere migliaia di anni, rendendo necessarie forme di estensione della durata della vita quali l'animazione sospesa degli umani, in modo da permettere all'equipaggio originario di raggiungere ed esplorare la propria destinazione. L'animazione sospesa \u00e8 inoltre necessaria su quelle astronavi che, per vari motivi, non possono fungere da nave generazionale.\nL'impiego di navi dormitorio potrebbe risultare ad esempio utile nel caso di viaggi interplanetari, qualora non fosse disponibile una quantit\u00e0 di risorse sufficiente a garantire la vita normale di tutti i membri dell'equipaggio.\nEsempi.\nIl romanzo \"\" di Arthur C. Clarke e il di Kubrick) raccontano di un'astronave in viaggio verso un lontano pianeta del sistema solare (Saturno nel romanzo, Giove nel film), a bordo della quale la maggior parte dell'equipaggio viaggia in animazione sospesa.\nUna nave dormitorio \u00e8 presente anche nell'episodio \"Spazio profondo\" della serie televisiva \"Star Trek\" (episodio n.24 della serie classica): si tratta della navetta \"SS Botany Bay\".\nIl romanzo \"Il sogno del millennio\" (\"The Dream Millennium\", 1974) di James White descrive le peripezie di una nave dormitorio fuggita da una Terra distopica intorno all'anno 2170.\nNel film \"Avatar\" il protagonista arriva sul pianeta Pandora dopo un viaggio di cinque anni nel quale viene ibernato."}
{"id": "258431", "revid": "767487", "url": "https://it.wikipedia.org/wiki?curid=258431", "title": "Fontaine-\u00c9toupefour", "text": "Fontaine-\u00c9toupefour \u00e8 un comune francese di 1.981 abitanti situato nel dipartimento del Calvados nella regione della Normandia."}
{"id": "258433", "revid": "110157", "url": "https://it.wikipedia.org/wiki?curid=258433", "title": "Le Fournet", "text": "Le Fournet \u00e8 un comune francese di 57 abitanti situato nel dipartimento del Calvados nella regione della Normandia."}
{"id": "258434", "revid": "767487", "url": "https://it.wikipedia.org/wiki?curid=258434", "title": "Le Fresne-Camilly", "text": "Le Fresne-Camilly \u00e8 un comune francese di 853 abitanti situato nel dipartimento del Calvados nella regione della Normandia."}
{"id": "258435", "revid": "106456", "url": "https://it.wikipedia.org/wiki?curid=258435", "title": "Le Gast", "text": "Le Gast \u00e8 un ex comune francese di 244 abitanti situato nel dipartimento del Calvados nella regione della Normandia. Dal 1\u00ba gennaio 2017 \u00e8 stato accorpato ai comuni di Champ-du-Boult, Courson, Fontenermont, Mesnil-Clinchamps, Le Mesnil-Caussois, Le Mesnil-Benoist, Saint-Manvieu-Bocage, Saint-Sever-Calvados e Sept-Fr\u00e8res per formare il comune di Noues de Sienne, del quale costituisce comune delegato."}
{"id": "258436", "revid": "287204", "url": "https://it.wikipedia.org/wiki?curid=258436", "title": "La Graverie", "text": "La Graverie \u00e8 una frazione di 1 174 abitanti del comune francese di Souleuvre-en-Bocage, situato nel dipartimento del Calvados nella regione della Normandia. Gi\u00e0 comune autonomo, il 1\u00ba gennaio 2016 \u00e8 stato accorpato agli altri comuni soppressi di Beaulieu, Bures-les-Monts, Campeaux, Carville, \u00c9touvy, La Ferri\u00e8re-Harang, Le B\u00e9ny-Bocage, Le Tourneur, Mallou\u00e9, Montamy, Mont-Bertrand, Montchauvet, Le Reculey, Saint-Denis-Maisoncelles, Sainte-Marie-Laumont, Saint-Martin-des-Besaces, Saint-Martin-Don, Saint-Ouen-des-Besaces e Saint-Pierre-Tarentaine per costituire il nuovo comune."}
{"id": "258437", "revid": "287204", "url": "https://it.wikipedia.org/wiki?curid=258437", "title": "La Hoguette", "text": "La Hoguette \u00e8 un comune francese di 701 abitanti situato nel dipartimento del Calvados nella regione della Normandia."}
{"id": "258438", "revid": "1776051", "url": "https://it.wikipedia.org/wiki?curid=258438", "title": "L'H\u00f4tellerie", "text": "L'H\u00f4tellerie \u00e8 un comune francese di 311 abitanti situato nel dipartimento del Calvados nella regione della Normandia."}
{"id": "258439", "revid": "1226", "url": "https://it.wikipedia.org/wiki?curid=258439", "title": "8086", "text": ""}
{"id": "258440", "revid": "287204", "url": "https://it.wikipedia.org/wiki?curid=258440", "title": "La Houblonni\u00e8re", "text": "La Houblonni\u00e8re \u00e8 un comune francese di 341 abitanti situato nel dipartimento del Calvados nella regione della Normandia."}
{"id": "258441", "revid": "287204", "url": "https://it.wikipedia.org/wiki?curid=258441", "title": "Les Isles-Bardel", "text": "Les Isles-Bardel \u00e8 un comune francese di 65 abitanti situato nel dipartimento del Calvados nella regione della Normandia."}
{"id": "258442", "revid": "767487", "url": "https://it.wikipedia.org/wiki?curid=258442", "title": "La Lande-sur-Dr\u00f4me", "text": "La Lande-sur-Dr\u00f4me \u00e8 un comune francese di 64 abitanti situato nel dipartimento del Calvados nella regione della Normandia."}
{"id": "258443", "revid": "106456", "url": "https://it.wikipedia.org/wiki?curid=258443", "title": "Le Locheur", "text": "Le Locheur \u00e8 un ex comune francese di 280 abitanti situato nel dipartimento del Calvados nella regione della Normandia. Nel 1832 \u00e8 stato riunito con l'antico comune di Arry. Dal 1\u00ba gennaio 2017 \u00e8 stato accorpato con i comuni di Noyers-Missy e Tournay-sur-Odon per formare il comune di Val d'Arry, del quale costituisce comune delegato. \nMonumenti e luoghi d'interesse.\nNella localit\u00e0 di Arry si trova il \"Manoir d'Arry\"."}
{"id": "258444", "revid": "287204", "url": "https://it.wikipedia.org/wiki?curid=258444", "title": "Les Loges (Calvados)", "text": "Les Loges \u00e8 un comune francese di 143 abitanti situato nel dipartimento del Calvados nella regione della Normandia."}
{"id": "258445", "revid": "287204", "url": "https://it.wikipedia.org/wiki?curid=258445", "title": "Les Loges-Saulces", "text": "Les Loges-Saulces \u00e8 un comune francese di 166 abitanti situato nel dipartimento del Calvados nella regione della Normandia."}
{"id": "258446", "revid": "110157", "url": "https://it.wikipedia.org/wiki?curid=258446", "title": "Le Manoir (Calvados)", "text": "Le Manoir \u00e8 un comune francese di 208 abitanti situato nel dipartimento del Calvados nella regione della Normandia."}
{"id": "258447", "revid": "287204", "url": "https://it.wikipedia.org/wiki?curid=258447", "title": "Le Marais-la-Chapelle", "text": "Le Marais-la-Chapelle \u00e8 un comune francese di 89 abitanti situato nel dipartimento del Calvados nella regione della Normandia."}
{"id": "258448", "revid": "1543377", "url": "https://it.wikipedia.org/wiki?curid=258448", "title": "Sci alpino ai IV Giochi olimpici invernali", "text": "Lo sci alpino ai IV Giochi olimpici invernali, svoltisi nel 1936 a Garmisch-Partenkirchen (Germania), fece il suo debutto olimpico con due gare di combinata. Nella combinata maschile la pista di discesa libera era lunga 3800\u00a0m, con un dislivello di 959\u00a0m; la pista di slalom era lunga 600\u00a0m, con un dislivello di 200\u00a0m e 33 porte. Nella combinata femminile la pista di discesa libera era lunga 3300\u00a0m, con un dislivello di 820\u00a0m; la pista di slalom era lunga 600\u00a0m, con un dislivello di 200\u00a0m e 23 porte.\nIn entrambe le competizioni, sia la medaglia d'oro che quella d'argento furono vinte da atleti tedeschi."}
{"id": "258449", "revid": "287204", "url": "https://it.wikipedia.org/wiki?curid=258449", "title": "Le Mesnil-au-Grain", "text": "Le Mesnil-au-Grain \u00e8 un comune francese di 63 abitanti situato nel dipartimento del Calvados nella regione della Normandia."}
{"id": "258450", "revid": "106456", "url": "https://it.wikipedia.org/wiki?curid=258450", "title": "Le Mesnil-Bacley", "text": "Le Mesnil-Bacley \u00e8 un ex comune francese di 224 abitanti situato nel dipartimento del Calvados nella regione della Normandia. Dal 1\u00ba gennaio 2016 \u00e8 stato accorpato con altri 21 comuni per formare un comune unico: Livarot-Pays-d'Auge, del quale costituisce comune delegato."}
{"id": "258451", "revid": "106456", "url": "https://it.wikipedia.org/wiki?curid=258451", "title": "Le Mesnil-Benoist", "text": "Le Mesnil-Benoist \u00e8 un ex comune francese di 52 abitanti situato nel dipartimento del Calvados nella regione della Normandia. Dal 1\u00ba gennaio 2017 \u00e8 stato accorpato ai comuni di Champ-du-Boult, Le Gast, Courson, Fontenermont, Mesnil-Clinchamps, Le Mesnil-Caussois, Saint-Manvieu-Bocage, Saint-Sever-Calvados e Sept-Fr\u00e8res per formare il comune di Noues de Sienne, del quale costituisce comune delegato."}
{"id": "258452", "revid": "106456", "url": "https://it.wikipedia.org/wiki?curid=258452", "title": "Le Mesnil-Caussois", "text": "Le Mesnil-Caussois \u00e8 un ex comune francese di 126 abitanti situato nel dipartimento del Calvados nella regione della Normandia. Dal 1\u00ba gennaio 2017 \u00e8 stato accorpato ai comuni di Champ-du-Boult, Le Gast, Courson, Fontenermont, Mesnil-Clinchamps, Le Mesnil-Benoist, Saint-Manvieu-Bocage, Saint-Sever-Calvados e Sept-Fr\u00e8res per formare il comune di Noues de Sienne, del quale costituisce comune delegato."}
{"id": "258453", "revid": "121533135", "url": "https://it.wikipedia.org/wiki?curid=258453", "title": "Le Mesnil-Durand", "text": "Le Mesnil-Durand \u00e8 un comune francese di 328 abitanti situato nel dipartimento del Calvados nella regione della Normandia. Dal 1\u00ba gennaio 2016 \u00e8 stato accorpato con altri 21 comuni per formare un comune unico: Livarot-Pays-d'Auge, del quale costituisce comune delegato."}
{"id": "258454", "revid": "287204", "url": "https://it.wikipedia.org/wiki?curid=258454", "title": "Le Mesnil-Eudes", "text": "Le Mesnil-Eudes \u00e8 un comune francese di 311 abitanti situato nel dipartimento del Calvados nella regione della Normandia."}
{"id": "258455", "revid": "106456", "url": "https://it.wikipedia.org/wiki?curid=258455", "title": "Le Mesnil-Germain", "text": "Le Mesnil-Germain \u00e8 un comune francese di 262 abitanti situato nel dipartimento del Calvados nella regione della Normandia. Dal 1\u00ba gennaio 2016 \u00e8 stato accorpato con altri 21 comuni per formare un comune unico: Livarot-Pays-d'Auge, del quale costituisce comune delegato."}
{"id": "258456", "revid": "1494169", "url": "https://it.wikipedia.org/wiki?curid=258456", "title": "Le Manoir", "text": "Le Manoir \u00e8 il nome di alcuni comuni francesi:"}
{"id": "258457", "revid": "106456", "url": "https://it.wikipedia.org/wiki?curid=258457", "title": "Le Mesnil-Mauger", "text": "Le Mesnil-Mauger \u00e8 un ex comune francese di 1.079 abitanti situato nel dipartimento del Calvados nella regione della Normandia. Dal 1\u00ba gennaio 2017 \u00e8 stato accorpato ad altri 13 comuni per formare il comune di M\u00e9zidon Vall\u00e9e d'Auge, del quale costituisce comune delegato. "}
{"id": "258458", "revid": "110157", "url": "https://it.wikipedia.org/wiki?curid=258458", "title": "Le Mesnil-Robert", "text": "Le Mesnil-Robert \u00e8 un comune francese di 195 abitanti situato nel dipartimento del Calvados nella regione della Normandia."}
{"id": "258459", "revid": "77358", "url": "https://it.wikipedia.org/wiki?curid=258459", "title": "Teoria del valore-lavoro", "text": ""}
{"id": "258460", "revid": "1906976", "url": "https://it.wikipedia.org/wiki?curid=258460", "title": "Sampi", "text": "La lettera sampi, maiuscolo ', minuscolo ', \u00e8 una lettera dell'alfabeto greco, caduta in disuso gi\u00e0 in epoca classica.\nAveva un valore numerale di 900. Rappresentava inoltre un fonema // o //.\nIl nome \"sampi\" sembra venire da \"[o]s\u00e0n p\u00ee\": \"come il Pi.\""}
{"id": "258461", "revid": "287204", "url": "https://it.wikipedia.org/wiki?curid=258461", "title": "Le Mesnil-Simon (Calvados)", "text": "Le Mesnil-Simon \u00e8 un comune francese di 159 abitanti situato nel dipartimento del Calvados nella regione della Normandia."}
{"id": "258462", "revid": "74801", "url": "https://it.wikipedia.org/wiki?curid=258462", "title": "Le Mesnil-sur-Blangy", "text": "Le Mesnil-sur-Blangy \u00e8 un comune francese di 182 abitanti situato nel dipartimento del Calvados nella regione della Normandia."}
{"id": "258463", "revid": "287204", "url": "https://it.wikipedia.org/wiki?curid=258463", "title": "Le Mesnil-Villement", "text": "Le Mesnil-Villement \u00e8 un comune francese di 294 abitanti situato nel dipartimento del Calvados nella regione della Normandia."}
{"id": "258464", "revid": "106456", "url": "https://it.wikipedia.org/wiki?curid=258464", "title": "Le Molay-Littry", "text": "Le Molay-Littry \u00e8 un comune francese di 3.147 abitanti situato nel dipartimento del Calvados nella regione della Normandia. \u00c8 il risultato della fusione dei due comuni di allora, Molay e Littry, il 23 gennaio 1969."}
{"id": "258465", "revid": "287204", "url": "https://it.wikipedia.org/wiki?curid=258465", "title": "Les Monceaux", "text": "Les Monceaux \u00e8 un comune francese di 180 abitanti situato nel dipartimento del Calvados nella regione della Normandia."}
{"id": "258466", "revid": "110157", "url": "https://it.wikipedia.org/wiki?curid=258466", "title": "Morteaux-Coulib\u0153uf", "text": "Morteaux-Coulib\u0153uf \u00e8 un comune francese di 551 abitanti situato nel dipartimento del Calvados nella regione della Normandia."}
{"id": "258467", "revid": "287204", "url": "https://it.wikipedia.org/wiki?curid=258467", "title": "Les Moutiers-en-Auge", "text": "Les Moutiers-en-Auge \u00e8 un comune francese di 123 abitanti situato nel dipartimento del Calvados nella regione della Normandia."}
{"id": "258468", "revid": "287204", "url": "https://it.wikipedia.org/wiki?curid=258468", "title": "Les Moutiers-en-Cinglais", "text": "Les Moutiers-en-Cinglais \u00e8 un comune francese di 480 abitanti situato nel dipartimento del Calvados nella regione della Normandia."}
{"id": "258469", "revid": "106456", "url": "https://it.wikipedia.org/wiki?curid=258469", "title": "Les Moutiers-Hubert", "text": "Les Moutiers-Hubert \u00e8 un comune francese di 50 abitanti situato nel dipartimento del Calvados nella regione della Normandia. Dal 1\u00ba gennaio 2016 \u00e8 stato accorpato con altri 21 comuni per formare un comune unico: Livarot-Pays-d'Auge, del quale costituisce comune delegato."}
{"id": "258470", "revid": "106456", "url": "https://it.wikipedia.org/wiki?curid=258470", "title": "Les Oubeaux", "text": "Les Oubeaux \u00e8 un ex comune francese di 227 abitanti situato nel dipartimento del Calvados nella regione della Normandia. Il 1\u00ba gennaio 2017 \u00e8 stato incorporato con i comuni di Castilly, Neuilly-la-For\u00eat e Vouilly nel comune di Isigny-sur-Mer"}
{"id": "258471", "revid": "106456", "url": "https://it.wikipedia.org/wiki?curid=258471", "title": "Le Plessis-Grimoult", "text": "Le Plessis-Grimoult \u00e8 un ex comune francese di 362 abitanti situato nel dipartimento del Calvados nella regione della Normandia. Dal 1\u00ba gennaio 2017 \u00e8 stato accorpato ad altri sei comuni per formare il comune di Les Monts d'Aunay, del quale costituisce comune delegato."}
{"id": "258472", "revid": "709565", "url": "https://it.wikipedia.org/wiki?curid=258472", "title": "Tableau \u00e9conomique", "text": "Il Tableau \u00e9conomique \u00e8 un modello fisiocratico nel quale la societ\u00e0 \u00e8 divisa in tre classi:\nDescrizione.\nQuesto modello fu elaborato da Fran\u00e7ois Quesnay (1694-1774), il pi\u00f9 famoso esponente della scuola fisiocratica.\nIl modello prevede un flusso di merci che viene prodotto e distribuito secondo uno schema basato sull'analogia con la circolazione sanguigna. Si tratta di un equilibrio economico stazionario, chiuso, in cui non c'\u00e8 la distinzione tra fattori produttivi e beni prodotti.\n\"Le Tableau \u00e9conomique\" costituisce il primo tentativo di schematizzare il funzionamento di un sistema economico che ha immissioni ed emissioni, entrate ed uscite.\nQuesnay tende a mettere la terra al centro del suo pensiero. Nel tableau di Quesnay esiste una classe sociale costituita da liberi Agricoltori proprietari dei mezzi di produzione: i capitalisti. Questi prendono in affitto la terra dai relativi proprietari (i \"Rentiers\") e assumono i braccianti del cui lavoro hanno bisogno.\nCi sono alcune caratteristiche da tenere in considerazione:\nEgli supponeva che all'inizio del processo di produzione i capitalisti avessero a disposizione 3 unit\u00e0 di grano, le quali servivano 1 unit\u00e0 come sementi e 2 unit\u00e0 come beni di sussistenza dei lavoratori. Alla fine dell'annata essi si aspettavano 5 unit\u00e0 di grano, quindi un sovrappi\u00f9 di 2 unit\u00e0.\nQuesta operazione \u00e8 possibile perch\u00e9 tutte le grandezze prese in considerazione sono omogenee, non hanno bisogno di alcuna teoria del valore e possono essere espresse addirittura in termini fisici (unit\u00e0 di grano). Nei sistemi capitalistici, in cui si produce un'infinit\u00e0 di merci, la soluzione data da Quesnay \u00e8 insostenibile.\nQuesnay presenta uno schema macroeconomico, per\u00f2, suddividendo e classificando le classi sociali (che poi coincidono con le classi economiche), quindi non parla di cittadini, come avrebbe dovuto fare trattandosi di uno schema macroeconomico, ma parla di un proprietario terriero, un artigiano e un agricoltore (gli Agricoltori o Imprenditori Agricoli sono i coltivatori diretti, gli imprenditori che anticipano capitale in attrezzature e materie prime e assumono braccianti per la produzione, ma non sono proprietari della terra che coltivano).\nInizialmente si ha:\nGli Agricoltori devono affrontare il processo produttivo nel loro settore (l'agricoltura) quindi conservano per se stessi 1 di Alimenti e 1 di Sementi e acquistano dagli artigiani 1 di Manufatti e dai Proprietari Terrieri 2 Terreni.\nGli Artigiani devono produrre i Manufatti e pertanto hanno bisogno di 1 di Materie Prime e 1 di Alimenti che Acquistano dagli Agricoltori e di 1 di Manufatti che hanno prodotto loro stessi l'anno precedente. I Proprietari Terrieri invece non producono ma acquistano il necessario per vivere ovvero 1 di Alimenti dagli Agricoltori e 1 di Manufatti dagli Artigiani.\nGuardato dal punto di vista delle vendite anzich\u00e9 degli acquisti possiamo dire:\nAllora, complessivamente gli Agricoltori vendono tanto quanto comprano (in pratica Quesnay confonde i valori delle cose con la loro quantit\u00e0, cio\u00e8 1 Terreno = 1 Alimento = 1 Manufatto). Tutto quello che producono lo devono vendere, n\u00e9 pi\u00f9 n\u00e9 meno. Gli Artigiani vendono 2M e acquisto 1A+1S ovvero tanto quanto hanno venduto. I Proprietari Terrieri si limitano a spendere nel ciclo produttivo quello che hanno preso sotto forma di prodotto netto da parte degli Agricoltori; risultano dei soggetti passivi perch\u00e9 non producono ma sono comunque soggetti attivi sul mercato perch\u00e9 comprano 1A e 1M e vendono 2T. Tutto quadra perch\u00e9 ogni classe economica spende tanto quanto vende.\nDopo gli scambi si avr\u00e0:\nPotremmo richiudere il ciclo dicendo che gli Alimenti e le Materie Prime (Sementi) si consumano nella produzione e lo stesso accade (e ci\u00f2 \u00e8 vero nel lungo periodo) ai Manufatti. Ma nel frattempo gli Agricoltori hanno prodotto 3 unit\u00e0 di Alimenti e 2 di Sementi, mentre gli Artigiano hanno prodotto 3 di Manufatti. Se consideriamo che per pagare l'affitto dei 2 Terreni gli Agricoltori devono dare 2 A ai \"Rentiers\" la situazione diventa:\nDopo la produzione si avr\u00e0:\nOppure pi\u00f9 semplicemente alla fine della produzione, gli Agricoltori restituiscono i terreni ai legittimi proprietari per poi riaffittarli se necessario. Allora avremo esattamente la situazione iniziale.\nDopo la produzione si avr\u00e0:\nIn realt\u00e0, nella formulazione di Quesnay gli artigiani non tengono nulla per s\u00e9 perch\u00e9 non sono considerati produttivi. Essi semplicemente trasformano le Materie Prime della natura in Manufatti. Infatti, partono da 2M e vendono 1M ai Rentiers e 1M agli Agricoltori, comprando 1A e 1S da questi ultimi. Invece gli Agricoltori consumano 1A e, supponiamo, \u00bdM per vivere mentre dal restante \u00bdM + 1S + 2T (= 3\u00bd) producono 3A + 2S (= 5). Quindi essi producono effettivamente ricchezza dal nulla. Anche i Rentiers sono inerti perch\u00e9 non producono nuova ricchezza. Comunque sia e comunque si voglia vedere la cosa, non c'\u00e8 dubbio che questo modello \u00e8 un modello statico, di una economia in fin dei conti non produttiva, perch\u00e9 il prodotto nazionale o la ricchezza complessiva non varia dopo un ciclo di scambio e produzione, cio\u00e8 non si produce alcuna ricchezza aggiuntiva.\nL'innovazione di Quesnay risiede nel fatto che nella sua formulazione di un modello matematico, seppur semplice ed incompleto, ci sono le premesse per il concetto macroeconomico dell'equilibrio economico generale e per il modello input-output di Wassily Leontief.\nMolti ritengono che il fondatore dell'economia politica sia stato Smith (1776) mentre Marx dir\u00e0 che il vero fondatore \u00e8 Quesnay per aver introdotto il concetto di un processo economico circolare seppure stazionario e chiuso, per non aver fatto distinzione tra fattori e mezzi produttivi, tra fattori produttivi (input) e beni prodotti (output) (\u00e8 il concetto base della \"Produzione di merce a mezzo di merce\") e soprattutto per aver classificato e distinto le classi sociali, facendoli coincidere con le classi economiche.\nInfine si potrebbe dire che ha concepito un processo che in un certo modo rispetta il presupposto della concorrenza perfetta senza porsi il problema della domanda effettiva, ovvero tutto quello che viene prodotto deve essere rimesso in circolo e quindi investito e consumato. Nel suo pensiero, la moneta non conta e non \u00e8 soggetta ad alcuna domanda effettiva. Il suo modello tratta un equilibrio stazionario e non esiste una teoria del valore in senso proprio."}
{"id": "258473", "revid": "287204", "url": "https://it.wikipedia.org/wiki?curid=258473", "title": "La Pommeraye (Calvados)", "text": "La Pommeraye \u00e8 un comune francese di 44 abitanti situato nel dipartimento del Calvados nella regione della Normandia."}
{"id": "258474", "revid": "287204", "url": "https://it.wikipedia.org/wiki?curid=258474", "title": "Le Pr\u00e9-d'Auge", "text": "Le Pr\u00e9-d'Auge \u00e8 un comune francese di 863 abitanti situato nel dipartimento del Calvados nella regione della Normandia."}
{"id": "258475", "revid": "287204", "url": "https://it.wikipedia.org/wiki?curid=258475", "title": "Le Reculey", "text": "Le Reculey \u00e8 una frazione di 264 abitanti del comune francese di Souleuvre-en-Bocage, situato nel dipartimento del Calvados nella regione della Normandia. Gi\u00e0 comune autonomo, il 1\u00ba gennaio 2016 \u00e8 stato accorpato agli altri comuni soppressi di Beaulieu, Bures-les-Monts, Campeaux, Carville, \u00c9touvy, La Ferri\u00e8re-Harang, La Graverie, Le B\u00e9ny-Bocage, Le Tourneur, Mallou\u00e9, Montamy, Mont-Bertrand, Montchauvet, Saint-Denis-Maisoncelles, Sainte-Marie-Laumont, Saint-Martin-des-Besaces, Saint-Martin-Don, Saint-Ouen-des-Besaces e Saint-Pierre-Tarentaine per costituire il nuovo comune."}
{"id": "258476", "revid": "110157", "url": "https://it.wikipedia.org/wiki?curid=258476", "title": "La Rivi\u00e8re-Saint-Sauveur", "text": "La Rivi\u00e8re-Saint-Sauveur \u00e8 un comune francese di 2.036 abitanti situato nel dipartimento del Calvados nella regione della Normandia."}
{"id": "258478", "revid": "106456", "url": "https://it.wikipedia.org/wiki?curid=258478", "title": "La Rocque", "text": "La Rocque \u00e8 un ex comune francese di 99 abitanti situato nel dipartimento del Calvados nella regione della Normandia. Dal 1\u00ba gennaio 2016 \u00e8 stato accorpato con altri 13 comuni per formare il comune di Valdalli\u00e8re, del quale costituisce comune delegato."}
{"id": "258479", "revid": "767487", "url": "https://it.wikipedia.org/wiki?curid=258479", "title": "La Roque-Baignard", "text": "La Roque-Baignard \u00e8 un comune francese di 128 abitanti situato nel dipartimento del Calvados nella regione della Normandia."}
{"id": "258480", "revid": "287204", "url": "https://it.wikipedia.org/wiki?curid=258480", "title": "Saint-\u00c9tienne-la-Thillaye", "text": "Saint-\u00c9tienne-la-Thillaye \u00e8 un comune francese di 501 abitanti situato nel dipartimento del Calvados nella regione della Normandia."}
{"id": "258481", "revid": "106456", "url": "https://it.wikipedia.org/wiki?curid=258481", "title": "Le Theil-Bocage", "text": "Le Theil-Bocage \u00e8 un ex comune francese di 265 abitanti situato nel dipartimento del Calvados nella regione della Normandia. Dal 1\u00ba gennaio 2016 \u00e8 stato accorpato con altri 13 comuni per formare il comune di Valdalli\u00e8re, del quale costituisce comune delegato."}
{"id": "258482", "revid": "287204", "url": "https://it.wikipedia.org/wiki?curid=258482", "title": "Le Theil-en-Auge", "text": "Le Theil-en-Auge \u00e8 un comune francese di 178 abitanti situato nel dipartimento del Calvados nella regione della Normandia."}
{"id": "258483", "revid": "367445", "url": "https://it.wikipedia.org/wiki?curid=258483", "title": "Le Torquesne", "text": "Le Torquesne \u00e8 un comune francese di 435 abitanti situato nel dipartimento del Calvados nella regione della Normandia."}
{"id": "258484", "revid": "287204", "url": "https://it.wikipedia.org/wiki?curid=258484", "title": "Le Mesnil-Simon", "text": "Esistono pi\u00f9 comuni francesi con questo nome"}
{"id": "258486", "revid": "287204", "url": "https://it.wikipedia.org/wiki?curid=258486", "title": "Le Tourneur", "text": "Le Tourneur \u00e8 una frazione di 597 abitanti del comune francese di Souleuvre-en-Bocage, situato nel dipartimento del Calvados nella regione della Normandia. Gi\u00e0 comune autonomo, il 1\u00ba gennaio 2016 \u00e8 stato accorpato agli altri comuni soppressi di Beaulieu, Bures-les-Monts, Campeaux, Carville, \u00c9touvy, La Ferri\u00e8re-Harang, La Graverie, Le B\u00e9ny-Bocage, Mallou\u00e9, Montamy, Mont-Bertrand, Montchauvet, Le Reculey, Saint-Denis-Maisoncelles, Sainte-Marie-Laumont, Saint-Martin-des-Besaces, Saint-Martin-Don, Saint-Ouen-des-Besaces e Saint-Pierre-Tarentaine per costituire il nuovo comune."}
{"id": "258487", "revid": "287204", "url": "https://it.wikipedia.org/wiki?curid=258487", "title": "Le Tronquay (Calvados)", "text": "Le Tronquay \u00e8 un comune francese di 764 abitanti situato nel dipartimento del Calvados nella regione della Normandia."}
{"id": "258488", "revid": "121551203", "url": "https://it.wikipedia.org/wiki?curid=258488", "title": "La Vacquerie", "text": "La Vacquerie \u00e8 un ex comune francese di 289 abitanti situato nel dipartimento del Calvados nella regione della Normandia. Dal 1\u00ba gennaio 2017 \u00e8 stato accorpato ai comuni di Caumont-l'\u00c9vent\u00e9 e Livry per formare il comune di Caumont-sur-Aure, del quale costituisce comune delegato."}
{"id": "258490", "revid": "106456", "url": "https://it.wikipedia.org/wiki?curid=258490", "title": "La Vespi\u00e8re", "text": "La Vespi\u00e8re \u00e8 un ex comune francese di 973 abitanti situato nel dipartimento del Calvados nella regione della Normandia. Dal 1\u00ba gennaio 2016 \u00e8 stato accorpato al comune di Friardel per formare il comune di La Vespi\u00e8re-Friardel, del quale costituisce comune delegato. "}
{"id": "258491", "revid": "287204", "url": "https://it.wikipedia.org/wiki?curid=258491", "title": "Le Vey", "text": "Le Vey \u00e8 un comune francese di 90 abitanti situato nel dipartimento del Calvados nella regione della Normandia."}
{"id": "258492", "revid": "106456", "url": "https://it.wikipedia.org/wiki?curid=258492", "title": "Vieux-Pont-en-Auge", "text": "Vieux-Pont-en-Auge \u00e8 un ex comune francese di 306 abitanti situato nel dipartimento del Calvados nella regione della Normandia. Fino al 21 dicembre 1999 era chiamato Vieux-Pont. Il 1\u00ba gennaio 2017 \u00e8 stato assorbito, insieme a numerosi altri comuni, dal comune di nuova costituzione di Saint-Pierre-en-Auge."}
{"id": "258493", "revid": "287204", "url": "https://it.wikipedia.org/wiki?curid=258493", "title": "La Villette", "text": "La Villette \u00e8 un comune francese di 187 abitanti situato nel dipartimento del Calvados nella regione della Normandia."}
{"id": "258494", "revid": "287204", "url": "https://it.wikipedia.org/wiki?curid=258494", "title": "La Pommeraye", "text": "Esistono pi\u00f9 comuni francesi con questo nome"}
{"id": "258495", "revid": "161374", "url": "https://it.wikipedia.org/wiki?curid=258495", "title": "Maxim Gorky", "text": ""}
{"id": "258497", "revid": "161374", "url": "https://it.wikipedia.org/wiki?curid=258497", "title": "Aleksej Maksjmovic Peskov", "text": ""}
{"id": "258498", "revid": "39900", "url": "https://it.wikipedia.org/wiki?curid=258498", "title": "Super G alle Olimpiadi", "text": ""}
{"id": "258499", "revid": "39900", "url": "https://it.wikipedia.org/wiki?curid=258499", "title": "Supergigante alle Olimpiadi", "text": ""}
{"id": "258501", "revid": "287204", "url": "https://it.wikipedia.org/wiki?curid=258501", "title": "Le Tronquay", "text": "Esistono pi\u00f9 comuni francesi con questo nome"}
{"id": "258502", "revid": "289247", "url": "https://it.wikipedia.org/wiki?curid=258502", "title": "Sci alpino alle olimpiadi invernali del 2006", "text": ""}
{"id": "258506", "revid": "634851", "url": "https://it.wikipedia.org/wiki?curid=258506", "title": "50 migliori giocatori del cinquantenario della NBA", "text": "La lista dei 50 migliori giocatori del cinquantenario della NBA (anche nota come NBA's 50th Anniversary All-Time Team o NBA's Top 50) \u00e8 l'elenco stilato dalla National Basketball Association nel 1996 in occasione del proprio cinquantenario.\nIl commissario della NBA David Stern annunci\u00f2 i nomi dei giocatori durante una conferenza stampa il 29 ottobre 1996 a New York. L'annuncio venne fatto al Grand Hyatt Hotel, che si trova oggi dove un tempo sorgeva il Commodore Hotel, dove venne firmata la carta di fondazione della NBA il 6 giugno 1946.\nI giocatori selezionati furono poi presentati al pubblico in una cerimonia a Cleveland durante l'intervallo dell'NBA All-Star Game 1997. Ai membri della commissione che scelse i 50 atleti venne chiesto di elencare i nomi senza tener conto del ruolo in campo; gli ex-giocatori non potevano votare per loro stessi. L'unico giocatore scomparso prima dell'annuncio della lista \u00e8 stato Pete Maravich.\nVotanti.\nLa commissione dei votanti era composta da 50 personalit\u00e0 del mondo della pallacanestro, suddivise in: allenatori, general manager, dirigenti, ex giocatori e giornalisti. I votanti erano:"}
{"id": "258507", "revid": "767487", "url": "https://it.wikipedia.org/wiki?curid=258507", "title": "Pete Doherty", "text": "Biografia.\nOrigini e Libertines.\nFiglio di Peter John Doherty, ufficiale dell'esercito britannico, e Jacqueline Michels, infermiera nel Queen Alexandra's Royal Army Nursing Corps, \u00e8 nipote di un immigrato irlandese originario di Cheekpoint, nella contea di Waterford. La nonna materna \u00e8 ebrea figlia di immigrati provenienti da Francia e Russia. Di educazione cattolica, Pete cresce spostandosi tra vari presidi militari nel Regno Unito e nel resto d'Europa, insieme alle sorelle maggiori Amy Jo ed Emily.\nAll'et\u00e0 di 11 anni, quando abita nel Dorset, si avvicina alla chitarra, inizialmente per guadagnare le attenzioni di una compagna di classe, Emily Baker. Riscuote numerosi successi in campo scolastico, alla Nicholas Chamberlaine Comprehensive School di Bedworth, nel North Warwickshire, raggiungendo il massimo dei voti in diverse materie (ottiene 11 certificati GCSE) e soprattutto in letteratura inglese e storia. A 16 anni vince un concorso di poesia e parte per un viaggio in Russia organizzato dal British Council. Trasferitosi in casa della nonna a Londra, lavora per qualche tempo come manovale al Willesden Cemetery. Nel frattempo viene ammesso alla Queen Mary University di Londra nel corso di laurea in inglese, che abbandona gi\u00e0 dopo il primo anno di studi. Lasciata l'universit\u00e0, si stabilisce in un appartamento di Londra con il suo amico Carl Bar\u00e2t, che era compagno di classe di Amy Jo, sorella di Pete, alla Brunel University.\nCon Bar\u00e2t forma nel 1997 un gruppo musicale, The Libertines, che raggiunge il successo nazionale nel 2002 con la pubblicazione dell'album \"Up the Bracket\". Il gruppo ottiene un buon riscontro da parte della critica e del pubblico, ma i problemi di Doherty con l'eroina lo portano all'allontanamento dalla band. Nel 2003 viene arrestato per avere rubato nell'appartamento dell'amico Bar\u00e2t, mentre questi si trovava in tour con i Libertines. Inizialmente i due si allontanano a causa dell'accaduto, ma poi si riconciliano mentre Doherty si trova ancora in prigione. La pena prevista per Doherty era di sei mesi ma viene ridotta a due, al termine dei quali il chitarrista e cantante rientra nei Libertines per un concerto nel Kent.\nIl 12 luglio 2003 nasce il suo primo figlio, Astile Louis Doherty, avuto dalla cantante Lisa Moorish. Tenta di risolvere i propri problemi di tossicodipendenza facendosi ricoverare nel tempio di Tham Krabok, in Thailandia, famoso per il severo programma di riabilitazione dall'eroina e dall'oppio; nonostante ci\u00f2, durante il lavoro di post-produzione del secondo album dei Libertines nel giugno 2004, viene nuovamente allontanato dalla band e il resto del gruppo sostiene di averlo escluso a causa dei suoi gravi problemi di droga ma di essere pronto a riaccoglierlo non appena li avr\u00e0 superati. I Libertines si sciolgono alla fine del 2004.\nPrima dello scioglimento dei Libertines, collabora, all'inizio del 2004, con il poeta Wolfman, pseudonimo di Peter Wolfe, con il quale registra il singolo \"For Lovers\", che entra nella classifica inglese nell'aprile dello stesso anno e vince il premio Ivor Novello per la composizione.\nBabyshambles e altri progetti.\nForma quindi, nel 2004, i Babyshambles, che nel novembre 2005 pubblicheranno il primo album, \"Down in Albion\". Il loro terzo singolo, \"Fuck Forever\", raggiunger\u00e0 la quarta posizione nella classifica britannica.\nIl tour della band \u00e8 spesso stravolto dai continui problemi legali di Pete, che viene arrestato per avere aggredito Max Carlish, un regista che stava producendo un documentario sui Babyshambles. Si ritiene che l'attacco sia dovuto al fatto che Carlish abbia venduto alla stampa dei fotogrammi del film che ritraevano Doherty intento a fumare crack. Pete trascorre quattro giorni nella prigione di Pentonville non potendo pagare la cauzione di 150 000 sterline richiesta per la sua liberazione. Viene rilasciato dopo il pagamento, da parte della sua casa discografica EMI e del suo manager, della cauzione stabilita dal giudice. Doherty deve sottostare a un coprifuoco che gli impedisce di circolare dalle ore 22 alle ore 7; il giudice concede una deroga per il 22 febbraio, consentendogli di partecipare al concerto del suo gruppo alla Brixton Academy di Londra. Sul palco scoppia per\u00f2 una rissa tra Pete e il suo chitarrista Patrick Walden. Nell'aprile 2005 la corte decide di chiudere il caso senza procedere a causa dell'insufficienza di prove; durante questo periodo Doherty allaccia una relazione sentimentale con la top model Kate Moss, conosciuta nel gennaio 2005 alla festa per i 31 anni della modella, con la quale il tumultuoso rapporto durer\u00e0 oltre due anni. Le vicende amorose gli fanno trascurare la carriera musicale, tanto che, quando i Babyshambles sono attesi sul palco per un'esibizione di supporto agli Oasis a Southampton, Pete non si presenta perch\u00e9 si trovava con Kate Moss a una festa in Francia. Come conseguenza, gli Oasis cancellano il supporto dei Babyshambles per le restanti date del tour inglese.\nPer il 2006 i Babyshambles programmano un tour europeo e Doherty si rimette al lavoro, progettando un album acustico da solista e continuando parallelamente la gestazione del secondo album del complesso. Intanto continuano i tentativi di disintossicazione dalle droghe. Il cantante si riconcilia temporaneamente con Kate Moss, con la quale programma, nell'estate 2007, di sposarsi, progetto che, lasciandosi i due nel luglio 2007, non si concretizza, anche per i noti problemi del cantante con le sostanze stupefacenti. Nell'ottobre 2007 Doherty tenta il suicidio durante la permanenza presso una clinica specializzata in disintossicazione. Nel 2009 pubblica il primo album da solista, \"Grace/Wastelands\", con il singolo di lancio \"Last of the English Roses\".\nDoherty ha pubblicamente dichiarato di voler scrivere un libro sulla sua storia d'amore con Kate e le ha anche dedicato una canzone su YouTube, dal nome \"Bohemian Love\". Il 9 giugno 2009 Pete Doherty viene sorpreso mentre si inietta eroina su un aereo che lo portava da Londra alla Svizzera, dove ha poi tenuto un concerto con i Babyshambles nella citt\u00e0 di Neuch\u00e2tel. Per l'accaduto Doherty \u00e8 stato multato dalle autorit\u00e0 svizzere. Nel 2009 \u00e8 stato nuovamente arrestato per possesso di sostanze stupefacenti. Il 26 novembre 2011 nasce la sua seconda figlia, Aisling, avuta dalla modella Lindi Hingston. Nel 2016 forma la band Peter Doherty and the Puta Madres. Il 28 gennaio 2019 il gruppo pubblica il singolo di debutto \"Who's Been You Over\", che anticipa l'album \"Peter Doherty and The Puta Madres\", uscito nell'aprile dello stesso anno.\nInfluenze.\nNel corso di diverse interviste Doherty ha indicato come i suoi libri preferiti \"1984\" di George Orwell, \"La roccia di Brighton\" di Graham Greene, \"Nostra Signora dei Fiori\" di Jean Genet, \"I fiori del male\" di Charles Baudelaire e le opere di Oscar Wilde, del Marchese de Sade e di Thomas de Quincey. Ha anche citato Emily Dickinson e Tony Hancock come importanti influenze.\nI suoi film preferiti comprendono i film inglesi degli anni '60 e musicalmente \u00e8 stato influenzato da Clash, Smiths e La's."}
{"id": "258508", "revid": "1516566", "url": "https://it.wikipedia.org/wiki?curid=258508", "title": "Semivolo", "text": "Semivolo \u00e8 un termine utilizzato in araldica per indicare l'ala di destra; se \u00e8 la sinistra si dice e s'intende dell'aquila."}
{"id": "258512", "revid": "1529788", "url": "https://it.wikipedia.org/wiki?curid=258512", "title": "Serafino", "text": "Nel cristianesimo il Serafino (dall'ebraico \u05e9\u05e8\u05e3 \"\u015b\u0101r\u0101f\", al plurale \u05e9\u05b0\u05c2\u05e8\u05b8\u05e4\u05b4\u05d9\u05dd \"\u015b\u0259r\u0101f\u00eem\") \u00e8 una delle nature angeliche, o spiriti celesti. Normalmente in gruppo, i Serafini si situano nella prima gerarchia, essendo gli angeli pi\u00f9 vicini a Dio, risiedenti nel cielo supremo, quello empireo o cristallino. In quanto tali sono nominati da Dante nel canto XXVIII (v. 99) del Paradiso, dove vengono appellati \u00abfochi pii\u00bb.\nI Serafini nel Libro di Isaia.\nNel Libro di Isaia (6:1-3) si fa cenno alla visione del profeta Isaia di un Serafino:\nNella visione del profeta i Serafini proclamano di continuo: \u00abSanto, Santo \u00e8 il Signore degli eserciti. Tutta la terra \u00e8 piena della sua gloria\u00bb.\nQuesta \u00e8 la sola occasione nella quale occorre il termine \"seraphim\" come sostantivo nella Bibbia ebraica. A capo dei Serafini \u00e8 posto Metatron, denominato \"Angelo della Presenza\" nel Talmud e nella Cabala.\nTradizione cristiana.\nLo Pseudo-Dionigi l'Areopagita nel \"De coelesti hierarchia\" li descrive come \u00abcoloro che accendono e mantengono il fuoco divino\u00bb:\nTommaso d'Aquino nella sua \"Summa Theologiae\" cita i Serafini parecchie volte, sostenendo che possiedono l'eccellenza dell'ardore nella carit\u00e0, offrendo una descrizione della loro natura:\nSan Bonaventura, il teologo francescano contemporaneo di San Tommaso, utilizza le sei ali dei Serafini come un importante struttura analogica della sua opera mistica \"Itinerarium mentis in Deum\" (\"Itinerario della mente verso Dio\").\nSecondo la tradizione, San Francesco d'Assisi ricevette le stimmate da un Serafino che gli apparve mentre si trovava alla Verna. Per questo motivo l'epiteto del Santo \u00e8 \"Pater Seraphicus\", e gli Ordini francescani e delle Clarisse vengono chiamati \"Ordini serafici\".\nNella Divina Commedia i Serafini sono le intelligenze motrici del nono e ultimo cielo del Paradiso, chiamato da Dante \"cristallino\", o \"primo mobile\", in quanto \u00e8 appunto il primo a muoversi, ricevendo tale movimento da Dio e trasmettendolo ai cieli concentrici sottostanti. Sopra al Primo Mobile c'\u00e8 solo l'Empireo, che \u00e8 immobile in quanto perfetto, e sede della Trinit\u00e0.\nI Serafini assolvono un ruolo di elevazione spirituale nel \"Discorso sulla dignit\u00e0 dell'uomo\" di Pico della Mirandola (1487), l'epitome dell'umanesimo rinascimentale. Pico ha preso gli ardenti Serafini \u2014 \u00abessi bruciano con il fuoco della carit\u00e0\u00bb \u2014 come il modello pi\u00f9 alto dell'umana aspirazione, \u00abinsofferente di ogni secondo posto, che cerca sempre di emulare la dignit\u00e0 e la gloria e che non sopporta di essere inferiore a nient'altro\u00bb. \nNell'antroposofia di Rudolf Steiner i Serafini sono chiamati \"Spiriti dell'Amore\": essi ricevono da Dio in forma diretta e immediata le idee o le direttive con cui far evolvere un complesso cosmico.\nAraldica.\nSerafino \u00e8 un termine utilizzato in araldica per indicare una testa di puttino in maest\u00e0, cio\u00e8 in posizione frontale, contornata da sei ali.\nNell'araldica francese sono presenti, abitualmente, solo quattro ali.\nNei Media.\n\u2022 L'arca dell'Alleanza (in ebraico \u05d0\u05e8\u05d5\u05df \u05d4\u05d1\u05e8\u05d9\u05ea, \"\u02be\u0100r\u00f4n habb\u0259r\u00eet\", pronuncia moderna //), secondo la Bibbia, era una cassa di legno d'acacia con un coperchio d'oro, utilizzata per custodire le Tavole della Legge date da Dio a Mos\u00e8 sul monte Sinai. Essa costituiva il segno visibile della presenza divina in mezzo al popolo di Israele. Sul coperchio della stessa si dice che erano presenti 2 statue di Cherubini o Serafini.\n\u2022 \"Indiana Jones e l'ultima Crociata\" (\"Indiana Jones and the Last Crusade\") \u00e8 un film del 1989 diretto da Steven Spielberg, terzo episodio della Saga di Indiana Jones. Sopra il coperchio dell'Arca dell'Alleanza ve ne sono presenti 2.\n\u2022 \"Seraph of the End\" (\u7d42\u308f\u308a\u306e\u30bb\u30e9\u30d5 \"Owari no Serafu\", lett. \"Il serafino della fine\") \u00e8 un manga dark fantasy scritto da Takaya Kagami e disegnato da Yamato Yamamoto, serializzato sulla rivista \"Jump Square\" di Sh\u016beisha dal 3 settembre 2012. Due serie di light novel spin-off hanno avuto inizio rispettivamente il 4 gennaio 2013 e il 4 dicembre 2015. Un adattamento anime, realizzato da Wit Studio, \u00e8 stato trasmesso in Giappone tra il 4 aprile e il 26 dicembre 2015. In Italia il manga \u00e8 edito da Panini Comics, mentre i diritti dell'anime sono stati acquistati da Dynit."}
{"id": "258513", "revid": "1791", "url": "https://it.wikipedia.org/wiki?curid=258513", "title": "EA Games", "text": ""}
{"id": "258514", "revid": "1543377", "url": "https://it.wikipedia.org/wiki?curid=258514", "title": "Sfera del fuoco (araldica)", "text": "Sfera del fuoco \u00e8 un termine utilizzato in araldica per indicare una fascia concava scintillante all'ingi\u00f9, d'oro e significa \"ardente Carit\u00e0\" o \"amore verso Dio\"."}
{"id": "258515", "revid": "287204", "url": "https://it.wikipedia.org/wiki?curid=258515", "title": "Tableau economique", "text": ""}
{"id": "258516", "revid": "1543377", "url": "https://it.wikipedia.org/wiki?curid=258516", "title": "Sci nordico ai I Giochi olimpici invernali", "text": "Le gare di sci nordico ai I Giochi olimpici invernali si svolsero nel 1924 a Chamonix (Francia). Furono programmate esclusivamente competizioni maschili.\nLe gare di salto con gli sci e di sci di fondo furono considerate valide anche ai fini dei Campionati mondiali di sci nordico, dei quali costituirono la prima edizione, mentre quelle di combinata nordica e di pattuglia militare assegnarono soltanto i titoli olimpici."}
{"id": "258519", "revid": "289247", "url": "https://it.wikipedia.org/wiki?curid=258519", "title": "Mondiali di sci nordico 1924", "text": ""}
{"id": "258520", "revid": "21371", "url": "https://it.wikipedia.org/wiki?curid=258520", "title": "Migliori giocatori del cinquantenario della NBA", "text": ""}
{"id": "258521", "revid": "767487", "url": "https://it.wikipedia.org/wiki?curid=258521", "title": "Sinistra (araldica)", "text": "Sinistra \u00e8 un termine utilizzato in araldica per indicare parte dello scudo o pezze; ed \u00e8 alla destra di chi guarda. Infatti l'araldica raffigura scudi, che come arma difensiva si portano davanti al corpo; e poich\u00e9 destra e sinistra si riferiscono a chi porta lo scudo, risultano invertite per chi lo guarda standogli di fronte.\nLe figure araldiche sono abitualmente rivolte a destra, posizione che non si blasona; mentre per indicare il loro essere rivolte a sinistra si usa frequentemente il termine \"rivoltato\" (o \"rivolto\")."}
{"id": "258526", "revid": "36426", "url": "https://it.wikipedia.org/wiki?curid=258526", "title": "Podest\u00e0", "text": ""}
{"id": "258527", "revid": "767487", "url": "https://it.wikipedia.org/wiki?curid=258527", "title": "Sinistrato", "text": ""}
{"id": "258530", "revid": "126257", "url": "https://it.wikipedia.org/wiki?curid=258530", "title": "Slanciato", "text": ""}
{"id": "258531", "revid": "124314820", "url": "https://it.wikipedia.org/wiki?curid=258531", "title": "Semiologia", "text": "La semiologia (dal termine francese \"s\u00e9miologie\", che significa \"studio del segno\") \u00e8 una disciplina che studia i segni. A differenza della semiotica, si occupa prevalentemente di linguaggi verbali o comunque attribuisce al linguaggio verbale un'importanza centrale.\nConsiderato che il segno \u00e8 in generale \"qualcosa che rinvia a qualcos'altro\" (per i filosofi medievali \"aliquid stat pro aliquo\") possiamo dire che la semiologia \u00e8 la disciplina che studia i fenomeni di significazione e di comunicazione. Per significazione infatti si intende ogni relazione che lega qualcosa di materialmente presente a qualcos'altro di assente (la luce rossa del semaforo significa, o sta per, \"stop\"). \nOgni volta che si mette in pratica o si usa una relazione di significazione si attiva un processo di comunicazione (il semaforo \u00e8 rosso e quindi arresto l'auto). Le relazioni di significazione definiscono il sistema che viene ad essere presupposto dai concreti processi di comunicazione.\nLe origini.\nLe riflessioni sul segno hanno una lunga tradizione che percorre l'intera storia della filosofia occidentale. Anche se in questi casi non \u00e8 possibile parlare di vere e compiute teorie semiotiche, \u00e8 sempre possibile ricostruire una pi\u00f9 limitata storia delle teorie del segno. A grandi linee si pu\u00f2 dire che nell'antichit\u00e0 classica (Platone, Aristotele, Stoici, Epicurei) la teoria del segno linguistico veniva tenuta distinta dallo studio del segno logico, collegando la parola a un meccanismo di equivalenza (p = q), mentre il segno in generale era ritenuto fondato su un processo di inferenza (\"se p allora q, stante le condizioni x, y, z, n\"). Sar\u00e0 poi con Agostino d'Ippona (354-430 d.C.) che anche la parola, o segno verbale, verr\u00e0 collocata all'interno di una pi\u00f9 generale teoria del segno, privilegiando una concezione di tipo inferenziale, come costante processo di rinvio (\u00abIl segno \u00e8 infatti una cosa che, oltre all'aspetto sensibile con cui si presenta, porta a pensare qualcosa di altro a partire da s\u00e9.\u00bb, \"De doctrina christiana\", I.1.1). La riflessione sul segno trover\u00e0 interessanti spunti nelle prospettive filosofiche dell'empirismo inglese, in particolare con Francis Bacon (1561-1626) e John Locke (1632-1704). Molto importanti per la futura semiotica sono anche le riflessioni della scuola filosofica razionalista sia francese (Ren\u00e9 Descartes, 1596-1650) che tedesca (Gottfried Wilhelm Leibniz, 1646-1716).\nLa semiologia si identifica nelle opere e nelle riflessioni del linguista ginevrino Ferdinand de Saussure (1857-1913).\nDi fatto, per\u00f2, la disciplina in quanto tale trova una prima definizione istituzionale a partire dagli anni sessanta del XX secolo; in questo senso viene identificata tradizionalmente come prima opera di riferimento \"Elementi di semiologia\" del francese Roland Barthes (1915-1980), pubblicata nel 1964.\nLa linea semiologico-linguistica della disciplina \u00e8 rappresentata da Saussure, dal linguista danese Louis Trolle Hjelmslev, e da Roland Barthes. Da essa sono derivate due delle prospettive pi\u00f9 interessanti della semiotica contemporanea: la \"semiotica strutturale e \"generativa\" di Algirdas Julien Greimas, e la \"sociosemiotica\", che pu\u00f2 essere ricollegata ai nomi di Jean-Marie Floch (1947-2001) e Eric Landowski.\nIn Italia molto si deve ad Antonino Pagliaro (1895-1973) e al suo allievo Tullio De Mauro. Pagliaro ritiene che quando un destinatario riceve un messaggio lo pu\u00f2 soltanto comprendere completamente, o non comprendere affatto; la semantica in questo caso studia le percezioni e la formalizzazione dei concetti all'interno di ciascun individuo considerato impermeabile rispetto agli altri uomini.\nFerdinand de Saussure.\nSaussure per primo, come risulta dal \"Corso di linguistica generale\" (1916), sembra avere pensato alla possibilit\u00e0 di \"una scienza che studia la vita dei segni nel quadro della vita sociale\". La linguistica sarebbe stata una parte di tale scienza e, a propria volta, la semiologia doveva essere parte della pi\u00f9 vasta area della psicologia sociale. La stessa definizione di segno in Saussure \u00e8 legata infatti da un lato ad una prospettiva psicologica (segno = immagine acustica + concetto) e dall'altro a quella sociale (arbitrariet\u00e0 del segno e concetto di \"langue\" come sistema linguistico socialmente condiviso).\nRoland Barthes.\nRoland Barthes nel 1964 (\"Elementi di semiologia\") muove dall'idea di de Saussure della possibilit\u00e0 di costituire una \"scienza generale dei segni\" o semiologia. Ma rovescia il rapporto tra linguistica e semiologia: \u00e8 la seconda a essere parte della linguistica e non il contrario. Questo perch\u00e9, secondo Barthes, solo nel linguaggio \u00e8 possibile concepire e identificare il significato delle diverse forme di significazione che incontriamo nel contesto sociale e culturale: cinema, pubblicit\u00e0, moda, televisione. La semiologia quindi studia le \"grandi unit\u00e0 significanti\" del discorso sociale. In questo modo Barthes trova punti di contatto tra le ricerche di discipline quali l'antropologia (in particolare l'antropologia strutturale di Claude L\u00e9vi-Strauss), della psicanalisi (Jacques Lacan), della sociologia, e dell'analisi letteraria o teoria della letteratura (narratologia). Nel testo del 1964 Barthes prende in considerazione alcune coppie di concetti chiave del pensiero linguistico di de Saussure e ne cerca un'estensione per l'applicazione al settore culturale e sociale (langue/parole; significante/significato; sistema/processo (sintagma); denotazione/connotazione).\nSecondo de Saussure il segno \u00e8 costituito dal rapporto tra un \"significante\" - inteso come l'immagine acustica del suono che verr\u00e0 poi materialmente prodotto - e un \"significato\" - il concetto di ci\u00f2 a cui si vuole rinviare. Il segno di Saussure \u00e8 quindi \"diadico\", vede in gioco due elementi.\nLe aree di ricerca.\nQui di seguito viene fornito un elenco di studiosi il cui contributo pu\u00f2 essere ritenuto rilevante per comprendere la disciplina:"}
{"id": "258532", "revid": "1543377", "url": "https://it.wikipedia.org/wiki?curid=258532", "title": "Francesco Antonioli", "text": "Nel corso della sua carriera ha conquistato tre scudetti (1991-1992, 1992-1993, 2000-2001), due Supercoppe di Lega (1992, 2001) e una Coppa Intertoto (1998); ha inoltre fatto parte, senza scendere in campo, della rosa del vincitore di due Coppe dei Campioni, una Supercoppa UEFA e una Coppa Intercontinentale tra il 1988 e il 1990. Al suo attivo anche un campionato italiano di Serie B (1995-1996) e una Coppa Italia Serie C (1987-1988).\n\u00c8 stato a lungo titolare della nazionale Under-21, con cui ha conquistato il campionato d'Europa 1992; nello stesso anno, sempre da titolare, ha partecipato ai Giochi olimpici di Barcellona. Con la nazionale maggiore non ha disputato alcun incontro, ma ha preso parte come secondo portiere al , concluso al secondo posto.\nCaratteristiche tecniche.\nGiocatore.\nEra un portiere dotato di ottima tecnica, che gli consentiva di compiere interventi stilisticamente pregevoli; ciononostante, il suo stile era sobrio e poco spettacolare, con movimenti simili a quelli di Giovanni Galli, suo punto di riferimento.\nCarriera.\nGiocatore.\nClub.\nEsordisce in prima squadra con il a 16 anni, in una partita di Coppa Italia contro la . Dopo due stagioni con i brianzoli in Serie C1, viene acquistato dal di Arrigo Sacchi, con il quale vince due UEFA Champions League in qualit\u00e0 di terzo portiere. Ritenuto un giovane di sicuro avvenire \u2013 per molti \u00e8 il pi\u00f9 promettente portiere italiano insieme ad Angelo Peruzzi \u2013, per la stagione 1990-1991 sembra destinato a raccogliere l'eredit\u00e0 di Giovanni Galli, ceduto al , ed entrare in competizione con Andrea Pazzagli per un posto da titolare nella squadra rossonera, ma un precampionato incerto lo porta a trasferirsi in prestito al (da riserva) e poi in Serie B al (da titolare).\nTorna nelle file del Milan e debutta in Serie A il 18 aprile 1992. Veste la maglia rossonera per un ulteriore biennio, conquistando due scudetti consecutivi, ma viene scavalcato nelle gerarchie da Sebastiano Rossi, scendendo in campo solo in 13 occasioni. Nel 1993 Il portiere riparte dalla divisione cadetta, accettando l'offerta del : nonostante la stagione si concluda con la retrocessione dei toscani in Serie C1, Antonioli \u00e8 richiamato nella massima serie dalla .\nL'anno successivo passa al in Serie B, vincendo immediatamente il campionato. In rossobl\u00f9 militer\u00e0 per quattro stagioni, rivelandosi uno dei pilastri della squadra, che raggiungense due semifinali di Coppa Italia e una semifinale di Coppa UEFA.\nNell'estate 1999 viene acquistato dalla , con la quale vince il campionato 2000-2001. Dopo quattro stagioni dal rendimento sostanzialmente positivo, seppur altalenante, Antonioli si accasa alla . Nel giugno 2006 ritorna, dopo sette anni, al Bologna, con cui disputa due stagioni in Serie B senza saltare nessuna partita; nel 2007-2008 conquista la promozione in massima serie.\nIl 7 luglio 2009, svincolatosi dal Bologna, si accasa al Cesena. Nel campionato 2009-2010, disputato da titolare, ha conquistato la promozione in Serie A, all'et\u00e0 di 40 anni. In questo medesimo campionato e in quello successivo, Antonioli \u00e8 stato il pi\u00f9 anziano calciatore professionista italiano in attivit\u00e0 dopo Andrea Pierobon. Nella stagione 2011-2012 diventa il terzo giocatore pi\u00f9 anziano a essere mai sceso in campo in Serie A (dopo Marco Ballotta e Gianluigi Buffon). Svincolatosi a fine stagione, il 22 dicembre 2012 annuncia il ritiro dal calcio giocato.\nNazionale.\nConvocato da Cesare Maldini, esordisce nell' il 20 dicembre 1989, in occasione di un'amichevole contro la persa per 1-0. Sul finire del 1990 diventa il portiere titolare degli \"azzurrini\", e in questa veste prende parte al campionato d'Europa 1992, vinto battendo in finale la . Sempre da titolare, partecipa anche ai Giochi olimpici di , in cui l' \u00e8 eliminata ai quarti di finale dalla Spagna. Totalizza 23 presenze nell'Under-21 e 6 nell'Italia olimpica.\nNella nazionale maggiore non disputa alcun incontro, ma \u00e8 convocato da Dino Zoff per il : dapprima selezionato come terza scelta \u2013 in sostituzione di Angelo Peruzzi, che rinuncia alla chiamata \u2013 dietro Gianluigi Buffon e Francesco Toldo, viene poi promosso a vice di Toldo per via del \"forfait\" del titolare designato Buffon, infortunatosi a pochi giorni dall'inizio del torneo.\nAllenatore.\nA un anno dal suo ritiro, viene ingaggiato dal Cesena come preparatore dei portieri. Nel 2018, oltre a continuare il ruolo di preparatore dei portieri, intraprende anche il ruolo di vice sempre per il Cesena.\nStatistiche.\nPresenze e reti nei club.\n\"Statistiche aggiornate al 6 maggio 2012.\""}
{"id": "258536", "revid": "1851848", "url": "https://it.wikipedia.org/wiki?curid=258536", "title": "Luca Castellazzi", "text": "Carriera.\nEsperienze varie.\nInizia la carriera nel settore giovanile del Monza dal 1990 al 1994.\nNella stagione 1994-1995 passa al in Serie C2 dove vince la Coppa Italia di Serie C.\nL'anno dopo torna al Monza e gioca titolare in Serie C1 perdendo sia la finale di Coppa Italia di Serie C che la semifinale play-off contro l'Empoli.\nNel campionato 1996-1997 si trasferisce in Serie B con il Padova dove ricopre il ruolo di secondo di Walter Zenga: nella prima partita da titolare para un rigore a Neri del Brescia. A seguito del trasferimento di Zenga negli Stati Uniti, viene promosso portiere titolare, ruolo che ricopre anche nella stagione 1997-1998 e 1998-1999.\nA gennaio 1999 passa al Pescara e nell'estate seguente viene ingaggiato dal Brescia, squadra nella quale milita per tre anni. Secondo di Gilbert Bodart, il primo anno gioca diverse partite del campionato di Serie B nel quale il Brescia raggiunge la promozione in Serie A (da ricordare un rigore parato a Caccia nel derby con l'Atalanta). Nell'anno 2000-2001 \u00e8 il secondo di Pavel Srn\u00ed\u010dek: gioca in Coppa Italia e diverse partite di campionato esordendo in A nel gennaio 2001.\nNel campionato 2001-02 \u00e8 titolare fisso in Serie A e gioca in Coppa Intertoto.\nSuccessivamente, veste per sei mesi la maglia di titolare della e per sei mesi, dal gennaio 2003, quella del in Serie B, nel quale ricopre il ruolo di titolare.\nNell'estate del 2003 torna nella societ\u00e0 lombarda, dove veste la maglia da titolare nei campionati di 2003-2004 e 2004-2005.\nSampdoria.\nNel 2005, dopo la retrocessione del Brescia in Serie B, viene acquistato dalla Sampdoria, dove per un anno fa da secondo a Francesco Antonioli, giocando esclusivamente nelle partite di Coppa UEFA e di Coppa Italia. Fa il suo esordio con la Sampdoria il 3 novembre 2005 nella fase a gironi della Coppa UEFA in occasione di Sampdoria-Steaua Bucarest (0-0).\nNella stagione 2006-2007, dopo la partenza dell'esperto estremo difensore milanese, diventa il portiere titolare della Sampdoria. Ad inizio novembre, perde il posto tra i pali a favore del pi\u00f9 anziano compagno Gianluca Berti, prima di riprendere a giocare con continuit\u00e0 dal dicembre 2006 fino alla fine del campionato.\nNella stagione 2007-2008 viene alternato nelle prime giornate di campionato con il giovane Antonio Mirante, prima di essere definitivamente schierato da titolare da ottobre e contribuendo con le sue prestazioni al raggiungimento del sesto posto in campionato e alla qualificazione in Coppa UEFA 2008-2009.\nFirma nel mese di febbraio 2008 il prolungamento del contratto per altri due anni con scadenza 30 giugno 2010. Il 13 aprile 2008, durante Reggina-Sampdoria, si procura una lussazione alla spalla destra per uno scontro di gioco con l'attaccante della Reggina Nicola Amoruso. Torna a giocare il 2 ottobre nella partita del primo turno di Coppa UEFA contro il Kaunas terminata 1-2 per la Sampdoria, nella quale indossa anche la fascia di capitano.\nPer tutta la stagione 2008-09 sar\u00e0 il titolare risultando determinante per il raggiungimento della finale di Coppa Italia persa ai rigori contro la Lazio.\nNell'annata 2009-2010 \u00e8 ancora il titolare risultando uno dei migliori portieri del campionato. Un infortunio al ginocchio nel gennaio 2010 lo costringe a lasciare la maglia da titolare a Marco Storari, acquistato dal Milan per questo motivo.\nInter.\nIl 17 giugno 2010 firma un contratto biennale con l'Inter, diventando il secondo portiere dietro il titolare J\u00falio C\u00e9sar. Alla prima stagione in nerazzurro vince i primi trofei della sua carriera, conquistando la Supercoppa italiana, la Coppa del mondo per club e la Coppa Italia. Con la squadra milanese fa anche il proprio esordio in Champions League.\nIl 26 ottobre 2011, contro l'Atalanta, para un rigore a Germ\u00e1n Denis nei minuti finali salvando il risultato (1-1). A fine campionato firma il rinnovo di contratto fino al 30 giugno 2014.\nNella stagione 2012-13 viene espulso contro il Vaslui nella partita di ritorno dei play-off di Europa League. \u00c8 invece vittima di un infortunio (lussazione alla spalla sinistra) contro l'Hellas Verona negli ottavi di Coppa Italia: viene sostituito tra i pali da Palacio, dopo che la squadra aveva esaurito i cambi a disposizione.\nIn quattro stagioni colleziona 36 presenze con 47 reti subite.\nUltimi anni al Torino.\nIl 1\u00ba settembre 2014 \u00e8 acquistato dal Torino a parametro zero, siglando un accordo valido sino al giugno successivo. Esordisce in granata il 14 gennaio 2015, in Coppa Italia contro la Lazio, subentrando a Molinaro per rimpiazzare l'espulso Padelli.\nAl termine della stagione rinnova il contratto con il Torino fino al 30 giugno 2016.\nAlla scadenza del contratto, si \u00e8 ritirato dal calcio giocato.\nConclude la propria carriera collezionando 447 presenze da professionista di cui 373 in Campionato (Seria A, Serie B, Serie C), 47 in Coppa Italia, 27 nelle Coppe Europee.\nDopo il ritiro.\nDal 1\u00ba luglio 2016 intraprende la carriera dirigenziale all'interno del club granata con il ruolo di Team Manager, firmando un contratto biennale.\nIl 30 giugno 2018 decide di non rinnovare il contratto con la societ\u00e0 granata.\nNel mese di giugno 2019 consegue il Diploma al Corso di Specializzazione per \"Allenatore di Portieri di prima squadra e settore giovanile\" svoltosi al Centro Tecnico Federale di Coverciano nei mesi di aprile e maggio.\nDa agosto 2019 diventa opinionista di Sportitalia e commentatore tecnico delle partite del Campionato Primavera 1.\nDa settembre 2019 allena i portieri in un Centro Federale Territoriale a Milano, partecipando al progetto del Settore Giovanile Scolastico della Federazione Italiana Giuoco Calcio.\nDa giugno 2020 \u00e8 un coach APS3 e affianca Gigi Ragno nel suo corso estivo di preparazione per portieri.\nNella stagione sportiva 2020-2021 ricopre il ruolo di Responsabile Tecnico e coach di APS3 nei corsi di perfezionamento per giovani portieri."}
{"id": "258537", "revid": "126257", "url": "https://it.wikipedia.org/wiki?curid=258537", "title": "Smussato", "text": ""}
{"id": "258546", "revid": "1516566", "url": "https://it.wikipedia.org/wiki?curid=258546", "title": "Sole (araldica)", "text": "Sole \u00e8 un termine utilizzato in araldica: si raffigura tondo e figurato, raggiante di otto raggi acuti alternati ad altrettanti ondeggianti ed \u00e8 smaltato d'oro.\n\u00c8 simbolo di \"eternit\u00e0\", \"grandezza\", \"illustre nobilt\u00e0\", \"magnificenza\", \"potenza\", \"provvidenza\", ecc.\nQuando nel disco \u00e8 omessa l'effigie del volto, il sole \u00e8 detto \"rozzo\" o \"ombra di sole\". Il sole assume anche altri attributi che dipendono dalla sua posizione nello scudo:\nRaramente si trova anche con 16 raggi ondeggianti e 16 fiammeggianti alternati.\nIl Sole di maggio \u00e8 un esempio di Sole araldico utilizzato come emblema nazionale dell'Argentina e dell'Uruguay.\nQuando la figura porta 16 raggi, ma sono tutti diritti, e non alternati con altri fiammeggianti, si tratta di una stella di 16 raggi e non di un sole."}
{"id": "258547", "revid": "599013", "url": "https://it.wikipedia.org/wiki?curid=258547", "title": "Marcello Castellini", "text": "Carriera.\nLa sua carriera inizia nella squadra della sua citt\u00e0 natale, il , con cui esordisce in prima squadra, in Serie C1, nella stagione 1990-1991. Dopo quattro stagioni coi biancorossi umbri, Castellini viene ingaggiato dal , in Serie A, nell'estate del 1994. Con gli emiliani far\u00e0 17 presenze in due stagioni, prima di ritornare nella stagione 1996-1997 a Perugia, stavolta in Serie A, scendendo in campo in 27 partite e segnando il suo primo gol da professionista.\nLa stagione 1997-1998 vede Castellini militare per la Sampdoria, dove rimarr\u00e0 per tre stagioni consecutive da titolare (2 in Serie A e 1 in Serie B) prima di trasferirsi nel 2000 a Bologna. L'esperienza di Castellini con il Bologna durer\u00e0 per tre stagioni, e nell'ultima ottiene la prima e unica presenza in Nazionale, in una partita contro la . Al termine della stagione 2002-2003 ritorna a Parma, per poi far nuovamente ritorno a Genova, sponda blucerchiata, in occasione del campionato successivo. Il 15 giugno 2006 firma un contratto biennale che lo riporta nuovamente tra le file del Bologna.\nVive da capitano tre stagioni in rossobl\u00f9, con una promozione e una salvezza all'ultima giornata. Nell'ultima stagione gioca di meno. Si svincola nel luglio del 2009.\nIn carriera ha totalizzato complessivamente 277 presenze e 4 reti in Serie A, e 97 presenze e 1 rete in Serie B.\nOggi ricopre l'incarico di Responsabile Tecnico del Centro Federale di Castenaso (Bologna) per conto della F.I.G.C."}
{"id": "258548", "revid": "1543377", "url": "https://it.wikipedia.org/wiki?curid=258548", "title": "Sci nordico ai II Giochi olimpici invernali", "text": "Nello sci nordico ai II Giochi olimpici invernali, che si svolsero nel 1928 a Sankt Moritz (Svizzera), vennero assegnate medaglie in quattro specialit\u00e0, tutte maschili.\nLe gare di salto con gli sci e di sci di fondo furono considerate valide anche ai fini dei Campionati mondiali di sci nordico 1928, dei quali costituirono la quinta edizione, mentre quella di combinata nordica assegn\u00f2 soltanto il titolo olimpico. Diversamente dalla rassegna olimpica precedente, la pattuglia militare fu definita sport dimostrativo e i relativi titoli non furono conteggiati nel medagliere.\nRisultati.\nPattuglia militare.\nSport dimostrativo"}
{"id": "258549", "revid": "16758", "url": "https://it.wikipedia.org/wiki?curid=258549", "title": "William M. Jennings Trophy", "text": "Il William M. Jennings Trophy \u00e8 un premio istituito dalla National Hockey League che viene assegnato al portiere o ai portieri che, avendo disputato un minimo di 25 gare nella stagione regolare, giocano per la squadra che ha sub\u00ecto il minor numero totale di reti. I vincitori vengono selezionati in base alle prestazioni durante la stagione regolare.\" Dal 1946 fino al 1981 il Vezina Trophy fu consegnato secondo le stesse modalit\u00e0, tuttavia il criterio di assegnazione fu modificato dopo l'introduzione del Jennings Trophy. Sin dalla sua istituzione nella stagione 1981-82 il premio \u00e8 stato consegnato in 32 stagioni a 53 diversi portieri, soprattutto a gruppi di due per squadra. I detentori del trofeo sono Marc-Andre Fleury e Robin Lehner dei Vegas Golden Knights, che hanno subito 124 reti nella stagione 2020-21, ridotta a causa della pandemia di COVID-19.\nStoria.\nDal 1946 fino alla stagione 1980\u201381 il Vezina Trophy veniva assegnato al portiere o ai portieri della squadra con meno reti subite nel corso della stagione regolare. Tuttavia ci ri rese conto che spesso il trofeo veniva vinto dal portiere che militava nella squadra pi\u00f9 forte, senza tener conto del talento e delle prestazioni individuali del portiere. Fu cos\u00ec che il Vezina Trophy dal 1982 fu assegnato al miglior portiere selezionato dai general manager delle squadre NHL. Il William M. Jennings Trophy fu creato appositamente per sostituire il vecchio Vezina Trophy ricalcandone il criterio di assegnazione.\nIl Jennings Trophy fu donato alla dirigenza della NHL e presentato per la prima volta al termine della stagione 1981-82. Prende il proprio nome da quello di William M. Jennings, per lungo tempo dirigente e presidente dei New York Rangers, figura cruciale per lo sviluppo dell'hockey su ghiaccio negli Stati Uniti. Il numero di partite richieste ad un portiere per poter ambire alla vittoria del trofeo \u00e8 25, tuttavia nella stagione 1994\u201395, accorciata a causa di un lockout, il numero fu abbassato a 14 gare. Per la prima volta nel 2015 vinsero due giocatori di due squadre diverse: Corey Crawford dei Chicago Blackhawks e Carey Price dei Montreal Canadiens.\nSei giocatori sono riusciti a vincere nella stessa stagione sia il Jennings che il Vezina Trophy: Patrick Roy (1988-89 e 1991-92), Ed Belfour (1990-91 e 1992-93), Dominik Ha\u0161ek (1993-94 e 2000-01), Martin Brodeur (2002-03 e 2003-04), Miikka Kiprusoff (2005-06) e Tim Thomas (2008-09). Roy e Brodeur in carriera hanno conquistato il trofeo per cinque volte, pi\u00f9 di qualsiasi altro portiere. Belfour invece si \u00e8 imposto in quattro stagioni. La squadra ad aver vinto pi\u00f9 volte il trofeo \u00e8 quella dei Montreal Canadiens con sei successi, seguita da New Jersey Devils e Chicago Blackhawks con cinque titoli."}
{"id": "258550", "revid": "126257", "url": "https://it.wikipedia.org/wiki?curid=258550", "title": "Sonagliato", "text": ""}
{"id": "258551", "revid": "88740", "url": "https://it.wikipedia.org/wiki?curid=258551", "title": "Melit\u00f3n Manzanas", "text": "Si distinse per l'impegno nella repressione della dissidenza al regime franchista ed \u00e8 ricordato per essere stata la prima vittima mortale premeditata di un attentato del gruppo terrorista basco ETA nel 1968.\nAllo scoppio della Guerra Civile Spagnola, nel 1936, fu incarcerato dall'autorit\u00e0 repubblicana nel Fuerte de Guadalupe a causa delle sue simpatie verso gli insorti e fu liberato solo nel 1938, dopo che questi ultimi avevano conquistato l'intera regione dei Paesi Baschi. Entr\u00f2 in polizia nel 1941, svolgendo l'incarico di ispettore a Ir\u00fan, per poi entrare nella \"Brigada Pol\u00edtico-Social\" provinciale di San Sebasti\u00e1n, diventandone il massimo responsabile.\nL'assassinio a colpi di arma da fuoco di Melit\u00f3n Manzanas nel 1968 signific\u00f2 un salto di qualit\u00e0 nelle attivit\u00e0 terroristiche dell'ETA, dal momento che gli omicidi, tanto selettivi quanto di massa, entrarono a far parte delle modalit\u00e0 operative dello stesso gruppo terroristico.\nNel 1964 gli fu concessa la Polizia Merit Croce con distintivo Rosso\nNel 2001 gli fu concessa la medaglia d'oro al merito civile assieme alle oltre 800 vittime mortali del terrorismo dell'ETA."}
{"id": "258552", "revid": "1516566", "url": "https://it.wikipedia.org/wiki?curid=258552", "title": "Sopracaricato", "text": "Sopracaricato \u00e8 un termine utilizzato in araldica per indicare una figura che ne carica un'altra gi\u00e0 caricante il campo."}
{"id": "258553", "revid": "599013", "url": "https://it.wikipedia.org/wiki?curid=258553", "title": "Giulio Falcone", "text": "Carriera.\nClub.\nCresciuto calcisticamente nel Torino, era stato prelevato giovanissimo dalla Renato Curi di Pescara. Esordisce in Serie A con i granata il 7 novembre 1993 contro la . Dopo tre stagioni a Torino passa alla dove vince il suo unico trofeo la Supercoppa italiana 1996, sempre con i viola segna la sua unica rete fra i professionisti il 31 gennaio 1999, giorno del successo casalingo per 3-0 della Fiorentina sul .\nNel 1999 si trasferisce al Bologna, dove gioca da titolare per quattro stagioni, prima di trasferirsi nel 2003 nelle file dell'allora neopromossa Sampdoria.\nIl 9 giugno 2007 si trasferisce nel Parma, firmando un contratto biennale. Dopo la prima stagione da titolare in Serie A con 28 presenze, retrocede con gli emiliani in Serie B, categoria in cui non aveva mai giocato. Non rientra per\u00f2 nei piani della societ\u00e0 e dell'allenatore Luigi Cagni, rimanendo cos\u00ec ai margini della squadra. Tuttavia con il successivo cambio in panchina da Cagni a Francesco Guidolin (gi\u00e0 suo allenatore a Bologna) Falcone viene reintegrato e gradualmente ritrova il posto da titolare. Al termine della stagione va in scadenza di contratto e lascia la squadra, ritirandosi dal calcio giocato.\nNazionale.\nIl 16 agosto 2006, a 32 anni, ha fatto il suo esordio con la Nazionale italiana nella partita amichevole Italia-Croazia (0-2) giocata a Livorno. In questa partita, che rappresentava l'esordio del commissario tecnico Donadoni, fecero il loro esordio anche i compagni blucerchiati Angelo Palombo, Christian Terlizzi e Gennaro Delvecchio."}
{"id": "258555", "revid": "1833487", "url": "https://it.wikipedia.org/wiki?curid=258555", "title": "Nostra Signora della Neve", "text": "Nostra Signora della Neve, o Madonna della Neve (in latino \"Sancta Maria ad Nives\"), \u00e8 uno dei titoli sotto cui viene invocata, specialmente in ambito cattolico, Maria, la madre di Ges\u00f9. Il titolo \u00e8 legato a quello della basilica di Santa Maria \"ad Nives\" sul colle Esquilino di Roma, ritenuta il pi\u00f9 antico santuario mariano dell'Occidente, eretta da papa Sisto III sul sito dell'antica basilica liberiana e intitolata alla Vergine, che il recente concilio di Efeso aveva solennemente proclamato \"Madre di Dio\" (o \"Theot\u00f3kos\", in greco \u0398\u03b5\u03bf\u03c4\u03cc\u03ba\u03bf\u03c2). I festeggiamenti vengono generalmente fatti coincidere con la memoria della dedicazione della basilica di Santa Maria Maggiore, che gi\u00e0 il martirologio geronimiano pone al 5 agosto; in tale giorno viene anche celebrato il ricordo del leggendario miracolo della nevicata che avrebbe ispirato a papa Liberio la fondazione dell'edificio sacro.\nStoria.\nIl titolo di Madonna della Neve risale ai primi secoli della Chiesa cattolica ed \u00e8 legato alla nascita della basilica di Santa Maria Maggiore in Roma.\nL'antica chiesa fu atterrata al tempo di Sisto III che in ricordo del Concilio di Efeso dove si era solennemente decretata la Maternit\u00e0 Divina di Maria, volle innalzare a Roma una basilica pi\u00f9 grande in onore della Vergine, utilizzando anche i materiali di recupero della chiesa antecedente. In quel periodo a Roma nessuna chiesa o basilica raggiungeva lo splendore e la grandezza del nuovo luogo di culto. Qualche decennio dopo, le fu dato il titolo di Basilica di S. Maria Maggiore per indicare la sua prevalenza su tutte le chiese dedicate alla Madonna.\nNei secoli seguenti la basilica ebbe vari interventi di restauro strutturale e artistico, fino a giungere nel 1750 alle forme architettoniche che oggi ammiriamo.\nIl culto sulla Madonna della Neve and\u00f2 comunque sempre pi\u00f9 confermandosi, tanto \u00e8 vero che tra il XV e il XVIII secolo ci fu la massima diffusione delle chiese dedicate alla Madonna della Neve, con l'instaurarsi di tante celebrazioni locali che ancora oggi coinvolgono interi paesi e quartieri di citt\u00e0. A Roma il 5 agosto nella patriarcale Basilica di Santa Maria Maggiore, il miracolo viene ricordato con una pioggia di petali di rosa bianca, cadenti dall'interno della cupola durante la solenne celebrazione liturgica.\nIl culto, come si \u00e8 detto, ebbe grande diffusione: oggi in Italia si contano 152 edifici sacri fra chiese, santuari, basiliche minori ecc. intitolate alla Madonna della Neve. Ogni regione ne possiede una notevole quantit\u00e0, in particolare concentrate su zone dove la neve non manca; le regioni che primeggiano sono: il Piemonte con 31, la Lombardia con 19, la Campania con 17. Nel napoletano il culto e la celebrazione sono molto solenni, coinvolgendo le comunit\u00e0 di fedeli con manifestazioni esterne e folcloristiche.\nDescrizione.\nTradizione.\nNel IV secolo, sotto il pontificato di papa Liberio, un nobile e ricco patrizio romano di nome Giovanni insieme alla sua nobile moglie, non avendo figli decisero di offrire i propri beni alla Santa Vergine per la costruzione di una chiesa a lei dedicata. La Madonna apprezz\u00f2 il loro desiderio e apparve in sogno ai coniugi la notte fra il 4 e il 5 agosto, indicando con un miracolo il luogo dove sarebbe sorta la chiesa. La mattina seguente i coniugi romani si recarono dal papa per raccontare il sogno fatto da entrambi: poich\u00e9 anche il papa aveva fatto lo stesso sogno, si recarono sul posto indicato, il Colle Esquilino, che fu trovato coperto di neve in piena estate. Il pontefice tracci\u00f2 il perimetro della nuova chiesa seguendo la superficie del terreno innevato e fece costruire l'edificio sacro a spese dei nobili coniugi.\nQuesta tradizione non \u00e8 confermata da alcun documento; la chiesa fu detta Liberiana, mentre dal popolo fu chiamata anche \"ad Nives\" (della Neve).\nCelebrazione.\nLa Madonna della Neve si festeggia il 5 agosto."}
{"id": "258556", "revid": "1543377", "url": "https://it.wikipedia.org/wiki?curid=258556", "title": "Sci nordico ai III Giochi olimpici invernali", "text": "Nello sci nordico ai III Giochi olimpici invernali, che si svolsero nel 1932 a Lake Placid (Stati Uniti), vennero assegnate medaglie in quattro specialit\u00e0, tutte maschili.\nLe gare di salto con gli sci e di sci di fondo furono considerate valide anche ai fini dei Campionati mondiali di sci nordico 1932, dei quali costituirono la nona edizione, mentre quella di combinata nordica assegn\u00f2 soltanto il titolo olimpico. Diversamente dalla rassegna olimpica precedente, la pattuglia militare (sport dimostrativo) fu esclusa dal programma."}
{"id": "258557", "revid": "289247", "url": "https://it.wikipedia.org/wiki?curid=258557", "title": "Mondiali di sci nordico 1932", "text": ""}
{"id": "258558", "revid": "289247", "url": "https://it.wikipedia.org/wiki?curid=258558", "title": "Mondiali di sci nordico 1928", "text": ""}
{"id": "258560", "revid": "300067", "url": "https://it.wikipedia.org/wiki?curid=258560", "title": "Dennis Rodman", "text": "Nella sua carriera ha vinto cinque titoli NBA, sette volte consecutive (1992-1998) la classifica dei rimbalzisti e per due volte il premio di miglior difensore della lega, ma \u00e8 conosciuto anche per il suo modo eccentrico di comportarsi dentro e fuori dal campo.\nAnnoverato come uno tra i migliori giocatori NBA di tutti i tempi, giocava in una delle posizioni che richiedono maggiore forza fisica, l'ala grande, e nonostante la non ragguardevole altezza per il ruolo (203\u00a0cm) \u00e8 stato il pi\u00f9 forte rimbalzista della sua generazione e uno dei migliori difensori nel suo ruolo.\nCarriera.\nHigh school e college.\nRodman, cresciuto a Dallas, non sembrava potesse avere un futuro come giocatore di basket; le cose cambiarono quando crebbe di ventitr\u00e9 centimetri in due anni, dopo aver finito il liceo, arrivando a una ragguardevole altezza di 1,98\u00a0m. Dopo un periodo passato all'universit\u00e0, gioc\u00f2 per la Southeastern Oklahoma State University, in cui mostr\u00f2 la sua bravura in difesa e in attacco.\nNBA.\nDetroit Pistons.\nRodman fu notato dai Detroit Pistons, che lo chiamarono al secondo giro del draft NBA 1986. In quell'anno, la squadra di Detroit era guidata da Isiah Thomas, Joe Dumars e Bill Laimbeer; con loro giocavano Adrian Dantley, Vinnie Johnson, John Salley e Rick Mahorn. La forza fisica di Rodman era perfetta per una squadra conosciuta per il suo gioco duro e la difesa tenace, ma i Pistons furono tuttavia sconfitti nella finale di Conference del 1987 dai Boston Celtics, nonostante Rodman fosse riuscito a limitare Larry Bird.\nNel 1988 Rodman miglior\u00f2 ancora, aumentando il suo contributo in difesa, e questa volta i Pistons sconfissero i Celtics nella finale di Conference, perdendo per\u00f2 poi quella NBA contro i Los Angeles Lakers. Nel 1989 i suoi sforzi furono ricompensati con il premio di miglior difensore, che vinse anche l'anno successivo. Fu il secondo rimbalzista della squadra dietro a Laimbeer e aiut\u00f2 i Pistons a battere gli emergenti Chicago Bulls nella finale di Conference e a vincere il loro primo titolo NBA, andandosi cos\u00ec a prendere la rivincita contro i Lakers. Nel 1990 il copione fu simile: i Pistons vinsero contro i Bulls nelle finali della Eastern Conference, conquistarono il loro secondo titolo, stavolta contro i Portland Trail Blazers, e Rodman vinse di nuovo il premio come miglior difensore. I Pistons stabilirono inoltre il record di vittorie della franchigia nella stagione regolare, 63.\nChicago Bulls.\nNella offseason del 1993 Rodman chiese alla dirigenza Pistons di essere ceduto e fu accontentato, finendo ai San Antonio Spurs, scambiato con il 24enne all-star Sean Elliott. Nel corso del biennio in Texas il suo impiego \u00e8 stato in gran parte stabile, ha ricevuto diversi riconoscimenti e non ha subito infortuni che alterassero la carriera, tuttavia - tramite un accordo che \u00e8 stato da alcuni definito come il risultato di uno dei pi\u00f9 rapidi declini (non correlati agli infortuni) del valore commerciale nella storia della NBA - fin\u00ec ai Chicago Bulls in cambio del centro di riserva Will Perdue per riempire il vuoto lasciato nel ruolo di ala forte da Horace Grant. I Bulls, con Rodman e il ritorno di Michael Jordan, vinsero 25 partite in pi\u00f9 rispetto alla stagione precedente, passando da 47 a 72 e stabilendo il record di vittorie nell'NBA, rimasto imbattuto fino alla stagione 2015-2016, in cui i Golden State Warriors vinsero ben 73 partite. In seguito, durante i play-off, i Bulls arrivarono facilmente in finale e alla vittoria del titolo NBA. Rodman, Jordan e Scottie Pippen entrarono tutti a far parte dell'All-Defensive First Team: era la prima volta che succedeva a tre giocatori della stessa squadra. Rodman guid\u00f2 la classifica dei rimbalzi per il quinto anno consecutivo e Jordan quella dei punti segnati. Si sarebbero ripetuti nel 1997 e nel 1998, facendo vincere alla squadra tre titoli consecutivi per la seconda volta nel decennio.\nLos Angeles Lakers.\nRodman lasci\u00f2 Chicago a fine stagione, quando i Bulls iniziarono una massiccia ricostruzione, e si trasfer\u00ec ai Los Angeles Lakers.\nAllenatore.\nFu il vice allenatore degli Chicago Bulls dal 2007 al 2008, quando, dopo l'esonero di Jim Boylan, decise di ritirarsi.\nDopo il ritiro.\nIl 6 novembre 2005 gioc\u00f2 una partita con i Torpan Pojat, disputata contro i Tapiolan Honka. In 28 minuti di utilizzo, segn\u00f2 17 punti e cattur\u00f2 6 rimbalzi. Ha segnato quindici dei suoi 17 punti dall'arco dei tre punti, nonostante avesse effettuato 13 tentativi. La presenza di Rodman attir\u00f2 una folla record per la lega finlandese: 7.427 persone arrivarono all'Ice Hockey Dome di Helsinki.\nIl 27 agosto 2008, durante il discorso tenuto per il conferimento di una laurea ad honorem, Phil Jackson ha definito Rodman il migliore atleta, da un punto di vista fisico, che abbia mai allenato, nonostante Jackson sia stato coach di atleti del calibro di Kobe Bryant, Michael Jordan e Shaquille O'Neal.\nDurante il suo discorso tenuto all'entrata nella Basketball Hall of Fame, Rodman \u00e8 apparso molto emozionato; sempre in questo discorso ha affermato di considerare Jackson come un padre e di essere molto grato ai suoi compagni ai tempi dei Bulls Pippen e Jordan e di considerarli i due migliori cestisti con cui abbia mai giocato. Ha inoltre affermato di voler essere un buon padre per i suoi figli, essendo stato privo lui stesso di tale figura nella sua vita.\nNel febbraio 2013 ha accompagnato il giornalista di Vice Ryan Duffy in Corea del Nord, dove ha avuto modo di incontrare il leader nordcoreano Kim Jong-un e di assistere con lui ad un'esibizione di pallacanestro. \u00c8 ritornato in Corea del Nord nel settembre 2013, incontrando nuovamente il capo del governo.\nWrestling.\nRodman ha partecipato ad alcuni incontri della WCW e fece parte dell'NWO di Hulk Hogan. Il suo primo match fu a Bash at the Beach 1997, il 13 luglio. Era in squadra con Hogan e perse contro Lex Luger e Big Show. A Bash at the Beach 1998, Rodman e Hogan sconfissero Karl Malone e Diamond Dallas Page. Disput\u00f2 il suo terzo e ultimo incontro il 14 agosto 1999 a Road Wild, perdendo contro Randy Savage.\nRodman, dal 18 ottobre 2008, \u00e8 entrato a far parte del programma \"Hulk Hogan's Celebrity Championship Wrestling\", un reality-show sul wrestling. Dopo diverse puntate, il 6 dicembre 2008 si \u00e8 laureato campione.\nAltre attivit\u00e0.\nNel 2015 ha partecipato al videoclip di \"Burial\" di Skrillex, Yogi, Pusha T, Trollphace e Moody Good."}
{"id": "258561", "revid": "126257", "url": "https://it.wikipedia.org/wiki?curid=258561", "title": "Sorante", "text": ""}
{"id": "258562", "revid": "111325", "url": "https://it.wikipedia.org/wiki?curid=258562", "title": "Coup\u00e9", "text": "Il coup\u00e9 (termine francese), in italiano cup\u00e9 o cup\u00e8, \u00e8 un tipo di autovettura d\u2019impostazione sportiva a due porte, a due o a tre volumi, caratterizzata da una linea rastremata nella parte posteriore.\nCaratteristiche.\nIl \"coup\u00e9\" (ovvero \"tagliato\", participio passato del francese \"couper\", \"tagliare\") \u00e8 usualmente un'auto sportiva a due porte avente, oltre ai due posti anteriori, un sedile posteriore di dimensioni ridotte in grado di ospitare ulteriori due passeggeri, sebbene in minore spazio e con minore comfort rispetto a quello riservato agli occupanti dei posti anteriori. Tale disposizione dell'abitacolo \u00e8 di frequente definita 2+2 e ai fini dell'omologazione ci\u00f2 pu\u00f2 intendere che \u00e8 destinata solo al trasporto di persone di piccola taglia o bambini.\nRicorrente \u00e8 il caso di autovetture progettate come coup\u00e9 che vengono, in un secondo tempo, presentate anche con tetto apribile in configurazione roadster o spider (queste con solo 2 posti secchi), cabriolet o targa. Nel XXI secolo sta anche sempre pi\u00f9 prendendo piede la configurazione Coup\u00e9-Cabriolet (abbreviata spesso come \"C+C\"), cio\u00e8 una vettura sportiva con tetto rigido che all'occorrenza si trasforma in vettura scoperta.\nLe vetture coup\u00e9 possono essere divise in due categorie:\nCoup\u00e9 a 4 o 5 porte.\nNel 2004, con il lancio sul mercato della Mercedes-Benz C219, primo modello della serie \"CLS\", viene introdotto il \"coup\u00e9 a 4 porte\", cio\u00e8 una carrozzeria a tre volumi caratterizzata dal tipico profilo coup\u00e9, ma che presenta due portiere per lato, e che si differenzia dalla carrozzeria fastback per la presenza del terzo volume.\nIn seguito al successo della prima CLS, la Mercedes fu presto seguita da altri marchi concorrenti, come nel caso della Audi A7 o della BMW Serie 6 Gran Coup\u00e9, e poi da modelli di segmento differente, come la Audi A5 Sportback, la BMW Serie 4 Gran Coup\u00e8, la Volkswagen CC e la Mercedes-Benz Classe CLA. Le vetture con carrozzeria di tipo coup\u00e9 a 4 porte, o a 5 porte con il portellone posteriore, sono spesso classificate fra le cosiddette autovetture crossover per via del fatto che uniscono le caratteristiche di due differenti tipi di carrozzeria (sedan e coup\u00e9) in una sola autovettura."}
{"id": "258563", "revid": "287204", "url": "https://it.wikipedia.org/wiki?curid=258563", "title": "Mercantilisti", "text": ""}
{"id": "258644", "revid": "1543377", "url": "https://it.wikipedia.org/wiki?curid=258644", "title": "Sci nordico ai IV Giochi olimpici invernali", "text": "Nello sci nordico ai IV Giochi olimpici invernali, che si svolsero nel 1936 a Garmisch-Partenkirchen (Germania), vennero assegnate medaglie in cinque specialit\u00e0, tutte maschili. La staffetta 4x10 km fece il suo debutto olimpico.\nLe gare di salto con gli sci e di sci di fondo furono considerate valide anche ai fini dei Campionati mondiali di sci nordico 1936, dei quali costituirono la tredicesima edizione, mentre quella di combinata nordica assegn\u00f2 soltanto il titolo olimpico. Diversamente dalla rassegna olimpica precedente, la pattuglia militare (sport dimostrativo) fu reintrodotta nel programma.\nRisultati.\nPattuglia militare.\nSport dimostrativo"}
{"id": "258645", "revid": "289247", "url": "https://it.wikipedia.org/wiki?curid=258645", "title": "Mondiali di sci nordico 1936", "text": ""}
{"id": "258646", "revid": "767487", "url": "https://it.wikipedia.org/wiki?curid=258646", "title": "Sormontato", "text": ""}
{"id": "258648", "revid": "6923", "url": "https://it.wikipedia.org/wiki?curid=258648", "title": "Cabriolet", "text": "Con cabriolet (talvolta abbreviato in cabrio), in italiano detta anche decappottabile, escappottabile o convertibile, si intende un tipo di automobile dotata di tetto pieghevole spesso in tela (\"soft-top\") o retroattivabile in metallo o plastica (\"hard-top\"). In particolare questo secondo tipo ha praticamente sostituito le vetture targa in auge negli anni sessanta e settanta.\nDescrizione.\nLa vettura cabriolet non va confusa con la spider (in inglese roadster). La cabrio, normalmente, \u00e8 infatti la versione con tetto apribile di una berlina a quattro posti, mentre la spider, che ha soli 2 posti, viene solitamente derivata da modelli sportivi, quando non progettata originariamente in quella forma.\nCome le coup\u00e9, anche le auto cabrio hanno quasi sempre una netta connotazione sportiva e risultano inoltre molto pi\u00f9 care del modello a tetto chiuso da cui derivano, in quanto l'intera struttura deve essere riprogettata per distribuire i pesi e resistere ad eventuali collisioni. Per proteggere i passeggeri in caso di ribaltamento del veicolo, possono essere presenti delle strutture denominate \"roll-bar\".\nA differenza delle spider (o roadster), le auto cabrio sono dotate di vetri anteriori e posteriori laterali con montanti, in modo tale che l'intera vettura si possa \"convertire\" (da qui la denominazione \"convertibile\") perfettamente in un'auto berlina chiusa. Il settore delle cabriolet ha ultimamente avuto degli importanti rilanci dopo dei periodi un po' pi\u00f9 bui e ci\u00f2 \u00e8 principalmente dovuto al fatto che con le nuove ricerche di marketing si son potute fornire soluzioni pi\u00f9 convenienti dal punto di vista della sicurezza e della qualit\u00e0 complessiva dell'automobile."}
{"id": "258649", "revid": "869733", "url": "https://it.wikipedia.org/wiki?curid=258649", "title": "Twin Peaks", "text": ""}
{"id": "258652", "revid": "125887920", "url": "https://it.wikipedia.org/wiki?curid=258652", "title": "Brachyura", "text": "I granchi (Brachyura ) sono un infraordine di crostacei decapodi prevalentemente acquatici.\nDescrizione.\nI granchi sono in particolare dotati di un robusto carapace e di due potenti chele, pertanto utilizzano quattro paia di arti per il movimento e le chele per prendere, difendersi e cibarsi. In alcune specie una chela si presenta vistosamente di maggior dimensioni rispetto l'altra. L'addome \u00e8 ripiegato verticalmente ed \u00e8 quindi nascosto.\nMolte specie sono notturne, quando la presenza di potenziali predatori \u00e8 minore; l'alimentazione varia da specie a specie e comprende animali, piante, carcasse. Diverse specie hanno uno stile di vita parzialmente (come \"Ocypode cursor\", presente anche nel Mar Mediterraneo) anfibio. Alcune di queste specie hanno portato all'estremo questo adattamento e sono completamente terrestri, tornando al mare solo per la deposizione delle uova. Un esempio \u00e8 \"Gecarcinus ruricola\".\nEvoluzione.\nI primi veri brachiuri fossili risalgono al Giurassico Inferiore (Pliensbachiano). Nel sito paleontologico di Cabe\u00e7o da Ladeira (Portogallo) sono state scoperte piste fossili di granchio (\"Laterigradus lusitanica\"). Queste sposterebbero l'evoluzione dei granchi con adattamenti anfibi al Giurassico Medio (Baiociano).\nTassonomia.\nL'infraordine Brachyura comprende le seguenti superfamiglie:\nUsi.\nI granchi sono in generale commestibili; alcune specie sono anzi pregiate, come ad esempio la granceola (\"Maja squinado\").\nI granchi nella cultura.\nAraldica.\nIn araldica, il granchio rappresenta la gravit\u00e0 di modi e di pensiero.\nIl granchio si rappresenta abitualmente, ma non sempre, di colore nero e montante, cio\u00e8 posto in palo con la testa in alto.\nAstrologia.\n\u00c8 il simbolo del segno zodiacale del cancro.\nLinguistica.\nQuesto animale ha ispirato diversi modi di dire: in spagnolo \"pensare all'immortalit\u00e0 del granchio\" significa \"sognare ad occhi aperti\", mentre in italiano \"prendere un granchio\" indica l'aver compiuto un errore grossolano.\nLetteratura.\nNella parte finale del poema greco intitolato \"Batracomiomachia\" () i granchi, quando la vittoria sembra ormai dei topi, giunti sul campo di battaglia annientano i topi facendoli a pezzi e dando quindi la vittoria alle rane; il poema verr\u00e0 ripreso in seguito anche da Giacomo Leopardi nei \"Paralipomeni della Batracomiomachia,\" dove i granchi rappresentano gli austriaci."}
{"id": "258654", "revid": "200568", "url": "https://it.wikipedia.org/wiki?curid=258654", "title": "Bulle (Svizzera)", "text": "Bulle (toponimo francese; in tedesco \"Boll\", desueto) \u00e8 un comune svizzero di 22\u00a0709 abitanti del Canton Friburgo, nel distretto della Gruy\u00e8re del quale \u00e8 capoluogo; ha lo status di citt\u00e0.\nStoria.\n 2006 ha inglobato il comune soppresso di La Tour-de-Tr\u00eame.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nA Bulle ha sede l'azienda metalmeccanica Liebherr; presso la citt\u00e0 sorge il monte Mol\u00e9son, .\nInfrastrutture e trasporti.\nBulle \u00e8 servita dall'omonima stazione e da quelle di La Tour-de-Tr\u00eame, di La Tour-de-Tr\u00eame Parqueterie e di La Tour-de-Tr\u00eame Ronclina sulle ferrovie Bulle-Broc, Pal\u00e9zieux-Montbovon e Bulle-Romont.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "258657", "revid": "1543377", "url": "https://it.wikipedia.org/wiki?curid=258657", "title": "Sci nordico ai V Giochi olimpici invernali", "text": "Nello sci nordico ai V Giochi olimpici invernali, che si svolsero nel 1948 a Sankt Moritz (Svizzera), vennero assegnate medaglie in cinque specialit\u00e0, tutte maschili.\nLe gare di salto con gli sci e di sci di fondo furono considerate valide anche ai fini dei Campionati mondiali di sci nordico 1948, dei quali costituirono la diciassettesima edizione, mentre quella di combinata nordica assegn\u00f2 soltanto il titolo olimpico. Come nella rassegna olimpica precedente, la pattuglia militare fece parte del programma quale sport dimostrativo, per l'ultima volta nella storia dei Giochi olimpici invernali.\nRisultati.\nPattuglia militare.\nSport dimostrativo"}
{"id": "258658", "revid": "122916146", "url": "https://it.wikipedia.org/wiki?curid=258658", "title": "Roadster", "text": "La roadster, sul mercato automobilistico statunitense, \u00e8 una vettura leggera sportiva, a due posti, scoperta, dotata di tetto pieghevole (se in tela chiamato \"soft-top\", o retraibile in metallo o plastica chiamato \"hard-top\"), che manca dei montanti per i due finestrini laterali; in Europa la categoria non \u00e8 cos\u00ec nettamente differenziata dalla \"spider\" o dalla targa. Di solito le \"roadster\", proprio per la loro configurazione, sono preferite da coloro che prediligono in un'auto il contatto con la natura \"a cielo aperto\" e il divertimento piuttosto che la comodit\u00e0 e la funzionalit\u00e0.\nDescrizione.\nLa \"roadster\" si distingueva originariamente dalla cabriolet per l'assenza dei vetri discendenti laterali dei finestrini. In pratica, pur essendo dotata di un tetto mobile, gli occupanti rimanevano comunque esposti alle intemperie. Le cabriolet sono generalmente la versione con tetto apribile di una berlina a 4 posti, mentre le spider hanno due soli posti, e vengono solitamente derivate da modelli sportivi, quando non progettate originariamente in quella forma.\nEsistono anche vetture di tipo \"roadster\" completamente prive di tettuccio, neppure mobile; alcune oltre a essere prive di finestrini laterali sono anche prive di parabrezza, o lo hanno di dimensioni molto ridotte, al solo scopo aerodinamico: tale tipo di vettura \u00e8 definito barchetta.\nAnalogamente a quanto avviene per le cabriolet, per proteggere i passeggeri in caso di ribaltamento del veicolo, sono spesso presenti nelle vetture pi\u00f9 recenti delle strutture denominate \"roll-bar\".\nLe vetture \"roadster\" sono state realizzate dai tempi della Ford Model T fino alla Cadillac V16, cio\u00e8 vetture prodotte negli anni precedenti il secondo conflitto mondiale. Successivamente al conflitto fu prodotta dagli anni cinquanta agli anni settanta una fortunata e famosa dinastia di queste vetture dalle case automobilistiche inglesi Triumph, MG e Jaguar.\nLe roadster d'epoca del \"periodo d'oro\", ma anche quelle storiche degli anni successivi al dopoguerra, sono molto ricercate dai collezionisti e dagli amatori e spuntano quotazioni superiori alle altre vetture della stessa epoca."}
{"id": "258661", "revid": "1115371", "url": "https://it.wikipedia.org/wiki?curid=258661", "title": "Stadio di Wembley (1923)", "text": "Lo stadio di Wembley (in inglese: \"Wembley Stadium\", IPA ) fu un impianto sportivo multifunzione britannico situato nell'omonimo quartiere di Londra, amministrativamente ricompreso nel \"borough\" di Brent; inaugurato nel 1923, fu ufficialmente chiuso nel 2000 e demolito nel 2002 per fare posto al nuovo stadio con lo stesso nome.\nDedito principalmente al calcio, fu per 76 anni l'impianto interno della nazionale inglese e ospit\u00f2 anche la finale di un'edizione del campionato mondiale e di una dell'europeo, oltre alle finali di cinque edizioni di Coppa dei Campioni tra il 1963 e il 1992 nonch\u00e9 di due edizioni della Coppa delle Coppe.\nOspit\u00f2 anche altri eventi sportivi, come per esempio la finale di due edizioni della Coppa del Mondo di rugby a 13 e, pi\u00f9 raramente, gare internazionali di rugby a 15, queste ultime in occasione dei lavori di ristrutturazione di altri complessi sportivi specifici per tale disciplina come il concittadino Twickenham e il National Stadium di Cardiff, nonch\u00e9 di football americano; in ambito non sportivo ospit\u00f2 numerosi concerti di rilievo, tra cui quello, storico, del Live Aid tenutosi il 13 luglio 1985.\nStoria.\nCostruzione.\nCostruito in vista dell'Esposizione dell'Impero Britannico del 1924, l'impianto venne inaugurato il 28 aprile 1923 dal re Giorgio V con il nome di Empire Stadium. Il primo evento che ospit\u00f2, in quello stesso giorno, fu la finale della FA Cup di quell'anno (vinta per 2-0 dal Bolton contro il West Ham) durante la quale si raggiunse la capacit\u00e0 massima, pari a 126.945 spettatori, un record da allora imbattuto, dopo che pi\u00f9 di 200.000 persone avevano tentato di prendere parte alla partita.\nLo stadio fu costruito da 1.500 operai in soli 300 giorni, in un'area del Wembley Park Golf Club che era di propriet\u00e0 del futuro Giorgio VI, all'epoca duca di York, ed era un impianto all'avanguardia: imponente, con un unico grande anello di gradinate capace di ospitare 100.000 spettatori dei quali 45.000 a sedere, aveva una tribuna in parte coperta in cui si trovava il palco reale, con i celebri 39 gradini per accedervi direttamente dal campo. Wembley \u00e8 uno dei pochi stadi inglesi ad avere anche una pista di atletica.\nL'esterno era caratterizzato dalle facciate in stile vittoriano e le \"twin towers\", torri bianche alte ben 38 metri che delimitavano l'ingresso alla tribuna principale, la North Stand. Inizialmente, solo le tribune erano provviste di copertura; l'intero stadio fu completamente provvisto di tettoia continua (con l'aggiunta del tabellone elettrico e di un secondo anello per la stampa) in alluminio e vetro traslucido sorretta da esili pilastri metallici, nel 1962.\nGrandi eventi sportivi.\nGrazie alla presenza della pista, Wembley pot\u00e9 ospitare nel 1948 il suo primo grande evento internazionale, i Giochi della XIV Olimpiade.\nQuanto al calcio, oltre a essere diventato quasi immediatamente una vera e propria casa per la Nazionale inglese, Wembley ha ospitato i mondiali 1966, in occasione dei quali fu trasformato in stadio coperto, e la celebre finale che vide i padroni di casa vittoriosi. Per 5 volte Wembley fu palcoscenico della finale di Coppa dei Campioni: nel 1962-1963, 1967-1968, 1970-1971, 1977-1978 e 1991-1992. Nel 1964-1965 e nel 1992-1993, invece, si giocarono nell'impianto londinese le finali di Coppa delle Coppe.\nNel 1996 nello stadio si disput\u00f2 la finale del campionato europeo. L'ultima finale di FA Cup giocata nell'impianto \u00e8 stata quella del 1999-2000, vinta dal Chelsea per 1-0 contro l'Aston Villa grazie alla rete decisiva di Roberto Di Matteo. L'ultimo gol al vecchio Wembley \u00e8 opera di Dietmar Hamann, che il 7 ottobre 2000 decise la partita di andata di qualificazione per il mondiale 2002 -, ultimo incontro di calcio prima della demolizione. Quel giorno il difensore inglese Tony Adams gioc\u00f2 il suo sessantesimo incontro a Wembley, stabilendo un record.\nNel giugno 1995 nello stadio si tennero l'incontro inaugurale e l'incontro conclusivo della Umbro Cup, torneo di preparazione a Euro '96 che vide la partecipazione delle nazionali di , , e . Wembley ospit\u00f2 Inghilterra-Giappone 2-1 e Inghilterra-Brasile 1-3.\nAnche il rugby a 13 ha spesso visto Wembley come teatro di grandi partite: difatti dal 1929 al 1999 nello stadio londinese si \u00e8 sempre giocata la finale di Challenge Cup.\nInoltre l'impianto \u00e8 stato utilizzato regolarmente per alcuni importanti eventi internazionali di rugby a 15: infatti nel 1997-1999, il vi disput\u00f2 6 incontri interni sia dell'allora Cinque Nazioni sia contro altre nazionali in tour, mentre il Millennium Stadium veniva ricostruito. Nel 1992, causa lavori al Twickenham Stadium l', vi ha giocato un match contro il . Infine, lo stadio \u00e8 stato teatro, nel corso degli anni, di molteplici eventi sportivi di hurling, football gaelico, football americano, corse di levrieri, motociclismo speedway e l'edizione 1992 di \"SummerSlam\", show di wrestling organizzato dalla World Wrestling Federation davanti a 80\u00a0000 spettatori.\nDemolizione.\nLe prime idee di ampliare Wembley si fecero strada a met\u00e0 anni '90 ma la Football Association diede il via all'iter progettuale solo nel 1998, dopo aver rifiutato la proposta dell'Arsenal di acquisirlo e ristrutturarlo. Il progetto approvato inizialmente fu quello di uno stadio da 90.000 posti, ricostruito da zero sulle macerie del vecchio impianto. Anche le due torri, dunque, sarebbero state demolite, nonostante un vincolo storico-architettonico esistente dal 1976. Nonostante le proteste dell'English Heritage, che forzava una revisione dei progetti che includesse le \"twin towers\", la motivazione ufficiale fu che sull'originale perimetro dello stadio si sarebbe trovato il nuovo terreno di gioco ed era impossibile sia mantenerle che riposizionarle altrove.\nLo stadio fu chiuso nell'ottobre 2000 e i lavori di demolizione incominciarono nel dicembre 2002, per concludersi a gennaio del 2003, quando vennero demolite anche le due torri, l'ultima parte dello stadio a essere coinvolta dai lavori, e subito dopo inizi\u00f2 la costruzione del nuovo impianto.\nCuriosit\u00e0.\nElementi originali.\nUno dei grandi tabelloni luminosi in uso a Wembley nell'ultimo decennio della sua vita operativa \u00e8 stato rimesso in funzione dal dicembre 2016 al Field Mill, stadio del Mansfield Town FC, squadra di quarta divisione inglese.\nEventi musicali.\n\u00ab \"Freddie \u00e8 l'unico che riesce a coinvolgere e a far battere le mani all'ultima fila di Wembley\". \u00bb"}
{"id": "258665", "revid": "110157", "url": "https://it.wikipedia.org/wiki?curid=258665", "title": "La Tour-de-Tr\u00eame", "text": "La Tour-de-Tr\u00eame (toponimo francese; in tedesco \"Zum Turm\", desueto) \u00e8 una frazione di 3\u00a0630 abitanti del comune svizzero di Bulle, nel Canton Friburgo (distretto della Gruy\u00e8re); ha lo status di citt\u00e0.\nStoria.\nGi\u00e0 comune autonomo dal quale nel 1827 era stata scorporata la localit\u00e0 di Le P\u00e2quier, divenuta comune autonomo, e che si estendeva per 11,42\u00a0km\u00b2, 2006 \u00e8 stato accorpato a Bulle.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nLa Tour-de-Tr\u00eame \u00e8 servito dalle stazioni di La Tour-de-Tr\u00eame, di La Tour-de-Tr\u00eame Parqueterie e di La Tour-de-Tr\u00eame Ronclina sulle ferrovie Bulle-Broc e Pal\u00e9zieux-Montbovon.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "258666", "revid": "287204", "url": "https://it.wikipedia.org/wiki?curid=258666", "title": "Convertibile", "text": ""}
{"id": "258667", "revid": "11684", "url": "https://it.wikipedia.org/wiki?curid=258667", "title": "Auto", "text": ""}
{"id": "258669", "revid": "4106", "url": "https://it.wikipedia.org/wiki?curid=258669", "title": "Tour-de-Salvagny", "text": ""}
{"id": "258670", "revid": "125175405", "url": "https://it.wikipedia.org/wiki?curid=258670", "title": "Nazionale di calcio della Repubblica Ceca", "text": "La nazionale di calcio della Repubblica Ceca (\"\u010cesk\u00e1 fotbalov\u00e1 reprezentace\" in ceco) \u00e8 la rappresentativa calcistica della Repubblica Ceca ed \u00e8 posta sotto l'egida della \u010ceskomoravsk\u00fd fotbalov\u00fd svaz. Nata nel 1993 in seguito alla dissoluzione della Cecoslovacchia, \u00e8 riconosciuta dalla FIFA come unica erede della precedente squadra: dalla scissione \u00e8 nata, inoltre, la nazionale slovacca.\nOccupa il 32\u00ba posto nel ranking mondiale della FIFA.\nStoria.\nL'epoca della Cecoslovacchia.\nGran parte della storia della nazionale ceca \u00e8 ascrivibile all'era della Cecoslovacchia, perdurata dai primi anni del XX secolo sino al 1992. I migliori risultati conseguiti furono la vittoria dell'Europeo 1976, nonch\u00e9 i secondi posti ottenuti ai Mondiali del 1934 e del 1962.\nDopo lo scioglimento dello Stato, la squadra prese parte alle qualificazioni per i mondiali di Usa 1994; la separazione, che interess\u00f2 anche la compagine slovacca, fu ufficiale a partire dalla stagione 1994-95.\nGli anni 1990.\nDopo aver esordito in un'amichevole contro la nel febbraio 1994, la Repubblica Ceca disput\u00f2 le eliminatorie per l'europeo 1996. Approd\u00f2 alla fase finale vincendo il proprio raggruppamento, circostanza che obblig\u00f2 i allo spareggio. La selezione ceca risult\u00f2 la maggiore \"outsider\" del torneo, superando il primo turno a scapito dell': fu decisiva la vittoria nello scontro diretto (2-1), che valse alla squadra allenata da Du\u0161an Uhrin il secondo posto nel girone dietro alla e davanti agli azzurri, che pure avevano gli stessi punti dei cechi in classifica. In seguito i cechi eliminarono il e la , raggiungendo una storica finale. A spezzare il sogno fu la , impostasi ai supplementari sulla formazione ceca dopo essere passata in svantaggio: una doppietta di Bierhoff diede la vittoria ai tedeschi, prevalsi per mezzo del golden goal.\nProprio la rinuncia della \"Mannschaft\" consent\u00ec alla Repubblica Ceca \u2014 che aveva in Nedv\u011bd e Poborsk\u00fd i principali punti di forza \u2014 di partecipare alla Confederations Cup 1997, dove i cechi ottennero il terzo posto, sconfiggendo l'.\nNel 1997, dopo il mancato accesso al campionato mondiale del 1998, Uhrin fu sostituito in panchina da Jozef Chovanec. Il nuovo commissario tecnico condusse la squadra ad un'autorevole qualificazione all'europeo del 2000, con il record di dieci vittorie in altrettante partite. L'esperienza nel torneo si rivel\u00f2, tuttavia, di breve durata, poich\u00e9 le sconfitte con Paesi Bassi e Francia comportarono l'eliminazione gi\u00e0 alla seconda giornata; il 2-0 contro la non fu pertanto sufficiente a raggiungere i quarti di finale.\nIl terzo millennio.\nFallito nuovamente l'approdo al mondiale, quello di Giappone e Corea del Sud 2002, la Repubblica Ceca disput\u00f2 la fase finale di un campionato europeo per la terza volta di fila nel 2004. Vinto il girone a punteggio pieno, ai quarti di finale i cechi ebbero la meglio sulla Danimarca con un netto 3-0; il cammino dei cechi, che parevano lanciati verso la finale, si interruppe in semifinale, quando la strapp\u00f2 la vittoria al silver goal.\nNel 2005 la formazione si qualific\u00f2 a dopo uno spareggio con la . Al debutto nel campionato del mondo, una larga affermazione contro gli (3-0) fece ben sperare, ma le successive sconfitte, entrambe per 2-0, ad opera di ed Italia determinarono la precoce eliminazione dal torneo.\nNegativa fu anche la partecipazione al campionato d'Europa del 2008, chiusa con l'eliminazione al primo turno. Ai cechi risultarono fatali le sconfitte contro Portogallo e Turchia: quest'ultima avversaria, in particolare, si impose per 3-2, rimontando un doppio svantaggio nei minuti finali dell'incontro.\nPur non riuscendo a qualificarsi ai mondiali del 2010 e del 2014, negli anni duemiladieci la Repubblica Ceca calc\u00f2 per altre due volte il palcoscenico continentale. Nel 2012, malgrado una pesante sconfitta all'esordio contro la , riusc\u00ec ad accedere ai quarti di finale grazie a due vittorie consecutive, ma venne poi eliminata dal Portogallo, con una rete di Cristiano Ronaldo in zona Cesarini. Segu\u00ec una nuova mancata qualificazione al mondiale.\nNel 2016, alla sesta partecipazione consecutiva a un europeo, i cechi furono eliminati al primo turno: a risultare determinante fu, come nel 2008, una disfatta contro la Turchia nel match conclusivo. Dopo aver mancato nuovamente la qualificazione al mondiale, quello di , nell'autunno 2018 la squadra fu impegnata nell'appena istituita UEFA Nations League, nell'edizione inaugurale 2018-2019, in cui si piazz\u00f2 seconda nel girone 1 della Lega B dietro l', e fin\u00ec ottava nella classifica complessiva.\nGli anni duemilaventi.\nNonostante un pesante 5-0 contro gli inglesi, peggiore rovescio dei cechi, la Repubblica Ceca si qualific\u00f2 al come seconda del proprio girone. Nella fase finale del torneo, tenutasi nel 2021, la Cechia fu sorteggiata nel girone con , e ; il terzo posto nel raggruppamento bast\u00f2 per qualificarsi agli ottavi di finale, dato che i cechi risultarono tra le quattro migliori terze classificate. Agli ottavi i mitteleuropei batterono a sorpresa i per 2-0, ma poi si arresero ai quarti di finale di fronte alla , vittoriosa per 2-1.\nNella seconda edizione della UEFA Nations League, quella del 2020-2021, i cechi furono inseriti nel gruppo 2 sempre della Lega B, insieme a , e : imponendosi come primi nel girone, ottennero il terzo posto nella Lega B e furono promossi nella Lega A.\nColori e simboli.\nLa nazionale ceca ha ereditato i colori della vecchia nazionale cecoslovacca, ovvero maglia rossa, calzoncini bianchi e calzettoni blu: questa scelta ricalca la bandiera ceca, rimasta immutata rispetto a quella cecoslovacca. Non \u00e8 raro vedere la nazionale ceca anche con pantaloncini blu.\nIn trasferta solitamente \u00e8 bianca con bordini blu e, a volte, rossi.\nIl fornitore \u00e8 Puma.\nSul petto i giocatori cechi hanno portato per molto tempo lo stemma nazionale e non quello della federazione: questa \u00e8 una differenza rispetto alla nazionale cecoslovacca, che portava il simbolo della vecchia federazione e la bandiera. Dal 2012 le maglie recano una versione semplificata dello stemma federale: scudetto rosso con bordi bianchi e profilo inferiore blu, con al centro il solo leone bianco (argenteo, secondo i canoni araldici) di Boemia.\nDall'inizio degli anni 2000 la Repubblica Ceca \u00e8 solita portare sulle divise al centro del petto una bandierina ceca affiancata da quella della nazione che incontrano.\nPartecipazioni ai tornei internazionali.\nDal 1918 al 1993 la Repubblica Ceca non aveva una propria nazionale, in quanto lo Stato ceco era inglobato nella Cecoslovacchia. Esisteva, quindi, un'unica nazionale che rappresentava tutta la Cecoslovacchia. Prima del 1918 la nazionale ceca ha rappresentato la Boemia, mentre tra il 1939 ed il 1945 ha rappresentato il Protettorato di Boemia e Moravia.\nTutte le rose.\nGiochi olimpici.\nNOTA: Per le informazioni sulle rose successive al 1948 visionare la pagina della Nazionale olimpica.\nRosa attuale.\nLista dei giocatori convocati per la gara amichevole contro il dell'11 novembre e la gara di qualificazione al campionato mondiale di calcio 2022 contro l' del 16 novembre 2021.\nPresenze e reti aggiornate al 16 novembre 2021.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\n\"Statistiche aggiornate all'8 ottobre 2021.\" \nI giocatori in grassetto sono ancora in attivit\u00e0 con la maglia della nazionale."}
{"id": "258673", "revid": "4106", "url": "https://it.wikipedia.org/wiki?curid=258673", "title": "Tour-du-Pin", "text": ""}
{"id": "258674", "revid": "1543377", "url": "https://it.wikipedia.org/wiki?curid=258674", "title": "Sci nordico ai VI Giochi olimpici invernali", "text": "Nello sci nordico ai VI Giochi olimpici invernali, che si svolsero nel 1952 a Oslo (Norvegia), vennero assegnate medaglie in sei specialit\u00e0: cinque maschili e una, per la prima volta, femminile (sci di fondo).\nLe gare di salto con gli sci e di sci di fondo, sia maschili sia femminili, furono considerate valide anche ai fini dei Campionati mondiali di sci nordico 1952, dei quali costituirono la diciannovesima edizione, mentre quella di combinata nordica assegn\u00f2 soltanto il titolo olimpico."}
{"id": "258675", "revid": "4106", "url": "https://it.wikipedia.org/wiki?curid=258675", "title": "Tour-en-Jarez", "text": ""}
{"id": "258676", "revid": "367445", "url": "https://it.wikipedia.org/wiki?curid=258676", "title": "Consiglio dei Cento (Firenze)", "text": "Il Consiglio dei Cento, insieme al Consiglio dei Savi, al Podest\u00e0 e al Capitano del Popolo fu parte del governo della citt\u00e0 di Firenze del XIII secolo e rappresentava nel governo la parte riguardante gli aspetti economici.\nNella pratica il Consiglio dei Cento si occupava dell'amministrazione del denaro pubblico. Di questo consiglio fece parte anche Dante Alighieri che mor\u00ec in esilio a Ravenna di malaria. Oltre a Dante, anche Lorenzo il Magnifico, signore di Firenze nel XV secolo, ebbe l'onore di essere membro a vita di questo consiglio."}
{"id": "258677", "revid": "4106", "url": "https://it.wikipedia.org/wiki?curid=258677", "title": "Tour-sur-Orb", "text": ""}
{"id": "258678", "revid": "838137", "url": "https://it.wikipedia.org/wiki?curid=258678", "title": "Cultura sonora", "text": "La cultura sonora \u00e8 un ambito di studi interdisciplinari che prende in considerazione \"la produzione e il consumo materiale della musica, dei suoni del rumore e del silenzio e di come ci\u00f2 si \u00e8 trasformato attraverso la storia e in differenti societ\u00e0. Trevor Pinch e Karin Bijsterveld - due dei pi\u00f9 autorevoli studiosi in materia - affermano che \u00e8 necessario usare una prospettiva pi\u00f9 ampia rispetto alle discipline tradizionali.\nPeculiarit\u00e0 degli studi sulla cultura sonora.\nLa cultura sonora si differenzia dai settori accademici pi\u00f9 tradizionali come la sociologia della musica, l'etnomusicologia e la storia della musica poich\u00e0 essa adotta una prospettiva pi\u00f9 ampia riguardo alla musica e al mondo sociale. In particolare gli studi sulla cultura sonora si interessano del rapporto tra gli sviluppi del complesso mondo sociale contemporaneo e i modi attraverso cui le persone hanno usato e trasformato gli oggetti, i discorsi e le pratiche collegate all'atto dell'ascoltare.\nCultura sonora e studi sulla tecnologia.\nUn ruolo importante nella definizione di questo ambito di studi pertiene al settore degli studi della scienza e della tecnologia, all'interno dei quali \u00e8 stata proposta una chiara definizione del campo di studi nel numero speciale della rivista accademica \"Social Studies of Science\", nr. 34/5 (ottobre 2004).\nPrimi contributi.\nI primi studi seminali relazionati con la cultura sonora possono essere considerati i libri del compositore canadese R. Murray Schafer - in particolare \"Il paesaggio sonoro\" (Milano, Ricordi, 1985) - e il lavoro del francese Jaques Attali \"Rumori\" (Milano, Mazzotta, 1979).\nContributi recenti.\nTra i contributi pi\u00f9 recenti vanno invece segnalati:"}
{"id": "258680", "revid": "1776051", "url": "https://it.wikipedia.org/wiki?curid=258680", "title": "Morlon", "text": "Morlon (toponimo francese) \u00e8 un comune svizzero di 595 abitanti del Canton Friburgo, nel distretto della Gruy\u00e8re.\nGeografia fisica.\nMorlon \u00e8 affacciato sul Lago della Gruy\u00e8re.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "258681", "revid": "1728", "url": "https://it.wikipedia.org/wiki?curid=258681", "title": "Cabrio", "text": ""}
{"id": "258684", "revid": "46291", "url": "https://it.wikipedia.org/wiki?curid=258684", "title": "Kniphofia thomsonii", "text": "Kniphofia thomsonii \u00e8 una pianta tropicale della famiglia delle Asphodelaceae.\nDescrizione.\n\u00c8 una pianta erbacea perenne, con un rizoma corto e verticale.\n\u00c8 dotata di una \"rosetta\" di foglie basali, da cui s'innalza un fusto fiorifero ben eretto, robusto e nudo, che pu\u00f2 raggiungere 2 m di altezza\nFiorisce in estate. L'infiorescenza \u00e8 un racemo a forma di spiga, ovoidale. I singoli fiori, ben spaziati, sono tubuloso-cilindrici, un po' aperti a imbuto, lunghi fino a 5\u00a0cm, e di colore arancio-albicocca.\nDistribuzione e habitat.\n\"K. thomsonii\", unica specie alpina del genere, \u00e8 diffusa in Africa orientale; cresce sino ad altitudini di oltre 3.000 m sul monte Kilimanjaro.\nTassonomia.\nSono note due variet\u00e0:"}
{"id": "258686", "revid": "1632387", "url": "https://it.wikipedia.org/wiki?curid=258686", "title": "Congiura dei Pazzi", "text": "La Congiura dei Pazzi, conclusasi il 26 aprile 1478, fu una cospirazione ordita dalla famiglia di banchieri fiorentini de' Pazzi avente lo scopo di stroncare l'egemonia dei Medici tramite l'appoggio del papato e di altri soggetti esterni, tra cui la Repubblica di Siena, il Regno di Napoli e il Ducato di Urbino. La congiura port\u00f2 all'uccisione di Giuliano de' Medici e al ferimento di Lorenzo il Magnifico, senza tuttavia condurre alla fine del potere mediceo su Firenze, come era nei piani.\nLa \"congiura dei Pazzi\" fu l'unica congiura ai danni della famiglia Medici che riusc\u00ec nell'intento di eliminare un componente della famiglia e port\u00f2 a conseguenze durevoli sulle sorti degli equilibri italiani sul finire del Quattrocento.\nAntefatti.\nI componenti della famiglia Medici, da sempre al centro della politica cittadina, avevano subito almeno una congiura per ogni generazione: Cosimo de' Medici venne esiliato per motivi politici per un anno, mentre suo figlio Piero scamp\u00f2 per miracolo a un'imboscata tesagli da Luca Pitti sulla via per Careggi, e cos\u00ec anche le generazioni successive. Leone X avrebbe dovuto essere ucciso dal suo medico, istruito da un gruppo di cardinali a lui avversi, e Cosimo I rischi\u00f2 di essere impallinato al passaggio del suo corteo davanti a Palazzo Pucci. \nDal 1469 la citt\u00e0 era di fatto retta dai figli di Piero (scomparso quell'anno), Lorenzo e Giuliano, che allora avevano rispettivamente venti e sedici anni. Lorenzo seguiva attivamente la vita politica con lo stesso metodo di suo nonno Cosimo, cio\u00e8 senza ricevere incarichi diretti ma controllando tutte le magistrature e i punti chiave attraverso uomini di fiducia.\nNon \u00e8 chiaro se l'idea di una congiura sia nata a Firenze per iniziativa della famiglia de' Pazzi, o piuttosto a Roma, nella mente del loro pi\u00f9 potente alleato, Papa Sisto IV. In ogni caso, l'idea di eliminare fisicamente i signori \"de facto\" della citt\u00e0 catalizz\u00f2 tutta una serie di figure a loro avverse, che si organizzarono nella congiura vera e propria.\nPapa Sisto IV Della Rovere, sfrenato nepotista, una volta eletto al soglio pontificio (1471), aveva manifestato l'interesse a impadronirsi dei ricchi territori fiorentini a vantaggio dei suoi nipoti, tra i quali il nobile Girolamo Riario, e inoltre per finanziare le costose opere da lui intraprese a Roma, come l'abbellimento e la riorganizzazione della Biblioteca Vaticana. Egli inoltre non vedeva di buon occhio le mire espansionistiche dei Medici verso la Romagna.\nIl Papa aveva gi\u00e0 manifestato la sua ostilit\u00e0 ai Medici, esautorandoli dall'amministrazione delle finanze pontificie proprio in favore della famiglia dei Pazzi. Essi sostenevano davanti a Lorenzo che questo cambio di preferenza era dovuto solo ai loro meriti commerciali, non a scorrettezze, ma \"Il Magnifico\" probabilmente aspett\u00f2 il momento giusto per vendicarsi di questo \"smacco\" commerciale. L'amministrazione delle finanze pontificie comportava enorme prestigio e grande ricchezza, proveniente sia dalle commissioni sui movimenti, sia dallo sfruttamento delle miniere di allume dei Monti della Tolfa: l'allume era usato come fissante per la tintura dei panni e per i colori delle miniature, e le miniere dei Monti della Tolfa, site in territorio pontificio presso Civitavecchia, erano le uniche allora conosciute in Italia, sicch\u00e9 il loro sfruttamento garantiva il monopolio di una sostanza insostituibile nella produzione sia tessile sia libraria.\nQuindi i Pazzi e il Papa erano in stretta alleanza a Roma, ma l'idea di una congiura contro i Medici non doveva ancora essersi manifestata, anzi le due famiglie fiorentine, sebbene rivali, si erano imparentate tra loro grazie al matrimonio tra Guglielmo de' Pazzi e Bianca de' Medici, sorella maggiore di Lorenzo, celebrato nel 1468.\nLa scintilla che accese gli animi viene di solito individuata nella questione dell'eredit\u00e0 di Beatrice Borromei, moglie di Giovanni de' Pazzi. Nel 1477, dopo la morte del suo ricchissimo padre Giovanni Borromei, Lorenzo fece promulgare una legge retroattiva che privava le figlie femmine dell'eredit\u00e0 in assenza di fratelli, facendola passare direttamente a eventuali cugini maschi. Cos\u00ec Lorenzo evit\u00f2 una notevole crescita del patrimonio dei Pazzi.\nLe tensioni tra le due famiglie crebbero quando Lorenzo rinfacci\u00f2 ai Pazzi di aver prestato al Papa trentamila ducati perch\u00e9 suo nipote si impossessasse della Contea di Imola, cos\u00ec pericolosamente a ridosso dei territori fiorentini. Si trattava di una decisione che andava contro una precisa direttiva di Lorenzo, che non solo aveva negato il prestito al Papa, ma aveva anche chiesto agli altri banchi fiorentini di non concederlo.\nL'organizzazione della congiura.\nFu probabilmente in quel periodo (1477 circa) che la congiura prese piede, soprattutto a opera di Jacopo e Francesco de' Pazzi, ai quali si aggiunse Francesco Salviati, arcivescovo di Pisa, in attrito con i Medici che avevano tramato per non dargli la cattedra fiorentina, favorendo invece un loro congiunto, Rinaldo Orsini. Una volta eliminati i Medici, la guida di Firenze sarebbe dovuta spettare a Girolamo Riario. Non fu probabilmente indifferente per l'inizio delle trattative, la morte dell'influente cardinale Camerlengo Latino Orsini, avvenuta nell'agosto 1477, zio di Clarice Orsini moglie di Lorenzo de Medici, che sicuramente avrebbe costituito un ostacolo per il concretizzarsi della congiura contro suoi protetti.\nIl Papa si premur\u00f2 di trovare altri appoggi esterni: la Repubblica di Siena, il Re di Napoli, oltre alle truppe inviate dalle citt\u00e0 di Todi, di Citt\u00e0 di Castello, di Perugia e Imola (tutti territori pontifici). Egli, inoltre, raccomand\u00f2 di evitare spargimenti di sangue: si trattava ovviamente di un suggerimento meramente \"pro forma\", di cui i congiurati non tennero alcun conto: i due Medici, infatti, sarebbero dovuti essere eliminati fisicamente. Il \"braccio\" dell'azione, ossia il responsabile diretto o indiretto dell'omicidio, fu individuato in Giovan Battista Montesecco, il quale per\u00f2, non essendo un sicario ma un condottiero, si rifiut\u00f2 categoricamente di compiere un atto tanto efferato per di pi\u00f9 in una chiesa durante una funzione religiosa, e perci\u00f2 venne sostituito da due preti meno esperti in fatti d'arme, Stefano da Bagnone e il vicario apostolico Antonio Maffei da Volterra.\nRecentemente \u00e8 stata scoperta una lettera cifrata che prova con certezza il fondamentale coinvolgimento di Federico da Montefeltro, Duca d'Urbino, il quale disponeva in favore dei congiurati truppe per 600 uomini alle porte di Firenze; di lui, Lorenzo seppe dalla confessione del Montesecco (e perci\u00f2 unico a essere giustiziato con la decapitazione invece che con l'impiccagione). Attivo nell'organizzazione della congiura fu Pietro Felici, segretario del duca di Urbino. Il Magnifico fece pubblicare in agosto la confessione del Montesecco, facendo per\u00f2 omettere il nome del Duca Federico da Montefeltro e mettendosi cos\u00ec in credito nei suoi confronti. Essi saranno infatti in seguito alleati accanto al Duca Ercole I d'Este nella cosiddetta \"guerra del sale\" a Ferrara contro Venezia nel 1482, nella quale Federico mor\u00ec per avere contratto la malaria (10 settembre).\nUna volta che la congiura avesse avuto esito positivo, il piano concordato in marzo nelle stanze del Palazzo Apostolico, prevedeva che Lorenzo Giustini, legato pontificio, e Gianfrancesco Mauruzzi da Tolentino, nominato governatore di Imola, avrebbero dovuto condurre le truppe del Riario alle porte di Firenze (2000 uomini e alcuni cavalli), tenendole a disposizione dell'arcivescovo di Pisa Francesco Salviati e di Francesco de' Pazzi.\nSabato 25 aprile 1478.\nOriginariamente il piano prevedeva di avvelenare Lorenzo e Giuliano de' Medici durante un banchetto da loro organizzato alla Villa Medici di Fiesole il 25 aprile 1478, per festeggiare l'avvenuta elezione a cardinale del diciottenne Raffaele Riario, nipote di Sisto IV, il cui coinvolgimento nella congiura \u00e8 controverso; non si sa se lo zio Sisto IV l'avesse informato o meno delle trame dei congiurati. Dell'avvelenamento, erano incaricati Jacopo de' Pazzi e Girolamo Riario, che avrebbero dovuto versare il veleno in una delle libagioni destinate ai due fratelli. L'occasione del banchetto, nonch\u00e9 il rapporto di parentela tra i Pazzi e i Medici, avrebbero dovuto sviare i sospetti dagli esecutori materiali della congiura. Quel giorno, per\u00f2, un'indisposizione improvvisa di Giuliano rese vana l'impresa, che fu rimandata al giorno successivo, durante la messa in Santa Maria del Fiore.\nDomenica 26 aprile 1478 ore 13:30.\nLa domenica l'ignaro cardinale Raffaele Riario invit\u00f2 tutti alla messa in Duomo da lui officiata, come ringraziamento della festa organizzata il giorno prima in suo onore. Alla messa si recarono i Medici e i congiurati, con l'eccezione per\u00f2 di Montesecco, che si rifiut\u00f2 di colpire a tradimento dentro un luogo consacrato. Vennero allora ingaggiati in fretta e furia due preti in sostituzione: Stefano da Bagnone e il vicario apostolico Antonio Maffei da Volterra.\nEssendo per\u00f2 Giuliano ancora indisposto, Bernardo Bandini (il sicario destinato a Giuliano) e Francesco de' Pazzi decisero di andare a prenderlo personalmente. Nel percorso dal Palazzo Medici a Santa Maria del Fiore, i cronisti ricordano come i congiurati abbracciassero a tradimento Giuliano per vedere se indossasse una cotta di maglia sotto le vesti, ma egli a causa di un'infezione a una gamba era uscito senza indossare il solito giaco protettivo sotto le vesti e senza il suo \"gentile\", nome scherzoso con il quale usava chiamare il suo coltello da guerra, che gli sbatteva contro la gamba ferita. Quando arrivarono in chiesa la messa era gi\u00e0 iniziata.\nAl momento solenne dell'elevazione, mentre tutti erano inginocchiati, si scaten\u00f2 il vero e proprio agguato: il Bandini si avvent\u00f2 su Giuliano, colpendolo ripetutamente sulla schiena, poi corse verso Lorenzo, mentre Francesco de' Pazzi infieriva con il pugnale sul corpo di Giuliano, in un lago di sangue. Lorenzo, accompagnato dall'inseparabile Angelo Poliziano e dai suoi scudieri Andrea e Lorenzo Cavalcanti, rimase ferito di striscio sulla spalla dagli inesperti preti che provarono a colpirlo, riuscendo poco dopo a entrare in sacrestia, dove chiuse le pesanti porte e si barric\u00f2. Bandini si avvent\u00f2, ormai in ritardo, e sfog\u00f2 la sua ira su Francesco Nori, che interpose il suo corpo tra l'omicida e Lorenzo, sacrificando la sua vita e dando la possibilit\u00e0 a Lorenzo di fuggire.\nLa vendetta popolare di Lorenzo.\nJacopo de' Pazzi aveva completamente sbagliato la valutazione della risposta della popolazione fiorentina. Quando si present\u00f2 in Piazza della Signoria con un gruppo di compagni a cavallo gridando \"\"Libert\u00e0!\", invece di essere acclamato, venne assalito dalla folla in un incontenibile movimento popolare che dal Duomo a tutta la citt\u00e0 si accaniva contro i congiurati.\nLe truppe del papa e delle altre citt\u00e0 che attendevano appostate attorno a Firenze, al suono delle campane sciolte si insospettirono e lo stesso Jacopo de' Pazzi usc\u00ec dalla citt\u00e0 portando la notizia del fallimento, per cui non fu sferrato nessun attacco.\nPer i Pazzi e per i loro alleati l'epilogo fu tragico: poche ore dopo l'agguato, Francesco de' Pazzi, rimasto ferito e rifugiatosi a casa sua, e l'arcivescovo di Pisa Francesco Salviati penzolavano impiccati dalle finestre del Palazzo della Signoria. Al grido di \"Palle, palle!\"\", ispirato al blasone dei Medici, i Palleschi scatenarono in citt\u00e0 una vera e propria caccia all'uomo, feroce e fulminea.\nPochi giorni dopo, anche Jacopo e Renato de' Pazzi, che pure non era coinvolto nella congiura, venivano impiccati; i loro corpi furono gettati nell'Arno. Bernardo Bandini riusc\u00ec a fuggire dalla citt\u00e0, arrivando a rifugiarsi a Costantinopoli, ma venne scovato e consegnato a Firenze per essere giustiziato il 29 dicembre 1479. Il suo cadavere impiccato venne ritratto da Leonardo da Vinci. Giovan Battista da Montesecco, sebbene non avesse preso parte all'agguato in Duomo, venne arrestato e, messo sotto tortura, rivel\u00f2 i particolari della macchinazione, compreso il coinvolgimento del Papa, che egli addit\u00f2 come il principale responsabile. Fu decapitato, conservando, al contrario degli altri responsabili della congiura, l\u2019onore dato dalla morte come soldato e non come traditore. I due preti assassini vennero catturati pochi giorni dopo e linciati dalla folla: ormai tumefatti e senza orecchie, giunsero al patibolo in Piazza della Signoria e vennero impiccati.\nLorenzo non fece niente per mitigare la furia popolare, cos\u00ec fu vendicato senza che le sue mani si macchiassero di sangue. I Pazzi vennero tutti arrestati o esiliati e i loro beni confiscati. Alle condanne segu\u00ec la \"damnatio memoriae\": si proib\u00ec che il loro nome comparisse sui documenti ufficiali e vennero cancellati dalla citt\u00e0 tutti gli stemmi di famiglia, compresi quelli impressi su alcuni fiorini coniati dal loro banco, che furono riconiati.\nIl conflitto militare.\nIn seguito alla rappresaglia ordinata da Lorenzo, il Papa scomunic\u00f2 il Medici chiedendo la liberazione dei prigionieri e la consegna dei responsabili delle violenze, firmando un'alleanza con Regno di Napoli e Repubblica di Siena per costringere il governante fiorentino alla resa. Ottenendo risposta negativa, le forze della coalizione si congiunsero risalendo la penisola, invadendo il territorio della Repubblica di Firenze nel giugno del 1478, mettendo a ferro e fuoco i possedimenti fiorentini e occupando entro la fine dell'estate Castellina in Chianti, Radda in Chianti, Casole d'Elsa, Certaldo, Castelfiorentino e infine la Fortezza di Poggio Imperiale a fine settembre, attestandosi a Colle Val d'Elsa e assediandola per quasi due mesi. Le operazioni militari si protrassero fino agli accordi di pace del 13 marzo 1480. A causa dello scontento generalizzato su entrambi i fronti per gli accordi raggiunti, le discussioni per\u00f2 continuarono fino a quando, a luglio, l'invasione ottomana delle Puglie (Sacco di Otranto) concentr\u00f2 l'attenzione nel sud Italia, rendendo necessaria la chiusura della questione per cause di forza maggiore e reintegrando i Medici di tutti i loro possedimenti in cambio di forti compensi finanziari e l'invio di truppe militari per contrastare l'attacco turco.\nPacificazione.\nLorenzo colse l'occasione per accentrare definitivamente tutto il potere nelle sue mani: subordin\u00f2 infatti le assemblee comunali e la struttura della Repubblica a un consiglio di 70 membri, costituito in larga parte di persone di sua fiducia, che doveva rispondere solo a lui.\nUno dei pi\u00f9 antichi e famosi resoconti della vicenda, \"Pactianae coniurationis commentarium\", fu scritto da Angelo Poliziano stesso, che aveva assistito direttamente ai fatti.\nIn seguito Lorenzo riusc\u00ec a pacificarsi sia con Alfonso che con Papa Sisto: in entrambi i casi us\u00f2 la cultura e l'arte come ambasciatori di Firenze e della sua necessaria libert\u00e0 e indipendenza: partirono cos\u00ec per Napoli Giuliano da Maiano, Benedetto da Maiano e Antonio Rossellino, mentre un gruppo di artisti fiorentini affresc\u00f2 a Roma la nuova Cappella Sistina tra il 1481 e il 1482."}
{"id": "258688", "revid": "110157", "url": "https://it.wikipedia.org/wiki?curid=258688", "title": "Botterens", "text": "Botterens (toponimo francese; in tedesco \"Botteringen\", desueto) \u00e8 un comune svizzero di 568 abitanti del Canton Friburgo, nel distretto della Gruy\u00e8re.\nGeografia fisica.\nBotterens si affaccia sul Lago della Gruy\u00e8re.\nStoria.\nIl 1\u00ba gennaio 2006 ha inglobato il comune soppresso di Villarbeney, al quale era gi\u00e0 stato unito amministrativamente dal 1887 al 1982.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "258689", "revid": "794481", "url": "https://it.wikipedia.org/wiki?curid=258689", "title": "Sociologia della musica", "text": "La sociologia della musica \u00e8 un settore specifico della disciplina sociologica. In quanto disciplina, essa indaga i rapporti tra la musica, nei suoi pi\u00f9 ampi aspetti, e il mondo sociale.\nOrigini della disciplina.\nI primi sociologi ad interessarsi alla musica come componente importante della societ\u00e0 sono stati Alfred Sch\u00fctz e Max Weber. Quest'ultimo, in particolare, interpretava lo sviluppo del rigido sistema tonale in musica come corrispettivo del processo di razionalizzazione della societ\u00e0 borghese.\n\"\u00c8 assiomaticamente condivisibile l'affermazione di Alphonse Silbermann quando dice che l'uomo, nel suo essere sociomusicale, rimane sempre per la sociologia della musica punto di partenza e centro delle sue considerazioni. Anche William James parlava della nostra \u2018suscettibilit\u00e0 alla musica\u2019 e se \u00e8 vero che la musica influenza tutti noi ci pu\u00f2 calmare, animare, dare conforto, emozionare, o contribuire a organizzarci e sincronizzarci nel lavoro o nel gioco-, \u00e8 vero anche che pu\u00f2 rivelarsi particolarmente efficace e avere un immenso potenziale terapeutico in pazienti con patologie neurologiche assai diverse. Queste persone possono rispondere in modo intenso e specifico a determinati generi di musica (e a volte quasi ad essi soltanto). Da quando \u00e8 possibile riconoscere l'ordine tipico del jazz come sistema, con le sue metamorfosi e con le sue svolte, esso ha conquistato tutte le sfere della vita sociale, influenzando comportamenti, gusti, idee, arti, mobili, vestiti, oggetti, linguaggio. In altri termini, da quando \u00e8 apparso in America agli inizi del colonialismo in Africa e America del 1600 fin poi all'assolutismo illuminato del 1700 \u2013semprech\u00e9 si voglia far coincidere questa storia col traffico degli schiavi africani- non ha un contenuto specifico: \u00e8 un dispositivo sociale definito da una temporalit\u00e0 relativamente breve e da cambiamenti veloci, che coinvolgono ambiti diversi della vita collettiva\"\nSviluppi successivi.\nNegli anni trenta e quaranta il settore della sociologia della musica ha trovato in Theodor W. Adorno il pi\u00f9 importante esponente, che dedic\u00f2 vari scritti alla musica classica, al jazz e alle musiche di consumo.\nNei decenni successivi la sociologia americana ha prodotto vari lavori che hanno contribuito a allargare le prospettive di ricerca, come per esempio Howard S. Becker e Richard Peterson.\n\"Anche il pi\u00f9 incallito ascoltatore di jazz, essendo mosso da intenti pratico-musicali, sostanzialmente si \u00e8 limitato a descrivere una situazione meramente tecnica da cui nascevano difficolt\u00e0 nel comprendere questo tipo di musica. Spesso si \u00e8 trascurato invece l'aspetto sociologico. Senza dubbio questo non era separabile da quello intrinseco alla musica, come si vuole sottolineare in questo libro, contrapponendoci a taluni virulenti indirizzi che venivano affiorando nella sociologia. I problemi specificamente musicali non si sono potuti eludere, a meno che la sociologia della musica non intendesse restringersi alla mediazione di reazioni soggettive senza tener conto dell'oggetto. E non di meno, l'aspetto sociale avrebbe potuto possedere un momento di autonomia. Da un lato, la societ\u00e0 -americana o europea che fosse- aveva costituito il quadro per il jazz e l'improvvisazione. Chi avesse paventato un suo accoglimento senza pensare in pari tempo alla struttura complessiva nella quale tale musica venisse a collocarsi in uno con la possibilit\u00e0 o l'impossibilit\u00e0 del suo accoglimento, avrebbe pensato -e nel senso peggiore- in termini astratti. Dall'altro lato lo stato della societ\u00e0 si connetteva profondamente con le difficolt\u00e0 d'ascolto che sembravano di mera natura musicale\"\nContaminazione della disciplina.\nA partire dagli anni ottanta la sociologia della musica si \u00e8 contaminata con altre discipline come l'antropologia, l'etnomusicologia, la storia della musica, gli studi sulle sottoculture e la sociologia dell'arte, confluendo nell'ambito interdisciplinare dei popular music studies (cfr. R. Middleton, \"Popular Music\", Feltrinelli, 1990).\n\"Prendiamo l'apparente ostilit\u00e0 di Adorno, la sua giusta critica alle idee primitive di coloro che credevano che gli uomini ascoltassero veramente la musica secondo categorie come 'classica' o 'leggera' (popul\u00e4r), e che dunque identificavano il simbolo verbale adoperato con l'oggetto. A tal proposito \u00e8 giusto cogliere l'occasione per sottolineare che spesso si attribuisce alle espressioni 'sociologia teoretica' e 'sociologia empirica della musica' un significato reale; peraltro il nostro modo di intendere il concetto di musica nella stratificazione sociale si basa sulla consapevolezza che sotto il profilo squisitamente teoretico-conoscitivo risulta falsa la rigida frattura sociologica. L'unit\u00e0 dialettica di teoria ed empiria, sociologicamente parlando -ma anche per gli altri ambiti scientifici-, appare condizione essenziale della sua esistenza come scienza\""}
{"id": "258692", "revid": "110157", "url": "https://it.wikipedia.org/wiki?curid=258692", "title": "Broc", "text": "Broc (toponimo francese; in tedesco \"Bruck\", desueto) \u00e8 un comune svizzero di 2\u00a0652 abitanti del Canton Friburgo, nel distretto della Gruy\u00e8re.\nGeografia fisica.\nIl territorio di Broc comprende una parte del Lago di Montsalvens formato dalla diga di Montsalvens.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nBroc \u00e8 servito dalle stazioni di Broc-Fabrique, di Broc-Village e di Les Marches sulla ferrovia Bulle-Broc.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "258694", "revid": "1305772", "url": "https://it.wikipedia.org/wiki?curid=258694", "title": "Le Broc", "text": ""}
{"id": "258696", "revid": "101214413", "url": "https://it.wikipedia.org/wiki?curid=258696", "title": "Orlando Bonsignori", "text": "Biografia.\nOrlando Bonsignori occupa fra i banchieri del Duecento e non solo senesi una posizione apicale, sia per l'enorme patrimonio finanziario costruito e investito sia per le valenze politiche che la sua attivit\u00e0 aveva sviluppato. Orlando Bonsignori \u00e8 stato un banchiere a tutto tondo e la sua banca, la \"Gran Tavola\", pu\u00f2 essere considerata l'antesignana della banca universale.\nEra figlio di Bonsignore di Bernardo, mercante senese che aveva l'appalto della dogana del sale di Siena e Grosseto. Il suo grande merito e al contempo la sua grande fortuna fu quella di trasformare la compagnia bancaria cui il padre diede inizio nei primi anni del Duecento, rendendola la pi\u00f9 importante banca del secolo a livello internazionale, la Gran Tavola.\nAlla sua morte Orlando Bonsignori lasci\u00f2 la moglie Imiglia e sette figli: Niccol\u00f2 (da non confondere con il pi\u00f9 noto cugino Niccol\u00f2 Bonsignori, figlio del fratello Bonifazio), Fazio, Meo, Bonsignore, Ugone, Guglielmo e Gemmina."}
{"id": "258698", "revid": "1745361", "url": "https://it.wikipedia.org/wiki?curid=258698", "title": "Lombrico (disambigua)", "text": ""}
{"id": "258701", "revid": "287204", "url": "https://it.wikipedia.org/wiki?curid=258701", "title": "Sci nordico ai VII Giochi olimpici invernali", "text": "Nello sci nordico ai VII Giochi olimpici invernali, che si svolsero nel 1956 a Cortina d'Ampezzo (Italia), vennero assegnate medaglie in otto specialit\u00e0. Rispetto all'edizione precedente furono introdotte alcune novit\u00e0 nel programma dello sci di fondo, gi\u00e0 inserite in quello dei Mondiali del 1954: in campo femminile fu aggiunta la staffetta 3x5 km; in quello maschile, la 18\u00a0km venne sostituita dalla 15\u00a0km e dalla 30\u00a0km. \nLe gare di salto con gli sci e di sci di fondo, sia maschili sia femminili, furono considerate valide anche ai fini dei Campionati mondiali di sci nordico 1956, dei quali costituirono la ventunesima edizione, mentre quella di combinata nordica assegn\u00f2 soltanto il titolo olimpico. Per quel che concerne la partecipazione, a Cortina d'Ampezzo fece il suo esordio olimpico l'Unione Sovietica, mentre la Germania Est e la Germania Ovest presentarono un'unica squadra."}
{"id": "258705", "revid": "29727", "url": "https://it.wikipedia.org/wiki?curid=258705", "title": "Vespidi", "text": ""}
{"id": "258706", "revid": "289247", "url": "https://it.wikipedia.org/wiki?curid=258706", "title": "Mondiali di sci nordico 1948", "text": ""}
{"id": "258707", "revid": "289247", "url": "https://it.wikipedia.org/wiki?curid=258707", "title": "Mondiali di sci nordico 1952", "text": ""}
{"id": "258708", "revid": "289247", "url": "https://it.wikipedia.org/wiki?curid=258708", "title": "Mondiali di sci nordico 1956", "text": ""}
{"id": "258709", "revid": "834", "url": "https://it.wikipedia.org/wiki?curid=258709", "title": "Mph", "text": ""}
{"id": "258710", "revid": "767487", "url": "https://it.wikipedia.org/wiki?curid=258710", "title": "Hansi Hinterseer", "text": "Gigantista e slalomista in attivit\u00e0 negli anni 1970, in carriera vinse una Coppa del Mondo di slalom gigante e una medaglia d'argento iridata. Dagli anni 1990 ha intrapreso la carriera artistica, riscuotendo successo nei Paesi di lingua tedesca in particolare con i suoi dischi folk.\nBiografia.\nHinterseer \u00e8 membro di una famiglia di atleti di alto livello: suo padre Ernst vinse la medaglia d'oro nello slalom speciale agli VIII Giochi olimpici invernali di e in seguito fu allenatore della Nazionale, suo fratello Guido vinse numerose medaglie ai Mondiali juniores e agli Europei juniores nei primi anni 1980 e suo nipote Lukas \u00e8 un calciatore convocato anche dalla Nazionale.\nCarriera sciistica.\nStagioni 1972-1975.\nIn Coppa del Mondo ottenne il primo risultato di rilievo il 9 gennaio 1972 a Berchtesgaden in slalom speciale (9\u00ba), il primo podio il 15 gennaio 1973 ad Adelboden in slalom gigante (2\u00ba) e la prima vittoria l'8 marzo successivo ad Anchorage in slalom gigante; in quella stessa stagione 1972-1973 si aggiudic\u00f2 la Coppa del Mondo di slalom gigante con 34 punti di vantaggio sul norvegese Erik H\u00e5ker.\nNella stagione 1973-1974 vinse il prestigioso slalom speciale della Ganslern di Kitzb\u00fchel il 27 gennaio, conquist\u00f2 la medaglia d'argento nello slalom gigante ai Mondiali di Sankt Moritz e in Coppa del Mondo si piazz\u00f2 3\u00ba nella classifica generale e 2\u00ba, staccato dall'italiano Piero Gros di 15 punti, in quella di slalom gigante.\nStagioni 1976-1978.\nIl 21 dicembre 1975 vinse l'impegnativo slalom speciale della Planai di Schladming e nel prosieguo della stagione prese parte ai XII Giochi olimpici invernali di , sua unica presenza olimpica, classificandosi 14\u00ba nello slalom gigante e non concludendo lo slalom speciale; quell'anno in Coppa del Mondo fu 3\u00ba nella classifica di slalom speciale.\nIl 25 febbraio 1977 colse a Furano in slalom gigante la sua ultima vittoria in Coppa del Mondo, nonch\u00e9 ultimo podio; si ritir\u00f2 al termine della stagione 1977-1978 e il suo ultimo piazzamento in carriera fu il 10\u00ba posto ottenuto nello slalom gigante di Coppa del Mondo disputato il 18 marzo di quell'anno ad Arosa.\nCarriera nello spettacolo.\nNel 1994 ha dato inizio alla sua seconda carriera come cantante di musica leggera; ha pubblicato decine di dischi raggiungendo il primo posto in classifica in Austria con \"So ein sch\u00f6ner Tag\" (2005), \"Meine Berge, meine Heimat\" (2006), \"Ich hab Dich einfach lieb\" (2010) e \"Heut' ist Dein Tag\" (2013), in Danimarca con la raccolta \"The Danish Collection\" (2009) e con \"Ich hab Dich einfach lieb\" (2010) e in Germania con \"Heut' ist Dein Tag\" (2013).\nHansi \u00e8 anche apparso nel videoclip di \"Heut' ist Mein Tag\", canzone portata al successo da Rosanna Rocci.\nInoltre ha recitato in diverse fiction televisive e in qualche film.\nAltre attivit\u00e0.\nDopo il ritiro dall'agonismo ha partecipato al circuito professionistico negli Stati Uniti fino al 1983; .\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nSL = slalom speciale\nDiscografia.\nDiscografia completa di Hansi Hinterseer."}
{"id": "258711", "revid": "10369", "url": "https://it.wikipedia.org/wiki?curid=258711", "title": "Hans Hinterseer", "text": ""}
{"id": "258712", "revid": "25550", "url": "https://it.wikipedia.org/wiki?curid=258712", "title": "Miglia", "text": ""}
{"id": "258713", "revid": "1971044", "url": "https://it.wikipedia.org/wiki?curid=258713", "title": "William Holmes McGuffey", "text": "Scrisse i McGuffey Readers, uno dei primi libri di testo usato come strumento educativo e didattico nelle scuole primarie in America.\nBiografia.\nNacque nel 1800 in Pennsylvania e nel 1802 si trasfer\u00ec con la famiglia in Ohio.\nDopo il conseguimento della laurea presso il Washington &amp; Jefferson College in Pennsylvania nel 1826, divenne professore alla Miami University in Ohio dove scrisse il suo primo libro di testo.\nNel 1836 lasci\u00f2 Oxford per diventare presidente dell'Universit\u00e0 di Cincinnati dove si distinse come insegnante e professore. \nNel 1839 divenne presidente della \"Ohio University\" che lasci\u00f2 nel 1843 per diventare presidente del \"Woodward College\" di Cincinnati.\nTra 1845 e il 1873 ricopr\u00ec la carica di professore in filosofia presso l'Universit\u00e0 della Virginia dove scrisse la maggior parte dei suoi contributi.\nMcGuffey cerc\u00f2 di capire gli interessi, attitudini, abilit\u00e0 e comprensione dei bambini nelle diverse fasce di et\u00e0 per scrivere dei testi adatti alle diverse esigenze.\nI suoi libri vendettero pi\u00f9 di 122 milioni di copie che contribuirono molto all'alfabetizzazione degli americani.\nPer tutto il suo lavoro ricevette come compenso solo mille dollari come da contratto.\nEgli non ebbe mai un gran interesse per i soldi; dedic\u00f2 tutta la sua vita all'insegnamento e all'istruzione.\nMor\u00ec nel 1873 dopo una breve malattia senza un patrimonio.\nOra \u00e8 sepolto nella \"University of Virginia\" a Charlottesville."}
{"id": "258716", "revid": "29727", "url": "https://it.wikipedia.org/wiki?curid=258716", "title": "Marsupiale", "text": ""}
{"id": "258718", "revid": "104458", "url": "https://it.wikipedia.org/wiki?curid=258718", "title": "Kristian Ghedina", "text": "Originario di Cortina d'Ampezzo, Ghedina \u00e8 stato uno dei migliori specialisti delle prove veloci (discesa libera, supergigante) degli anni 1990, vincitore di tre medaglie iridate e di 13 gare in Coppa del Mondo.\nBiografia.\nCarriera sciistica.\nStagioni 1987-1990.\nFiglio di Adriana Dipol, la prima donna maestra di sci di Cortina d'Ampezzo morta nel 1985 in un incidente sciistico, Ghedina esord\u00ec in campo internazionale ai Mondiali juniores di S\u00e4len 1987.\nIn Coppa del Mondo ottenne il primo podio, nonch\u00e9 primo risultato di rilievo, il 16 dicembre 1989, giungendo terzo nella discesa libera disputata sulla Saslong della Val Gardena alle spalle di Pirmin Zurbriggen e Franz Heinzer. Nella stessa stagione, appena ventenne, s'impose all'attenzione internazionale conquistando - sempre in discesa libera - prima un altro podio (2\u00ba l'11 gennaio 1990 a Schladming), poi (nonostante un infortunio subito sulla Streif di Kitzb\u00fchel) le prime vittorie: il 3 febbraio a Cortina d'Ampezzo e il 15 marzo a \u00c5re.\nStagioni 1991-1994.\nA Saalbach-Hinterglemm 1991, sua prima presenza iridata, conquist\u00f2 la medaglia d'argento nella combinata e si piazz\u00f2 9\u00ba nel supergigante. Dopo pochi mesi per\u00f2, la carriera di Ghedina rischi\u00f2 di terminare in seguito a un gravissimo incidente stradale occorsogli sull'autostrada Torino-Milano: rimase in coma per nove giorni presso l'ospedale di Rho. Nell'incidente, oltre a varie fratture e lesioni, riport\u00f2 gravi danni cerebrali, e fu costretto a una difficile riabilitazione motoria; ben pochi, a quel punto, nutrivano speranze di un suo possibile ritorno ad alti livelli.\nPartecip\u00f2 ai XVI Giochi olimpici invernali di con discreti risultati (11\u00ba nella discesa libera, 6\u00ba nella combinata), ma negli anni successivi non riusc\u00ec pi\u00f9 a essere competitivo: rimase sempre nelle retrovie e non conquist\u00f2 alcun podio. Ai Mondiali di Morioka 1993 fu 13\u00ba nella discesa libera, mentre ai XVII Giochi olimpici invernali di si classific\u00f2 20\u00ba nella discesa libera e 16\u00ba nella combinata.\nStagioni 1995-2000.\nLa svolta si ebbe nella stagione 1994-1995 quando Ghedina torn\u00f2 ai vertici delle classifiche. Sal\u00ec cinque volte sul podio, vinse due gare e rimase in lotta sino all'ultima gara per la conquista della Coppa del Mondo di discesa libera, vinta poi dal francese Luc Alphand. Nel 1996 ai Mondiali di Sierra Nevada vinse l'argento in discesa libera, dietro all'austriaco Patrick Ortlieb, e fu 14\u00ba nel supergigante; l'anno seguente and\u00f2 ancora a medaglia, conquistando il bronzo - sempre in discesa libera - ai Mondiali di Sestriere, dove fu anche 7\u00ba nel supergigante. Ai XVIII Giochi olimpici invernali di arriv\u00f2 6\u00ba nella discesa libera, 16\u00ba nel supergigante e non concluse la combinata, mentre ai Mondiali di Vail/Beaver Creek 1999 fu 9\u00ba nella discesa libera, 10\u00ba nel supergigante e 12\u00ba nella combinata.\nIn Coppa del Mondo dal 1997 al 2000 riusc\u00ec a vincere gare ogni anno, rimanendo stabilmente ai vertici della discesa mondiale insieme a grandi interpreti della disciplina come Alphand e i protagonisti del \"Wunderteam\" austriaco. In quelle stagioni stabil\u00ec il record sulla pista da discesa pi\u00f9 lunga della Coppa, la Lauberhorn di Wengen in Svizzera (2'24\u201d23 nel 1997) e, il 24 gennaio 1998, ottenne uno dei successi pi\u00f9 prestigiosi vincendo a Kitzb\u00fchel sulla Streif, primo italiano a essere riuscito nell'impresa. Nel 2000 arriv\u00f2 anche la prima ed unica vittoria in supergigante: a Kvitfjell, in Norvegia, Ghedina s'impose davanti a Hermann Maier, interrompendo cos\u00ec il dominio della squadra austriaca, imbattuta in questa disciplina da due anni. A fine stagione risult\u00f2 ancora, come nel 1997, 4\u00ba nella classifica generale di Coppa del Mondo e 2\u00ba in quella di discesa libera.\nStagioni 2001-2005.\nL'ultima vittoria \u00e8 datata 14 dicembre 2001 quando, sulla Saslong della Val Gardena in Italia, Ghedina super\u00f2 il norvegese Lasse Kjus e l'italiano Kurt Sulzenbacher. Su questo tracciato riusc\u00ec a imporsi per quattro volte, record che detiene assieme ai grandi discesisti austriaci Franz Klammer e a Michael Walchhofer, e fu protagonista di un insolito imprevisto: nella discesa del 18 dicembre 2004, mentre giungeva in prossimit\u00e0 del traguardo, si vide spuntare improvvisamente davanti un capriolo, che per fortuna lo sciatore riusc\u00ec a non investire. Anche sulla Streif fu protagonista di un \"fuoriprogramma\" che contribu\u00ec alla sua popolarit\u00e0 quando, il 24 gennaio 2004, effettu\u00f2 una spericolata spaccata sull'ultimo salto del rettilineo d'arrivo, a 137,6\u00a0km/h; pur non avendo vinto la gara, il pubblico austriaco gli tribut\u00f2 una ola.\nAi Mondiali di Sankt Anton 2001 fu 23\u00ba nel supergigante, mentre l'anno dopo ai XIX Giochi olimpici invernali di si classific\u00f2 35\u00ba nella discesa libera. Sankt Moritz 2003 e Bormio 2005 furono invece le sue ultime apparizioni iridate: nel primo caso si piazz\u00f2 11\u00ba nella discesa libera, mentre nel secondo fu 15\u00ba nella discesa libera e 46\u00ba nel supergigante.\nStagioni 2006-2010.\nNella stagione 2005-2006, la sedicesima per lui, fu l'atleta pi\u00f9 anziano tra i partecipanti alla Coppa. Per un breve periodo detenne il record assoluto di pi\u00f9 anziano atleta a salire sul podio di Coppa del Mondo, poi passato a Fredrik Nyberg. Nel febbraio, a , partecip\u00f2 alla sua quinta e ultima Olimpiade classificandosi 23\u00ba nella discesa libera. Il 26 aprile seguente annunci\u00f2 il ritiro dalle gare di sci per dedicarsi all'automobilismo; il suo primato italiano di vittorie in discesa libera di Coppa del Mondo sarebbe stato superato solo il 27 dicembre 2019 da Dominik Paris.\nA quasi tre anni dal ritiro, tuttavia, torn\u00f2 a gareggiare nello sci, partecipando ai Campionati italiani del 2009 tenutisi a Passo San Pellegrino; il 25 marzo 2009 si classific\u00f2 sesto a 79 centesimi dal vincitore Stefan Thanei nella gara di discesa libera. Nell'edizione del 2010 a Falcade fu 23\u00ba, nella sua ultima gara in carriera.\nBilancio della carriera.\nSpecialista delle prove veloci, contribu\u00ec a far emergere lo sci alpino italiano (tradizionalmente pi\u00f9 competitivo nelle specialit\u00e0 tecniche) anche nelle gare di discesa libera e supergigante. La squadra italiana di velocit\u00e0, soprannominata \"Italjet\", di cui egli fece parte, riusc\u00ec negli anni 1990 a esprimersi agli alti livelli delle ben pi\u00f9 quotate selezioni austriaca e svizzera.\nCarriera automobilistica.\nNel 2006 Ghedina corse il Campionato italiano superturismo, con la BMW del team Zerocinque Motorsport, e l'F3000 International Masters (campionato di contorno al Campionato del mondo turismo organizzato dalla FIA) a bordo di una Lola B99/50 della scuderia Bigazzi. Nello stesso anno esord\u00ec anche nella Porsche Supercup, con il Morellato Stars Team. Nell'F3000 International Masters Ghedina conquist\u00f2 i primi punti (2) il 4 giugno, al terzo fine settimana di gare sul circuito tedesco di Oschersleben. , chiuse settimo, terminando poi il campionato al 23\u00ba posto con cinque punti. Il campionato si disput\u00f2 per la sola stagione 2006. , che avrebbe poi vinto quel titolo italiano, e ). Chiuse il suo primo campionato al settimo posto, con 32 punti.\nNel 2009 il pilota ottenne buoni risultati nella Superstars 2009, con una serie di piazzamenti (tra cui una vittoria e ulteriori tre podi) che gli consentirono di rivaleggiare con i pi\u00f9 quotati piloti con esperienza di Formula 1, come Gianni Morbidelli (che poi vinse il campionato) e Pierluigi Martini. Nel 2010 non riusc\u00ec a ripetere i risultati della stagione precedente e a luglio 2011 si ritir\u00f2.\nCarriera da allenatore.\nDalla stagione 2012-2013 ha allenato, per quanto riguarda le specialit\u00e0 di velocit\u00e0 (discesa libera, supergigante), il campione croato dello sci alpino Ivica Kosteli\u0107.\nAltre attivit\u00e0.\nNel 2011 Ghedina partecip\u00f2 al programma televisivo di Canale 5 \"Baila!\", condotto da Barbara D'Urso. \u00c8 testimonial ADMO, per il quale ha dato la propria disponibilit\u00e0 a donare il midollo osseo, e nel 2014 ha fondato una scuola sci a Cortina d'Ampezzo.\n\u00c8 compagno di Patrizia Auer, a sua volta sciatrice alpina; la coppia ha avuto un figlio nel 2020.\nPalmar\u00e8s.\nSci alpino.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante\nSouth American Cup.\nSouth American Cup - vittorie.\nLegenda:\nSG = supergigante"}
{"id": "258720", "revid": "580", "url": "https://it.wikipedia.org/wiki?curid=258720", "title": "Blastocele", "text": "Il blastocele, o celoma primario, \u00e8 la cavit\u00e0 piena di liquido che si forma nell'embrione allo stadio di blastula.\nEssa \u00e8 delimitata dal blastoderma, costituito da cellule detti blastomeri, estremamente attivate verso la sintesi di DNA, destinato alle future divisioni mitotiche. Tali cellule secernono un liquido che va a riempire il blastocele.\nNegli organismi pseudocelomati d\u00e0 origine al \"falso celoma\" o pseudocele, a differenza del celoma propriamente detto di Protostomi e Deuterostomi che origina viceversa dal mesoderma. Gli organismi che presentano lo pseudocele a maturazione sono classificati come Aschelminti,il cui gruppo pi\u00f9 numeroso sono i nematoda. Gruppo probabilmente parafiletico, ma su cui sono avanzate anche ipotesi di monofilia.\nAllo stadio di blastula succede quello di gastrula, pertanto il blastocele si invagina fino poi a differenziarsi a seconda dei vari gruppi.\nAnfibi.\nUn embrione anfibio con circa 128 cellule \u00e8 considerato una blastula poich\u00e9 il blastocele diventa evidente durante questo stadio. La cavit\u00e0 piena di liquido si forma nell'emisfero animale della rana. \u00c8 stato dimostrato nell'embrione di rana che il primo solco di scissione si allarga nell'emisfero animale creando una piccola cavit\u00e0 intercellulare che viene sigillata attraverso giunzioni strette. Mentre la scissione continua, la cavit\u00e0 si espande fino a diventare un blastocele sviluppato. Il blastocele \u00e8 una componente essenziale dello sviluppo degli embrioni anfibi perch\u00e9 permette la migrazione cellulare durante la gastrulazione e impedisce alle cellule al di sotto del blastocele di interagire prematuramente con le cellule sopra il blastocele. Ad esempio, impedisce alle cellule vegetali destinate a diventare endoderma di entrare in contatto con le cellule dell'ectoderma destinato a dare origine alla pelle e ai nervi. Durante la fase successiva dello sviluppo embrionale, la gastrulazione anfibia, il blastocele viene spostato dalla formazione dell'arcenterone. Alla fine della gastrulazione, il blastocele \u00e8 eliminato.\nRicci di mare.\nA 120 cellule, l'embrione di riccio di mare \u00e8 considerato una blastula a causa del blastocele sviluppato, che circonda e tocca ogni cellula embrionale. Ogni cellula \u00e8 a contatto con il fluido proteico del blastocele all'interno e tocca lo strato ialino all'esterno. I blastomeri sono strettamente connessi a causa di giunzioni strette che creano un epitelio che circonda completamente il blastocele. Anche se i blastomeri continuano a dividersi, la blastula si assottiglia mentre l'embrione si espande verso l'esterno. Ci\u00f2 succede a causa dell'afflusso di acqua che espande il blastocele e spinge le cellule che lo circondano verso l'esterno. L'emisero vegetale e l'emisfero animale sviluppano e secernono un enzima che consente all'embrione di diventare una blastula. Dopo che la blastula si schiude dall'involucro di fertilizzazione, il lato vegetale della blastula comincia ad appiattirsi e ispessirsi mentre un piccolo gruppo di cellule sviluppa processi lunghi e sottili chiamati filopodi. Queste cellule, indicate come mesenchima primario, si dissociano e penetrano nel blastocele. Le cellule si muovono casualmente all'interno del blastocele, fino a che non si localizzano nella regione ventrolaterale.\nMammiferi.\nDopo la fecondazione, le cellule dei mammiferi, chiamate blastomeri, si scindono fino ad arrivare nello stadio a 16 cellule chiamato morula. La morula possiede un piccolo gruppo di cellule interne circondate da un ampio gruppo di cellule esterne. Le cellule interne sono chiamate la massa cellulare interna (ICM) e continueranno a fare parte dell'embrione reale. Le cellule esterne circostanti diventano le cellule del trofoblasto. In questa fase non vi \u00e8 alcuna cavit\u00e0 all'interno della morula; l'embrione \u00e8 ancora una palla di cellule. In un processo chiamato cavitazione, le cellule del trofoblasto secernono un fluido nella morula per creare il blastocele. Le membrane delle cellule del trofoblasto contengono pompe al sodio, scambiatori Na+/K+ ATPasi e pompe Na+/H+, che immettono il sodio nella cavit\u00e0 centrale. L'accumulo di sodio attira l'acqua osmoticamente, allargando il blastocele all'interno dell'embrione. Le cellule dell'ovidotto stimolano le pompe al sodio mentre l'uovo fecondato viaggia lungo la tuba di Falloppio verso l'utero. Mentre l'embrione si divide ulteriormente, il blastocele si espande e la massa cellulare interna viene posizionata su un lato delle cellule del trofoblasto formando una blastula, chiamata blastocisti.\nUccelli.\nSimile ai mammiferi, la fecondazione dell'ovulo degli uccelli si verifica nell'ovidotto. Da l\u00ec si forma un piccolo ammasso di cellule nel polo animale dell'uovo, che subisce uno scollamento meroblastico discoidale. Il blastoderma si sviluppa nell'epiblasto e nell'ipoblasto ed \u00e8 tra questi strati che si former\u00e0 il blastocele. La forma e la formazione del blastodisco aviario differisce da quello anfibio, ma la relazione spaziale complessiva del blastocele rimane la stessa."}
{"id": "258722", "revid": "767487", "url": "https://it.wikipedia.org/wiki?curid=258722", "title": "Sepalo", "text": "In botanica, il termine sepalo indica una foglia modificata che fa parte del calice. \nI sepali costituiscono il calice, uno dei verticilli sterili del fiore e hanno funzione protettiva.\nTutti insieme formano, quindi, il calice, separatamente (calice dialisepalo) o fusi insieme (calice gamosepalo). Insieme ai petali formano il perianzio, e in molti gruppi sono modificati, ridotti o scomparsi. In tal caso non si parla pi\u00f9 di sepali e di petali ma di tepali (foglie modificate con la stessa funzione di protezione). \nEstreme modificazioni sono quelle avvenute in diverse famiglie, di cui una delle pi\u00f9 conosciute \u00e8 sicuramente quella delle Asteraceae (tra le quali la margherita \"Bellis perennis\", il tarassaco e moltissime altre), dove i sepali appunto, si sono trasformati in setole sottilissime con funzione di dispersione anemofila, prendendo perci\u00f2 il nome di pappo, come evidentissimo nel soffione. \nOgni pappo derivando dalla modificazione di un calice di un fiore funge perci\u00f2 da sistema di dispersione per il proprio frutto, poich\u00e9 nelle composite quello che noi osserviamo comunemente come fiore \u00e8 in realt\u00e0 una infiorescenza. I sepali comunque, avendo generalmente funzione protettiva, sono spesso ispessiti oppure presentano delle tuberosit\u00e0, possono essere di diversa consistenza e dimensione. Vengono definiti gamosepali quando fusi in uno solo circolare, anche solamente alla base, oppure dialisepali se interamente divisi."}
{"id": "258724", "revid": "184737", "url": "https://it.wikipedia.org/wiki?curid=258724", "title": "Epifita", "text": ""}
{"id": "258725", "revid": "6874975", "url": "https://it.wikipedia.org/wiki?curid=258725", "title": "Bioindicatore", "text": ""}
{"id": "258726", "revid": "81195", "url": "https://it.wikipedia.org/wiki?curid=258726", "title": "Bioaccumulatore", "text": ""}
{"id": "258727", "revid": "31886", "url": "https://it.wikipedia.org/wiki?curid=258727", "title": "Endomicorrize", "text": "L'Endomicorriza \u00e8 la simbiosi tra funghi e piante a livello radicale estremamente importante per l'assorbimento dei nutrienti da parte di queste ultime, in particolare in suoli a pH acido. A differenza delle ectomicorrize il fungo penetra all'interno delle stesse cellule radicali. \nTra le endomicorrize si distinguono: "}
{"id": "258728", "revid": "466530", "url": "https://it.wikipedia.org/wiki?curid=258728", "title": "Sostituzione nucleofila", "text": "In chimica si intende per sostituzione nucleofila una reazione di sostituzione in cui un nucleofilo sostituisce in una molecola un altro nucleofilo (che prende il nome di gruppo uscente).\nLa reazione pu\u00f2 essere schematizzata come segue:\nformula_1\nin cui:\nSi ha in pratica la sostituzione, nella molecola R-Nuc2, del gruppo -Nuc2 col gruppo -Nuc1. Nel caso in cui Nuc1 sia il solvente in cui la reazione viene svolta si parla di solvolisi.\nTipologie di sostituzioni nucleofile.\nA seconda dell'ordine cinetico della reazione, le reazioni di sostituzione nucleofila si distinguono in:\nLe velocit\u00e0 di reazione formula_2 e formula_3, corrispondenti rispettivamente alla SN1 e alla SN2, sono (riferendoci alla reazione generica anzidetta):\ndove formula_6 indica la concentrazione di nucleofilo reagente e formula_7 indica la concentrazione del substrato.\nSN1.\nIl meccanismo di questa reazione prevede una fase iniziale lenta nella quale il gruppo uscente acquisti due elettroni dal legame con l'atomo di carbonio e lasci la molecola sotto forma di ione negativo o di specie neutra. Risulta cos\u00ec formato un carbocatione, che per la riuscita della reazione deve essere stabilizzato dai gruppi circostanti. Per il nucleofilo \u00e8 a questo punto facile l'attacco sull'atomo di carbonio; per questo motivo la sua concentrazione in soluzione non rientra nella formula per la velocit\u00e0 di reazione.\nQuesto tipo di reazione di sostituzione avviene facilmente solo su substrati terziari, che stabilizzino la struttura del carbocatione carico, differentemente su secondari avviene solo in condizioni drastiche. Sui primari non avviene.\nDa notare che potendo la sostanza nucleofila attaccare il carbocatione da ambedue le direzioni, il prodotto sar\u00e0 un racemo dei due enantiomeri possibili, come illustrato nella figura.\nSN2.\nLa reazione SN2, al contrario, prevede l'attacco del nucleofilo simultaneamente alla rottura del legame fra l'atomo di carbonio e il gruppo uscente. Questa reazione segue un meccanismo concertato, passa perci\u00f2 attraverso uno stato di transizione pentacoordinato a differenza delle reazioni SN1 che passano per un intermedio carbocationico. La cinetica di reazione \u00e8 del secondo ordine perch\u00e9 quest'ultima dipender\u00e0 sia dalla concentrazione del substrato che da quella del nucleofilo, lo stadio lento della reazione \u00e8 quello che porta allo stato di transizione.\nQuesto tipo di reazione di sostituzione nucleofila bimolecolare avviene facilmente solo su substrati primari e secondari poco ingombrati, per via della necessit\u00e0 di inserzione di un nucleofilo concertatamente all'uscita di un altro. Su substrati terziari praticamente non avviene.\nDa notare come, al contrario del meccanismo SN1, l'SN2 preveda l'inversione della molecola, formando cos\u00ec uno solo dei due enantiomeri.\nMeccanismi borderline.\nSebbene sia usanza differenziare le sostituzioni nucleofile nei due modi descritti in precedenza, lo spettro di reazioni con cui la sostituzione avviene \u00e8 molto pi\u00f9 ampio, ed SN1 e SN2 sono solo i suoi estremi: quando il sostrato (R-X) \u00e8 a contatto con il solvente ed inizia la separazione tra R+ ed X- si forma una \"coppia ionica intima\". Con il passare del tempo, tra i due ioni si insinua il solvente fino a separare del tutto i due ioni. Quando il nucleofilo attacca velocemente la \"coppia ionica intima\", si assiste ad un meccanismo la cui velocit\u00e0 di reazione \u00e8 a tutti gli effetti quella della SN1, ma il prodotto ottenuto \u00e8 tipico di una SN2 quindi non racemo. Avviene infatti una racemizzazione parziale: il prodotto a configurazione invertita si forma in misura maggiore, dal momento che il gruppo uscente si trova in posizione tale da bloccare l'avvicinamento del nucleofilo dalla parte frontale del carbocatione. La velocit\u00e0 di formazione della coppia ionica e conseguentemente quella della reazione, sono parametri dipendenti dall'ambiente stesso di reazione e dai due reagenti.\nSostituzione nucleofila alifatica e aromatica.\nA seconda del tipo di substrato coinvolto, le reazioni di sostituzione nucleofila si possono dividere in:"}
{"id": "258729", "revid": "767487", "url": "https://it.wikipedia.org/wiki?curid=258729", "title": "Ectomicorriza", "text": "Fra le diverse tipologie micorriziche note, le ectomicorrize interessano in modo particolare molte delle piante d'alto fusto degli ecosistemi forestali (es. \"Fagus, Picea, Pinus, Quercus\"), da quelli scandinavi, agli alpini, dai temperati ai mediterranei, dalle formazioni boschive di savana tropicale o subtropicale, alle foreste pluviali.\nAnche le specie fungine coinvolte, tutte ipogee, sono molteplici. Esse appartengono agli Ifomiceti (es. \"Cenococcum\"), Zigomiceti (es. \"Endogone\"), Ascomiceti (es. \"Elaphomyces, Tuber\"), ma soprattutto ai Basidiomiceti (es. \"Amanita, Boletus, Russula\").\nAnche se generalmente una specie fungina pu\u00f2 formare \"ectomicorrize\" con molte specie vegetali (ad esempio Pisolithus tinctorius pu\u00f2 stabilire una simbiosi con pi\u00f9 di 70 specie), in alcuni casi l'affinit\u00e0 \u00e8 maggiore, fino ad arrivare ad essere specifica della specie, come nel binomio Boletus elegans - Larix decidua.\nQualora le caratteristiche ambientali e pedologiche siano adeguate alla micorrizazione il fungo, attirato chemiotatticamente dagli essudati radicali, inizia la colonizzazione della superficie esterna dell'apice avvolgendo quest'ultimo con un rivestimento miceliale chiamato mantello o micoclena, il cui spessore complessivo pu\u00f2 anche superare quello del diametro dell'apice stesso. Interagendo con la pianta, inoltre, produce dei regolatori di crescita che inibiscono la produzione dei peli radicali e inducono l'eventuale ramificazione laterale dell'apice, la cui disposizione spaziale generalmente dipende dalle specie coinvolte. Contemporaneamente, le ife gradualmente si insinuano fra le cellule corticali (senza penetrare al loro interno n\u00e9 interessando i meristemi preposti all'allungamento dell'apice o i tessuti vascolari) fino a raggiungere quelle epidermiche in un intreccio chiamato reticolo di Hartig.\nDalle cellule esterne della micoclena, inoltre, possono propagarsi nel terreno alcune strutture fungine distinguibili in cistidi, ife emananti e rizomorfe, la cui presenza e morfologia hanno importanza sistematica. \nIn funzione della specie fungina, del suo livello energetico, dello stato fisiologico della pianta e del manifestarsi di adeguate condizioni meteoriche e climatiche, le ife emananti e le rizomorfe possono colonizzare altri apici non ancora micorrizati e originare il corpo fruttifero del fungo a livello ipogeo (es. Tuber) o epigeo (es. Boletus). \nLa sola presenza della micorriza, quindi, \u00e8 una condizione necessaria ma non sufficiente alla produzione del corpo fruttifero. Ci\u00f2 giustifica il fatto, comunque non generalizzabile, che la produzione di funghi \u00e8 maggiore in boschi sani e maturi, soprattutto dove la durata della stagione vegetativa permette una sufficiente e prolungata fotosintesi (il 10-20% dei fotosintati vengono utilizzati direttamente dal fungo o da esso trasformati in composti di riserva) e qualora si manifesti un'adeguata idratazione del terreno. \nMentre i benefici dell'ectomicorrizazione per il fungo possono essere riassunti nel pi\u00f9 facile approvvigionamento di nutrienti e nella possibilit\u00e0 di completare il proprio ciclo biologico, gli effetti della simbiosi sulla pianta consistono nel miglioramento della nutrizione minerale e idrica e nella maggior resistenza a stress di origine abiotica e biotica, con un conseguente miglioramento dello stato fisiologico, vegetativo e sanitario della pianta.\nLa micoclena, infatti, oltre ad aumentare sensibilmente la superficie di contatto complessiva tra apice e terreno, incrementa l'assorbimento idrico e nutrizionale (es. azoto, fosforo, potassio, rame, zinco), mobilizza nutrienti minerali a partire da proteine, elabora e trasporta sostanze di crescita di tipo auxinico e citochininico e funge da filtro nei confronti di molti metalli pesanti (es. alluminio, cadmio, nichel, stronzio) (\"Abuzinadah e Read, 1986; Boyd et al., 1986; Rousseau et al., 1994\"). La sua presenza, inoltre, migliora la protezione fitosanitaria della pianta. Infatti, oltre a costituire una barriera fisica alla penetrazione di eventuali parassiti e a modificare qualitativamente e quantitativamente gli essudati radicali emessi nella rizosfera, produce composti tossici nei confronti di molti patogeni fungini del terreno (\"Govi, 1986; Marx, 1982\"). \nTali effetti risultano amplificati qualora dalla micoclena emanino cistidi, ife o rizomorfe che, utilizzati come prolungamento del sistema radicale, aumentano considerevolmente il volume di terreno esplorato (micorrizosfera). In questo caso, comunque, l'efficienza dipender\u00e0 dalla quantit\u00e0 e dalla tipologia dell'elemento emanante; sar\u00e0 minore nel caso in cui la micorriza produca solo cistidi, via via crescente in presenza di ife e di rizomorfe e massima qualora siano contemporaneamente presenti le tre strutture e per ciascuna di esse ne sia massimizzata la quantit\u00e0, la lunghezza, la ramificazione e il grado evolutivo. Basti pensare che le ife sono molto pi\u00f9 sottili di un pelo radicale (da 2 a 5 volte) e che alcune rizomorfe possono estendersi fino a 40-50 cm dall'apice d'origine (es. \"Suillus bovinus\") e trasferire cos\u00ec alla pianta minerali situati esternamente alla rizosfera. \nUna volta assorbiti, i nutrienti vengono accumulati temporaneamente nella micoclena e ceduti gradualmente alla pianta attraverso il reticolo di Hartig, assicurando cos\u00ec uno sviluppo pi\u00f9 equilibrato e continuo della pianta. \nDato che l'ectomicorrizazione \u00e8 il risultato di una complessa serie di interazioni dinamiche che coinvolgono aspetti vegetativi, nutrizionali, fisiologici e fitosanitari, e che esiste una relazione positiva tra salute della pianta ed ectomicorrizazione, da un punto di vista gestionale lo stato micorrizico (proporzione di apici micorrizati e specie fungine coinvolte) potrebbe diventare un interessante parametro per valutare sinteticamente la salute di una pianta o di un popolamento forestale.\nInoltre, la simbiosi pu\u00f2 essere indotta artificialmente in sede vivaistica mediante l'inoculazione artificiale di una o pi\u00f9 specie fungine selezionate per le loro caratteristiche. Ci\u00f2 pu\u00f2 essere necessario sia per motivi colturali, nel caso in cui sia debba effettuare una ricostituzione boschiva in situazioni ambientali anomale (suoli decapitati, inquinati, caratterizzati da un'insufficiente o incostante disponibilit\u00e0 di acqua e nutrienti o dalla presenza di parassiti delle radici) sia commerciali, qualora si vogliano produrre con regolarit\u00e0 sufficienti quantit\u00e0 di corpi fruttiferi di alcune specie pregiate (es. Tuber)."}
{"id": "258732", "revid": "324090", "url": "https://it.wikipedia.org/wiki?curid=258732", "title": "Olave Baden-Powell", "text": "Olave nacque lo stesso giorno di suo marito, con cui coltivava la comune passione per lo scautismo; infatti fu lei a guidare per anni il guidismo, il movimento femminile corrispondente allo scautismo. Anche dopo la morte del marito rimase per decenni un punto di riferimento per gli scout e per le guide.\nBiografia.\nGiovinezza e l'incontro con B.-P..\nOlave era la figlia minore di Harold Soames, proprietario di una fabbrica di birra ed artista. Venne educata in casa da suo padre, sua madre (Katharine Hill), e da numerose istitutrici. Olave fu molto attiva negli sport all'aperto, in particolare tennis, nuoto, calcio, pattinaggio e canoa. Suonava anche il violino.\nNel gennaio 1912 Olave incontr\u00f2 Robert Baden-Powell, eroe di guerra e fondatore degli Scout e delle Guide sul transatlantico Arcadia in rotta per New York, dove si recava per uno dei suoi viaggi di promozione dello scautismo. Lei aveva 23 anni, lui 55, ed erano nati entrambi il 22 febbraio. Si fidanzarono in settembre dello stesso anno, fra l'interesse della stampa. Per evitare intrusioni di giornalisti, si sposarono in segreto il 30 ottobre 1912. Ogni \"scout\" ed ogni \"guida\" d'Inghilterra e del mondo don\u00f2 un \"penny\" per contribuire a comperare un regalo di nozze, un'auto (notare che non \u00e8 la Rolls Royce che fu invece donata loro nel 1929).\nI Baden-Powell ebbero tre figli, un maschio e due femmine, che ebbero il titolo di cortesia di \"onorevole\" (\"Honourable\") nel 1929; il primo figlio successe al padre nel 1941:\nDurante la prima guerra mondiale, Olave lasci\u00f2 i figli per aiutare lo sforzo bellico in Francia.\nGuidismo.\nOlave divenne Commissaria di Contea delle Guide nel 1916, Capo Guida nel 1918 e fu eletta Capo Guida del Mondo nel 1930. Nello stesso anno ricevette il titolo di Gran Dama dell'Impero Britannico da Giorgio V. Suo padre le compr\u00f2 anche la residenza di Pax Hill, vicino Bentley, nell'Hampshire. Visse l\u00ec con il marito dal 1918 al 1939. Nel 1932 ricevette il titolo di Dama di Gran Croce dell'Eccellentissimo Ordine dell'Impero Britannico (GBE) da Giorgio V. Oltre a contribuire fortemente allo sviluppo del movimento del guidismo, visit\u00f2 111 nazioni durante la sua vita, sia per partecipare ai jamboree mondiali sia per far visita alle associazioni nazionali di Guide. Nell'ottobre del 1939, Olave si trasfer\u00ec in Kenya con suo marito, che mor\u00ec l\u00ec l'8 gennaio 1941.\nNel 1942 sfid\u00f2 gli U-Boot tedeschi per rientrare in patria, in un appartamento in Hampton Court Palace, dove visse fra il 1943 ed il 1976. La residenza di Pax Hill, infatti, era stata requisita dalle forze armate canadesi. Per tutta la seconda guerra mondiale visit\u00f2 tutta la Gran Bretagna. Fortunatamente, era fuori quando una bomba V2 danneggi\u00f2 il suo appartamento nel 1944. Appena possibile, dopo il D-Day, si rec\u00f2 in Francia e alla fine della guerra attravers\u00f2 tutta l'Europa per aiutare la rinascita dello scautismo e del guidismo. Essendo stata colpita da infarto nel 1961, i medici le vietarono ogni viaggio. All'et\u00e0 di 80 anni, nel 1970, le fu diagnosticato il diabete.\nOlave mor\u00ec il 19 giugno 1977 a Birtley House, Bramley. Le sue ceneri furono portate in Kenya, per essere poste a fianco del marito. Le sopravvivevano le sue due figlie. In sua memoria fu costruito l'Olave Centre per le guide, a nord di Londra. Qui si trovano il Bureau Mondiale del Guidismo ed il centro mondiale Pax Lodge. Tutto il centro fu in seguito trasferito vicino Hampstead Heath, ancor pi\u00f9 vicino al centro di Londra. Pax Lodge \u00e8 anche un ostello a disposizione di tutte le Guide che si recano a Londra. Gli Scout e le Guide celebrano il 22 febbraio col nome di Thinking Day ricordando i compleanni congiunti di Robert ed Olave Baden-Powell, per ricordare e celebrare l'opera del Capo Scout e della Capo Guida."}
{"id": "258737", "revid": "1543377", "url": "https://it.wikipedia.org/wiki?curid=258737", "title": "Buccari", "text": "B\u00f9ccari (in croato \"Bakar\") \u00e8 una citt\u00e0 della Croazia situata lungo la costa adriatica pochi chilometri a sud-est di Fiume, in fondo ad un riparato vallone che si apre di fronte al Quarnaro e all'isola di Veglia. Il comune conta 8.254 abitanti, di cui 1.470 nel centro omonimo.\nStoria.\nBuccari gode dello lo status di \"citt\u00e0\" all'interno della regione litoraneo-montana. Buccari gode di questo titolo dal 1778, su concessione dell'imperatrice Maria Teresa d'Austria.\nLa baia (o vallone) di Buccari \u00e8 una profonda e stretta insenatura che si insinua nella terraferma con andamento parallelo alla costa. Essendo particolarmente adatta a riparare navigli di grande stazza, durante la prima guerra mondiale costitu\u00ec insieme a Pola una delle pi\u00f9 importanti basi navali austro-ungariche; l'11 febbraio 1918 fu teatro della celebre beffa di Buccari.\nFino alla seconda guerra mondiale era presente una popolazione italiana autoctona, ora scomparsa. Dal 1941 al 1943 fece parte della provincia di Fiume in seguito all'occupazione italiana di parte del Regno di Jugoslavia.\nSociet\u00e0.\nLa presenza autoctona di italiani.\n\u00c8 presente una piccola comunit\u00e0 di italiani autoctoni che rappresentano una minoranza residuale di quelle popolazioni italiane che abitarono per secoli ed in gran numero, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia. La presenza degli italiani a Buccari \u00e8 drasticamente diminuita in seguito agli esodi che hanno seguito la prima e la seconda guerra mondiale.\nOggi a Buccari, secondo il censimento ufficiale croato del 2011, esiste una modestissima minoranza autoctona italiana, pari al 0,24% della popolazione complessiva.\nGeografia antropica.\nLocalit\u00e0.\nIl comune di Buccari \u00e8 diviso in 9 insediamenti (\"naselja\") di seguito elencati. Tra parentesi il nome in lingua italiana, a volte desueto."}
{"id": "258739", "revid": "7336", "url": "https://it.wikipedia.org/wiki?curid=258739", "title": "Start I", "text": ""}
{"id": "258740", "revid": "7336", "url": "https://it.wikipedia.org/wiki?curid=258740", "title": "Start II", "text": ""}
{"id": "258742", "revid": "1993636", "url": "https://it.wikipedia.org/wiki?curid=258742", "title": "Giovani Turchi", "text": "Giovani turchi (turco ottomano \u0698\u0648\u0646 \u062a\u0631\u0643\u0644\u0631 turco Gen\u00e7 T\u00fcrkler o Yeni T\u00fcrkler o J\u00f6n T\u00fcrkler) \u00e8 la denominazione con cui la storiografia fa riferimento agli appartenenti a un movimento politico della fine del XIX secolo (prima noti col nome di Giovani ottomani) affermatosi nell'Impero ottomano, ispirato dalla mazziniana Giovine Italia, costituito allo scopo di trasformare l'impero, allora autocratico e inefficiente, in una monarchia costituzionale, con un esercito modernamente addestrato ed equipaggiato.\nEssi raccoglievano inoltre l'eredit\u00e0 dei Giovani ottomani, movimento semi-clandestino della seconda met\u00e0 dell'Ottocento che si proponeva obiettivi liberali e costituzionali, contribuendo alla costituzione (\"Kanun-i Esasi\") del 1876.\nNel 1915 furono i responsabili del genocidio del popolo armeno, di quello dei greci del Ponto e di quello degli assiri.\nStoria.\nIl movimento - ufficialmente noto come Comitato dell'unione e progresso (\"\u0130ttihat ve Terakki Cemiyeti\") - sorse a Salonicco e comprendeva prevalentemente intellettuali, reclutati spesso nelle societ\u00e0 segrete degli studenti universitari progressisti, nonch\u00e9 ufficiali dell'esercito, i quali ne promossero il primo sviluppo, allo scopo di modernizzare e occidentalizzare l'intera societ\u00e0 ottomana, liberandola dai \"vecchi turchi\".\nQuando Abdul Hamid II (1876-1909) cominci\u00f2 a congedare o a fucilare gli ufficiali sospettati di far parte dell'associazione, l'ala militare del gruppo, nell'estate del 1908, marci\u00f2 con le proprie truppe sulla capitale Istanbul, costringendo il sultano a concedere il ritorno alla costituzione del 1876 e cambiamenti al governo del paese.\nNello stesso periodo si verificava la disgregazione della sovranit\u00e0 ottomana nei territori balcanici, con la dichiarazione di indipendenza della Bulgaria (che annett\u00e9 la Rumelia orientale), lo scoppio della rivolta a Creta, che fu annessa alla Grecia, e la sottrazione di Bosnia ed Erzegovina da parte dell'Impero austro-ungarico. Il sultano Abdul Hamid, di fronte alla crisi di legittimazione del movimento e del governo, tent\u00f2 quindi di attuare una controrivoluzione, ma i Giovani turchi ebbero il sopravvento nell'aprile 1909 e il sultano, deposto, fu sostituito dal fratello, Maometto V (1909-1918).\nIl nuovo regime, guidato da esponenti del movimento, tent\u00f2 di realizzare, con qualche successo, un'opera di modernizzazione dello Stato, ma non seppe avviare a soluzione il problema dei rapporti con le popolazioni europee ancora soggette all'impero, in stato di endemica rivolta. Al contrario, i Giovani turchi cercarono di attuare un ordinamento amministrativo pi\u00f9 centralistico di quello, autoritario ma inefficiente, del vecchio regime, e ottennero l'effetto di accentuare le spinte indipendentiste e di accelerare la dissoluzione della maggior parte di quanto restava della presenza turca in Europa. Inoltre i suoi dirigenti, in particolare Talat Pasci\u00e0, si macchiarono delle colpe del genocidio armeno, di quello dei greci del Ponto e del genocidio assiro, condotti durante la prima guerra mondiale."}
{"id": "258744", "revid": "767487", "url": "https://it.wikipedia.org/wiki?curid=258744", "title": "Bessie Smith", "text": "Viene considerata la pi\u00f9 popolare e talentuosa cantante blues e jazz degli anni venti e anni trenta. Venne soprannominata l\"Imperatrice del Blues\" per la sua voce elegante e imponente che influenz\u00f2 la musica americana successiva. Era anche una ballerina, un'attrice comica e una mima.\nArtiste come Annette Hanshaw, Billie Holiday, Ella Fitzgerald, Mahalia Jackson, Janis Joplin e Norah Jones si sono ispirate a lei e alla sua arte.\nBiografia.\nGli esordi.\nBessie Smith trascorse i primi anni di vita in una condizione di miseria. Il padre, un predicatore della Chiesa Battista, mor\u00ec, lasciando nell'indigenza la moglie e sette figli piccoli. La giovane Bessie si diede al canto come fonte di sostentamento materiale, ma ben presto, nel 1912, divenne una professionista in una compagnia che metteva in scena spettacoli \"vaudeville\" e in cui si esibiva anche \u201cMa\u201d Rainey. Pass\u00f2 poi a un'altra troupe, sempre insieme alla cantante, e fece la gavetta per diversi anni girando gli Stati del Sud assieme a varie compagnie. Nel 1921 fu scritturata per un'esibizione allo Standard Theatre di Filadelfia, e l'anno successivo cant\u00f2 con l'orchestra di Charlie Johnson ad Atlantic City.\nIl successo.\nDa quel momento la sua carriera parve essere in ascesa. Alcuni suoi provini presso case discografiche dettero per\u00f2 risultati deludenti, cos\u00ec la Smith ripieg\u00f2 su una compagnia di artiste di colore che era in predicato di raggiungere brillanti risultati, ma ne venne allontanata per dissidi con il direttore artistico. Era il 1923, anno in cui la cantante, assieme al marito Jack Gee, decise di trasferirsi a New York e and\u00f2 a risiedere nel quartiere di Harlem. Nello stesso anno, grazie anche all'intervento di Clarence Williams, fu convocata negli studi della Columbia Records per la proposta di un ingaggio. Dopo un inizio incerto Bessie Smith sfoder\u00f2 la sua classe registrando \"Down Hearted Blues\", un disco che ebbe un successo strepitoso vendendo in pochi mesi quasi 800.000 copie, che per l'epoca era un numero clamoroso. Sulla scia del trionfo la cantante and\u00f2 poi in tourn\u00e9e, suscitando grande entusiasmo nel pubblico, e i tour non si limitarono pi\u00f9 agli Stati del Sud ma toccarono anche le principali citt\u00e0 statunitensi del nordest.\nAlle tourn\u00e9e altern\u00f2 qualche breve momento di pausa nella casa di Filadelfia, spettacoli \"vaudeville\", esibizioni nei club e il lavoro in studio di registrazione nella stessa citt\u00e0. Incise pezzi originali ma anche composizioni che facevano parte del repertorio di altre colleghe: \"Beale Street Mama\" e \"Aggravatin' papa\" di Lucile Hegamin, \"Graveyard blues\" di Ida Cox, \"Moonshine Blues\" e \"Bo-weavil Blues\" di \u201cMa\u201d Rainey. Inoltre, con l'aiuto dei musicisti del suo \"entourage\" \u2013 James P. Johnson, Fred Longshaw, Porter Grainger, Clarence Williams e Fletcher Henderson (il pianista che aveva accompagnato la voce di Bessie Smith nel suo primo successo discografico) \u2013 ripesc\u00f2 melodie tratte dalla ricca tradizione dei neri d'America rielaborandole attraverso il filtro della sua forte personalit\u00e0. Ottenne cos\u00ec un vasto consenso di pubblico, inaspettatamente trasversale negli stati meridionali dove la cantante era molto apprezzata anche dagli ascoltatori bianchi. Continuava con le esibizioni legate al circuito TOBA (Theatre Owner's Booking Association) e si susseguivano le incisioni con jazzisti di rango, fra i quali Fletcher Henderson e Louis Armstrong. La cantante era diventata l'artista di colore pi\u00f9 pagata al mondo.\nBessie Smith era estremamente versatile; i suoi spettacoli la vedevano non soltanto cantare ma anche ballare, mimare, recitare, indossando vestiti sgargianti e collane di perle abbinate a piume di struzzo. \"Harlem Frolics\" fu uno show che ebbe centinaia di migliaia di spettatori; quello successivo, \"Mississippi Days\", la vedeva interpretare un altro celebre successo, \"Empty Bed Blues\". Altri spettacoli seguirono nel 1929, con esiti alterni: \"Streamboat Days\", \"Late Hour Dances\" e \"Midnight Steppers\" riscossero il favore del pubblico, mentre \"Pansy\" si rivel\u00f2 un insuccesso. Nello stesso anno, diretta da Dudley Murphy, l'artista fu tra gli interpreti del cortometraggio \"St. Louis Blues\".\nIl tramonto.\nIl declino della Smith fu in parte conseguenza della crisi economica e del crollo di Wall Street, che nel biennio 1930-31 mise in ginocchio il mercato dei \"race records\" e cancell\u00f2 le attivit\u00e0 artistiche in cui la cantante era cresciuta. Spar\u00ec la richiesta per il blues, sparirono il \"vaudeville\" e le riviste, soppiantate dal cinema sonoro, e la cantante scivol\u00f2 lentamente verso il tramonto, lontana dalle luci della ribalta e dai fasti degli anni precedenti. Solo nel 1933 John Hammond la volle per un'incisione destinata al mercato britannico. Per l'ultima volta Bessie si trov\u00f2 in sala di registrazione assieme a strumentisti jazz di valore sui quali emerge Benny Goodman, e in quell'occasione sfoggi\u00f2 la sua grinta canora in quattro pezzi rimasti celebri: \"Gimme a Pigfoot\", \"Do Your Duty\", \"Take Me for a Buggy Ride\" e \"Down in the Dumps\".\nL'artista fece poi qualche rara apparizione in teatro e partecip\u00f2 allo spettacolo \"Hot from Harlem\", ma per il resto furono mesi segnati dall'oblio e dall'alcool, fino all'inizio del 1936, anno in cui le fu offerta l'opportunit\u00e0 di sostituire per un paio di mesi al Connie's Inn di Harlem la cantante Billie Holiday, ferma per problemi di salute. Ancora una volta la Smith dette prova del proprio valore, ricevendo la stima di musicisti e appassionati di jazz ai quali regal\u00f2 una straordinaria serata speciale al club Famous Door.\nLa morte.\nBessie Smith mor\u00ec tragicamente in un incidente stradale il 26 settembre 1937. L'auto su cui viaggiava urt\u00f2 un camion e si ribalt\u00f2. La cantante, gravemente ferita, venne raccolta da un'ambulanza sollecitamente intervenuta e fu portata all'Afro American Hospital, un ospedale per afroamericani, ma le condizioni dell'artista erano disperate e non le consentirono di sopravvivere. Le voci sull'omissione di soccorso per motivi razziali furono smentite da un'accurata ricostruzione dei fatti.\nIl funerale svoltosi a Filadelfia vide il concorso di pi\u00f9 di settemila persone; Bessie Smith fu sepolta ma la sua tomba rimase per tanti anni disadorna e priva di lapide. Solo nel 1970 la Columbia, in concomitanza con la produzione di cinque album contenenti le incisioni della cantante, per ragioni pubblicitarie rimedi\u00f2 a quel torto facendo apporre una lapide in cui era scritto: \u00abLa pi\u00f9 grande cantante di blues del mondo non smetter\u00e0 mai di cantare\u00bb."}
{"id": "258745", "revid": "1935652", "url": "https://it.wikipedia.org/wiki?curid=258745", "title": "Lentate sul Seveso", "text": "Lentate sul Seveso (\"Lent\u00e0a\" in dialetto brianzolo) \u00e8 un comune italiano di abitanti della provincia di Monza e della Brianza in Lombardia. \u00c8 situato sulle colline della valle del Seveso, lungo il percorso della via Nazionale dei Giovi e del fiume Seveso.\nOrigini del nome.\nIl nome appare per la prima volta nel XIII secolo come \"Lentade\", \"Lentatum\" nel latino ecclesiastico. \"Lentate\" rimase il nome del paese fino al 14 dicembre 1862, quando la sottoprefettura di Monza ne chiese la modifica alla giunta in carica al fine di distinguerlo da altri comuni con il medesimo nome. L'aggiunta della dicitura \"sul Seveso\", che identificava il paese come quello attraversato dall'omonimo fiume, venne infine deliberata dal consiglio comunale in data 11 settembre 1862.\nNel 600 il paese si chiamava solamente Lenta.\nL'etimo \u00e8 incerto. Per Dante Olivieri potrebbe derivare dalla coltura delle lenticchie ed equivarrebbe a un \"lentato\", \"campo di lenti(cchie)\"; Gerhard Rohlfs ha proposto invece che sia un toponimo prediale, derivante un personale latino \"Lenta\", con un suffisso aggettivale -\"ate\", indicante la provenienza.\nGeografia fisica.\nLentate, distante 25\u00a0km da Milano, 15\u00a0km da Como e 20\u00a0km dalla Svizzera, si sviluppa su vari terrazzi pianeggianti o lievemente ondulati per tutto il suo territorio. Diviso a met\u00e0 dal fiume Seveso a est di esso si trova per primo un terrazzo d\u2019et\u00e0 intermedia (sopraelevato di 20\u201330 m) dove si trovano la frazione di Cimnago e numerosi campi agricoli. Qui si trova la collina della Cascina Mocchirolo, sopraelevata di 10 m in pi\u00f9. Nella zona pi\u00f9 a est invece, si trova un terrazzo pi\u00f9 antico, che si eleva ancora di 15 m, cui sono presenti i boschi del Parco delle Groane. In centro troviamo la valle del Seveso, che da nord a sud si estende dai 233 a 219 m s.l.m. Il primo terrazzo che s\u2019incontra verso ovest \u00e8 quello di Camnago, paragonabile all'alta pianura, si sopraeleva di 10 m. Continuando, si trova il terrazzo d\u2019et\u00e0 intermedia, elevato di altri 10\u201320 m, dove sono presenti il capoluogo Lentate e la statale dei Giovi, strada che collega Milano a Como. Infine, ancora pi\u00f9 a occidente, si trova il pianalto delle Groane, dove sono site le frazioni di Copreno e Birago, elevato di altrettanti 10 m. Il centro di Lentate si trova a 250 m s.l.m. Il territorio da nord a sud \u00e8 servito dalla superstrada Milano-Cermenate, che andr\u00e0 a essere sostituita dalla Pedemontana Lombarda.\nStoria.\nOrigini.\nLa storia di Copreno risale all'epoca gallo celtica. Del periodo pi\u00f9 antico sono alcuni ritrovamenti archeologici oggi ai musei di Como e Milano.\n\u00c8 stato feudo del marchese Carcassola e prima ancora dei monaci di san Simpliciano di Milano. Principali possidenti in epoca moderna, sono stati i marchesi Clerici di Cavenago, ai quali subentrarono i Ginami de Licini ed i Cattaneo di Proh.\nAntico \u00e8 il culto verso san Mauro abate. Una leggenda popolare fa risalire la devozione verso il santo al trasporto di una statua in pietra, raffigurante san Mauro. La statua, con l'effigie di un abate, doveva essere condotta ad Asnago, ma i buoi che trainavano il carro non ne vollero sapere di raggiungere la destinazione, e si fermarono a Copreno. Certo \u00e8 che i benedettini di san Simpliciano sin dal Medioevo, avevano fatto costruire una cappelletta, per devozione ai santi del loro ordine monastico. Il capitano Francesco Clerici, nel tardo Seicento, ricostru\u00ec l'attuale santuario sull'area occupata dall'antico luogo di culto benedettino, dotandolo di rendite e quadri bellissimi, tra cui un \"Guercino\", che per\u00f2 sono stati venduti dagli ultimi proprietari.\nGi\u00e0 parte della provincia di Milano, pass\u00f2 nel 2009 alla provincia di Monza e della Brianza.\nIn realt\u00e0, al momento della nascita della provincia di Monza e Brianza, il comune di Lentate sul Seveso, pur rimanendo compreso tra i territori di comuni appartenenti alle province di Como e di Monza e Brianza, per volont\u00e0 della giunta guidata da Riccardo Brunati decise di restare a far parte della provincia di Milano dando luogo di fatto ad una vera e propria enclave. Successivamente, nel 2007, la giunta subentrante guidata da Massimo Sasso deliber\u00f2 l'adesione del comune di Lentate alla provincia di Monza e della Brianza, avvenuta poi il 18 dicembre 2009.\nFrazioni.\nPer breve tempo, fra il 1811 e il 1816, anche Lazzate e Misinto divennero frazioni di Lentate.\nBirago.\nBirago \u00e8 una frazione di circa abitanti; oltre che con altre frazioni di Lentate, confina con Lazzate.\nI suoi abitanti sono chiamati \"biraghesi\". I santi patroni sono i santi Anna e Gioacchino. La festa del paese si festeggia il giorno 26 luglio.\nIl paese \u00e8 situato su una collina ad una altezza di circa 270\u00a0m.\nLa tradizione popolare impone la divisione in 4 rioni: piazza, laghetto, camporia e borghetto, che si fronteggiano in alcune gare a livello sportivo durante le serate della festa del paese.\nFino al 1869 Birago era un comune autonomo.\nQui Simone Cantoni edific\u00f2 la Villa Raimondi, tra il 1794 e il 1798.\nA Birago ha inoltre sede dal 1970 la \"Strumentoteca d'arte musicale\", un museo che espone una delle maggiori collezioni di strumenti musicali a livello europeo (con circa 13.000 \"pezzi\" di varia provenienza).\nCamnago.\nCamnago \u00e8 una frazione di Lentate sul Seveso. Conta circa 3000 abitanti. Si trova ad un'altezza compresa tra circa 220 metri e circa 240 metri s.l.m. Oltre che con altre frazioni di Lentate, confina con Barlassina e Meda. \u00c8 attraversata dal fiume Seveso.\nA Camnago \u00e8 sita una stazione ferroviaria, capolinea della linea suburbana Milano Cadorna - Camnago/Lentate e dove ferma anche la linea regionale Milano - Chiasso.\nI suoi abitanti sono chiamati \"camnaghesi\". I santi patroni sono i santi Quirico e Giulitta. La festa del paese si festeggia la terza domenica di luglio.\nIl paese \u00e8 sede del Corpo Musicale Giuseppe Verdi: nato nel 1927 rappresenta il gruppo bandistico di punta per tutto il territorio comunale di Lentate sul Seveso.\nCimnago.\nCimnago \u00e8 una frazione di Lentate sul Seveso disposta al confine con Novedrate che conta circa 700 abitanti.\nI suoi abitanti sono chiamati cimnaghesi.\nIl santo patrono \u00e8 san Vincenzo martire. La festa del paese si festeggia la terza domenica di gennaio.\nCopreno.\nCopreno (in dialetto locale \"cunvrent\") \u00e8 una frazione di Lentate sul Seveso che conta quasi 3.000 abitanti. Fino al 1869 Copreno era un comune autonomo. Per breve tempo, in epoca napoleonica, fu unito a Lazzate.\nGli edifici principali sono le ville Avogadro, Beccaria Bonesana, Clerici con i loro parchi, e le chiese di sant'Alessandro, san Mauro Abate e l'oratorio di San Francesco Saverio. In quest'ultimo edificio \u00e8 sepolto il cav. Giorgio Clerici di Cavenago, membro del comitato di guerra delle 5 giornate di Milano, amico di Carlo Cattaneo.\nCopreno \u00e8 anche ricordato come luogo di villeggiatura frequentato da Alessandro Manzoni. Il cugino di Manzoni, Giacomo Beccaria, era proprietario del palazzo Beccaria Bonesana, prospiciente la piazza del borgo. L'edificio fu ricostruito tra settecento e ottocento, inglobando fabbricati precedenti, appartenuti ai nobili Porro.\nIn Copreno, soggiorn\u00f2 anche il maestro Arturo Toscanini, ospite della cantante lirica Maria Farneti. Quest'ultima, con il marito avvocato Luigi Riboldi, impresario teatrale del lirico di Milano, aveva acquistato villa Clerici, dai Ginami de Licini.\nIn tempi relativamente recenti \u00e8 stato costruito il nuovo complesso parrocchiale, che comprende la chiesa di santa Maria e san Giuseppe.\nIl piccolo borgo \u00e8 sede di molte associazioni.\nFesta principale il 15 gennaio, San Mauro, e si festeggia la domenica pi\u00f9 vicina.\nBiblioteche.\nLa Biblioteca Comunale di Lentate sul Seveso fa parte del Sistema Bibliotecario BrianzaBiblioteche.\nSociet\u00e0.\nTradizioni e folclore.\nIl 2 settembre 1945 si svolse nei boschi tra Mariano Comense e Lentate sul Seveso la \"Grande scampagnata de l'Unit\u00e0\", programmata dal Partito Comunista Italiano con lo scopo di finanziare l'organo ufficiale di stampa L'Unit\u00e0. Ad essa parteciparono Giorgio Amendola, Emilio Sereni, Cino Moscatelli, Giancarlo Pajetta e Luigi Longo. Entrata a far parte della tradizione popolare lentatese, continua ad essere rievocata a cavallo dei mesi di giugno e luglio."}
{"id": "258746", "revid": "533647", "url": "https://it.wikipedia.org/wiki?curid=258746", "title": "Siracusa", "text": "Siracusa (: , ; \"Sarausa\" in siciliano) \u00e8 un comune italiano di abitanti, capoluogo del libero consorzio comunale omonimo, in Sicilia.\nPosta sulla costa sud-orientale dell'isola, Siracusa possiede una storia millenaria: annoverata tra le pi\u00f9 vaste metropoli dell'et\u00e0 classica, primeggi\u00f2 per potenza e ricchezza con Atene, la quale tent\u00f2 invano di assoggettarla. Fu la patria del matematico Archimede, che si pose a capo della sua difesa durante l'assedio dei Romani nel 212 a.C. Siracusa fu per secoli la citt\u00e0 capitale della Sicilia, fino alla conquista da parte degli Arabi, avvenuta nell'878.\nTrasformatasi in epoca spagnola in una fortezza, il suo centro storico, Ortigia, assunse l'odierno aspetto barocco con la ricostruzione intrapresa a seguito del violento terremoto del 1693. Durante la seconda guerra mondiale, nell'anno 1943, venne firmato a sud-ovest di Siracusa, in contrada Santa Teresa Longarini, l'armistizio che sanciva la cessazione delle ostilit\u00e0 tra il Regno d'Italia e le forze alleate degli anglo-americani; passato alla storia come l'armistizio di Cassibile.\nCaratterizzata da ingenti ricchezze storiche, architettoniche e paesaggistiche, la citt\u00e0 di Siracusa \u00e8 stata dichiarata dall'UNESCO nel 2005, congiuntamente alle Necropoli Rupestri di Pantalica, patrimonio dell'umanit\u00e0.\nGeografia fisica.\nTerritorio.\nSiracusa sorge sul lato sud-orientale della Sicilia. La sua geografia \u00e8 molto variegata, al suo interno si incontrano colline e cavit\u00e0 naturali, mentre due fiumi lambiscono il lato sud-ovest della citt\u00e0. Essa confina per lo pi\u00f9 con il mare, che la circonda nella sua quasi totalit\u00e0. La costa \u00e8 prevalentemente rocciosa e frastagliata, mostra diversi promontori, baie, piccole isole e penisole.\nLa citt\u00e0 si sviluppa in parte sull'isola di Ortigia e in parte sulla terraferma (tenendo inoltre presente che l'intera area \u00e8 situata all'interno dell'isola di Sicilia). La particolare ubicazione geografica l'ha resa celebre per i suoi tramonti (grazie ai punti zenitali dai quali vengono osservati, essi sono stati descritti nei millenni come tra i pi\u00f9 belli al mondo).\nLa conformazione della costa meridionale determina la vasta insenatura naturale dentro la quale si sviluppa il porto Grande: a circa 1200 metri di distanza dalla punta di Ortigia sorge Capo Murro di Porco, promontorio della penisola della Maddalena: appellata localmente con il solo nome di Isola (in riferimento al toponimo di una contrada della sua costa orientale, la cui origine \u00e8 legata a un'antica e non pi\u00f9 esistente condizione di insularit\u00e0). A nord della citt\u00e0 si configura un altro promontorio: il Capo Santa Panagia, dove un tempo era ubicato il terzo porto di Siracusa: il Trogilo.\nLa citt\u00e0 si affaccia sul mar Mediterraneo centrale, attorniata dal bacino del mar Ionio. Siracusa d\u00e0 il proprio nome alla scarpata siciliana sud-orientale, detta \u00abScarpata di Malta e Siracusa\u00bb (nota anche come \u00abScarpata Ibleo-Maltese\u00bb), nonch\u00e9 principale responsabile della elevata sismicit\u00e0 dell'area, la quale si sviluppa a est del territorio aretuseo, nelle profondit\u00e0 dello Ionio, fino all'isola di Malta.\nOrografia.\nL'area di Siracusa fa geologicamente parte dei monti Iblei. La sua orografia \u00e8 formata da sommit\u00e0 moderate, la maggiore delle quali \u00e8 data dall'altopiano dell'Epipoli, facente parte delle ultime propaggini orientali iblee. Alle pendici dell'Epipoli, situato tra le municipalit\u00e0 di Acradina e Neapolis, si innalza il colle Temenite. Il paesaggio urbano \u00e8 inoltre segnato dalla presenza di una balza - rilievo in questo caso ricco di cavit\u00e0 - denominata Balza di Akradina, le cui frastagliate pareti sono formate da bianca roccia calcarea, conosciuta come pietra bianca di Siracusa.\nNella Balza di Akradina si sviluppa la latomia dei Cappuccini: la pi\u00f9 vasta tra le latomie siracusane (estese cave di pietra millenarie, la cui attivit\u00e0 \u00e8 documentata fin dall'epoca greca. Le latomie sono una caratteristica principale della citt\u00e0, ne possiede numerose.\nNel lato nord di Siracusa proseguono le propaggini iblee, formando paesaggi rocciosi e grotte; ci\u00f2 \u00e8 particolarmente visibile nel quartiere Scala Greca. In questo lato della citt\u00e0 si incontra Cava Santa Panagia, scavata nei millenni da un torrente di acque meteoriche: essa rappresenta l'unica cava degli Iblei a contatto con il mare. L'area fisica di Siracusa \u00e8 infatti interessata da un maturo carsismo.\nIn contrada Grotta Perciata, al limite del territorio comunale, si trova una delle grotte carsiche pi\u00f9 importanti della Sicilia, per la quale \u00e8 stata istituita una riserva protetta: la riserva naturale integrale Grotta Monello, situata tra valli fluviali e versanti scoscesi, spesso proibitivi. All'interno della Grotta Monello si sviluppano notevoli stalattiti e stalagmiti, delle pi\u00f9 svariate forme.\nIdrografia.\nI fiumi principali che attraversano l'area della citt\u00e0 sono l'Anapo e il Ciane: l'alveo del Ciane alla fine del suo scorrere si fonde con quello dell'Anapo, i due corsi d'acqua dolce quindi condividono un'unica foce nel mar Ionio, presso la pianura alluvionale dei Pantanelli, dove si trova la riserva naturale delle saline di Siracusa (saline non pi\u00f9 in uso da diversi anni).\nSempre nella zona paludosa sita a ovest della citt\u00e0, ai Pantanelli - luogo in cui sorgevano le paludi Lisimelie (proprio le paludi, secondo una tradizione antica, avrebbero rappresentato per Siracusa una caratteristica talmente significativa da far risalire a esse il toponimo stesso della citt\u00e0) -, a seguito dei lavori di bonifica del XX secolo, sono stati scavati dei canali artificiali: il Mammaiabica (esso affianca il percorso del Ciane), lo Scandurra, il Pismotta e il Regina.\nVi \u00e8 poi un altro importante fiume (anch'esso culturalmente millenario) che interessa l'area comunale: il Cassibile, dal quale prende il nome la popolosa frazione siracusana. La foce di questo corso d'acqua si trova nella contrada di Fontane Bianche.\nNel centro storico della citt\u00e0, rappresentato dall'isola di Ortigia, scorre l'acqua salmastra della fonte Aretusa, scaturita dalle falde acquifere iblee. Sul colle Temenite, dentro la grotta del Ninfeo, si ha lo sbocco dell'acquedotto Galermi; noto per essere il pi\u00f9 antico acquedotto della Sicilia (costruito dal tiranno Gelone nel 480 a.C., trasporta ancora in citt\u00e0 le acque dell'Anapo).\nFlora e fauna.\nLa macchia mediterranea caratterizza la flora e la fauna siracusana: palme, fico d'India, oliveti e agrumeti dominano il paesaggio. Grazie alla presenza del mare si \u00e8 sviluppata una delle pi\u00f9 importanti concentrazioni di palma nana nel Mediterraneo; quasi un chilometro quadrato. In citt\u00e0, presso la zona archeologica, si pu\u00f2 altres\u00ec osservare uno dei pi\u00f9 imponenti esemplari secolari di ficus delle pagode in Italia.\nDi particolare interesse risulta la flora fluviale: la pianta pi\u00f9 singolare, data la sua rarit\u00e0 in Europa e nel mondo, \u00e8 il papiro egiziano (\"cyperus papyrus\"), le cui colonie qui crescono in maniera spontanea (le si possono osservare presso il Ciane).\nPer quel che concerne la fauna, Siracusa riveste un ruolo primario nella ricettivit\u00e0 dell'avifauna migratoria e il suo territorio annovera la presenza di specie rare nel resto del continente europeo. La complessa conformazione dell'area geografica consente la suddivisione della fauna in specie cavernicole (o spelee), fluviali e soprattutto marine: l'area marina protetta del Plemmirio, a tal proposito, rappresenta un importante osservatorio per lo stazionamento dei cetacei (balenottere, delfini, capodogli e altri giganti del mare).\nClima.\nIl clima di Siracusa \u00e8 quello tipico delle aree mediterranee costiere (clima mediterraneo) e quindi piovoso e mite in inverno, caldo ma ventilato e siccitoso in estate. In particolar modo, il clima siracusano \u00e8 noto per essere dominato dal vento di scirocco. In autunno possono presentarsi episodi alluvionali, con picchi di oltre 100/150 mm giornalieri.\nL'11 agosto 2021, nella stazione del Servizio Informativo Agrometeorologico Siciliano ubicata in prossimit\u00e0 del confine con il comune di Floridia, \u00e8 stato registrato il valore di temperatura pi\u00f9 alto d'Italia e d'Europa nella storia della rilevazione dei dati climatici, pari a +48,8 \u00b0C. Non appartenendo tale stazione alla Organizzazione Meteorologica Mondiale (WMO) il record ufficiale italiano resta attribuito a Foggia che registr\u00f2 +47\u00a0\u00b0C il 25 giugno 2007 nella stazione meteorologica di Amendola appartenente alla rete meteo dell'Aeronautica Militare (ente affiliato alla WMO).\nOrigini del nome.\nLe origini del nome di Siracusa sono estremamente incerte. \u00c8 sulla monetazione dell'antica citt\u00e0 che questo toponimo si attesta per la prima volta nel VI secolo a.C. Tra le ipotesi pi\u00f9 note vi \u00e8 la derivazione:\nStoria.\nAntica Siracusa.\nGli scavi archeologici sul territorio hanno stabilito che l'area dove sorse Siracusa venne abitata, senza soluzione di continuit\u00e0, a partire dal Neolitico: assai significativo \u00e8 il ruolo della cosiddetta \"civilt\u00e0 di Stentinello\", che prende il nome dal sito costiero a nord di Siracusa e i cui reperti risalgono al 6000 a.C.\nLa citt\u00e0 di Syrakousai venne fondata dai Corinzi nell'anno 733 a.C. (secondo la datazione tucididea). La guida dei nuovi coloni fu l'ecista Archia, mentre il loro luogo d'approdo fu l'isola di Ortigia, dalla quale riuscirono a scacciare i Siculi; i precedenti abitanti dell'area.\nLa neo-colonia corinzia crebbe in tempi rapidi e assoggett\u00f2 i territori geograficamente vicini a essa. Durante l'arco della sua secolare storia greca, Siracusa ebbe una lunga schiera di tiranni e brevi momenti di potere popolare, per lo pi\u00f9 assoggettato all'oligarchia. Tra i numerosi uomini che tennero il governo della \"polis\", sei, pi\u00f9 di tutti gli altri, si distinsero nel panorama del mondo antico per ingegno, fama e potere: Gelone, Ierone I, Dionigi I, Agatocle e Ierone II, ai quali va aggiunto il governo oligarchico moderato del generale corinzio Timoleonte, durato circa dieci anni. Costoro dominarono grande parte della Sicilia, spingendo la presenza siracusana all'interno della Magna Grecia, ed estesero l'influenza della \"polis\" sull'ampio scenario del Mediterraneo, colonizzando e creando degli strategici approdi commerciali (come l'operato dei Dionigi in Adriatico) o assoggettando le citt\u00e0 che incontravano nel loro cammino per sottrarle al nemico (esempio di ci\u00f2 fu Agatocle con la sua spedizione in Africa).\nSiracusa fu la principale rivale della capitale dei Fenici, Cartagine, la quale, occupando con il suo operato bellico e commerciale la parte occidentale dell'isola (chiamata eparchia punica) diede vita alle guerre greco-puniche. Queste due influenti metropoli, in un susseguirsi di trattati di pace e scoppi di nuove battaglie, animarono con fare cruento l'intera storia della Sicilia greca.\nOltre ai forti contrasti interni con le altre \"poleis\" siceliote e con i Barbari \u2014 si segnala ad esempio la guerra contro Akragas e il conflitto contro la Synt\u00e8leia di Ducezio, re dei Siculi \u2014, Syrakousai ricevette l'ambiziosa offensiva esterna da parte di Atene: la capitale attica allest\u00ec una poderosa spedizione diretta sulla Sicilia, nel contesto bellico della guerra del Peloponneso, con l'intento di conquistare la rinomata citt\u00e0 costiera che con la sua politica espansiva minava gli interessi ateniesi sull'Occidente. Durante l'avvenimento bellico si distinse il generale siracusano Ermocrate \u2014 che in seguito condurr\u00e0 egli stesso i soldati siracusani in Asia Minore, al fianco di Sparta, nella fase finale della medesima guerra.\nLa corte di Siracusa fu sede mecenatica, ospitando i nomi pi\u00f9 conosciuti del mondo greco, tra i quali: Eschilo, Pindaro, Ibico, Senofonte, Platone; quest'ultimo non si limit\u00f2 a soggiornare nella \"pentapolis\", ma fu coinvolto (secondo la tradizione), cos\u00ec come l'Accademia di Atene, nel pieno della storia politica di Syrakousai, compiendo diversi viaggi e divenendo confidente di Dione, che a sua volta fu il principale avversario politico del tiranno Dionigi II. Fu patria natia di un ingente numero di personalit\u00e0 elargite al mondo delle arti, della filosofia e della scienza. Tra i nativi spicca soprattutto Archimede: matematico, inventore, scienziato che si pose alla guida di Siracusa quando questa venne assediata dai Romani nel 212 a.C.\nDopo una lunga resistenza, le legioni romane riuscirono a entrare in citt\u00e0 e avvenne la capitolazione per opera del console Marco Claudio Marcello. Durante la foga della conquista, un soldato romano uccise Archimede. Tutte le ricchezze di Siracusa, accumulate in secoli di egemonia e prosperit\u00e0, vennero depredate e trasportate a Roma. Fu un punto di svolta importante nella cultura del Mediterraneo. Tuttavia, pur avendo perso la propria autonomia, Syracusae rimase per l'intera epoca romana il centro principale dell'isola. Venne istituita la provincia Siracusana e la citt\u00e0 fu designata capitale della Sicilia romana. Cicerone, approdandovi nel I secolo a.C., la descrisse come \u00ab\"la pi\u00f9 bella e la pi\u00f9 grande citt\u00e0 greca\"\u00bb (\"In Verrem\", II, 4, 117) e l'imperatore Augusto, nello stesso periodo, le invi\u00f2 una colonia di cittadini Romani per contribuire al suo ripopolamento.\nCon l'avvento del cristianesimo nacquero in citt\u00e0 imponenti catacombe. Qui giunse presto il messaggio apostolico, poich\u00e9 il porto siracusano era al centro delle vie marittime dell'impero romano; vie che venivano percorse dai primi missionari. La tradizione afferma che il protovescovo di Siracusa fu Marciano da Antiochia, inviato dall'apostolo Pietro.\nGli Atti degli apostoli testimoniano che nell'anno 61 sost\u00f2 in citt\u00e0, per tre giorni, l'aposotolo Paolo di Tarso. Durante l'impero di Diocleziano, il 13 dicembre del 304, avvenne il martirio di Lucia da Siracusa (Santa Lucia).\nEpoca medievale.\nCon le invasioni barbariche decadde l'Impero romano d'Occidente, a seguito di ci\u00f2 la citt\u00e0 entr\u00f2 a far parte nel V secolo dell'Impero romano d'Oriente (posteriormente noto come Impero bizantino). Per un disegno politico voluto da Costante II, Siracusa divenne capitale dell'Impero orientale al posto di Costantinopoli, dal 663 al 668; fino all'assassinio dell'imperatore, avvenuto in una localit\u00e0 della citt\u00e0 chiamata da Teofane \u00able terme di Dafne\u00bb.\nA partire dal VII secolo Siracusa venne presa di mira dagli Arabi, i cui attacchi si intensificarono nel IX secolo: dopo aver respinto un primo assedio nell'827, la citt\u00e0 infine cadde, in maniera cruenta, durante il secondo assedio, terminato il 21 maggio dell'878.\nIl periodo islamico siracusano rimane permeato dal silenzio delle antiche fonti, in particolar modo i primi anni che seguirono alla violenta conquista. Una \"damnatio memoriae\" che ha inciso sull'assenza di testimonianze architettoniche arabe in citt\u00e0. Malgrado la quasi totale distruzione patita, Siracusa dovette ben presto essere reintrodotta nei circuiti sociali dell'isola (gi\u00e0 nel periodo dei Normanni ci si riferiva a essa come un punto focale per il commercio).\nNel 1040 l'imperatore di Bisanzio Michele IV mand\u00f2 in missione a Siracusa il generale Giorgio Maniace, con lo scopo di riconquistare la terra aretusea. Maggiori compagni d'armi del generale erano i guerrieri Italici e Normanni, guidati da Harald Hardr\u00e5de di Norvegia, Guglielmo Braccio di Ferro - soprannome datogli per aver trafitto con la spada l'emiro di Siracusa -, Drogone d'Altavilla, Arduino di Melfi e Stefano il Calafato; cognato dell'imperatore, posto a capo della flotta. La citt\u00e0 fu da essi conquistata. Dopo numerose vittorie, per\u00f2, sorsero delle gravi discordie interne all'esercito di Maniace, il quale dovette abbandonare la Sicilia. I Normanni si schierarono contro i Bizantini. I nuovi equilibri formatisi portarono in breve tempo a una ripresa del controllo musulmano su Siracusa.\nLa citt\u00e0 venne definitivamente sottratta agli Arabi nel 1085, a seguito di una battaglia navale - avvenuta nel porto Grande - che vide lo scontro mortale tra l'emiro Benavert (l'ultimo emiro arabo di Siracusa e l'ultimo rimasto al potere in tutta la Sicilia) e il normanno Roberto il Guiscardo.\nIl nuovo assetto politico dell'isola dato dai Normanni non diede comunque a Siracusa la possibilit\u00e0 di riacquistare il suo antico ruolo di capitale di Sicilia (essi, infatti, cos\u00ec come inaugurato dagli Arabi, mantennero la sede capitale a Palermo).\nCon la venuta del popolo nordico i Siracusani formarono una Contea; la prima istituita nell'isola, governata da un proprio conte nella figura di Giordano d'Altavilla; nipote di Ruggero I d'Altavilla, divenuto a sua volta Gran conte di Sicilia.\nNel XII secolo Siracusa assistette alla contesa tra le Repubbliche marinare di Genova e Pisa, le quali avevano entrambe l'obiettivo di stabilirsi in essa e annoverarla tra i loro feudi. Nel 1204 Siracusa arriv\u00f2 ad avere anche un conte genovese come suo signore feudale: si trattava del pirata Alamanno da Costa, il quale si insign\u00ec del titolo di conte di Siracusa \u00abper la Grazia di Dio, per il re di Sicilia e per la Repubblica di Genova\u00bb (Genova vantava dei diritti sul possesso di Siracusa, poich\u00e9 la citt\u00e0 siciliana le sarebbe stata promessa dal dinasta degli Hohenstaufen, lo svevo Federico Barbarossa, in cambio di favori personali; promessa che sarebbe poi stata rinnovata anche dal figlio di questi, Enrico VI di Svevia). Tuttavia, il nipote di Barbarossa, Federico II di Svevia, re di Sicilia e imperatore del Sacro Romano Impero, decise di riportare Siracusa sotto il potere diretto del governo siciliano, la sottrasse alle dispute feudali e la dichiar\u00f2 nel 1234 sua \u00ab\"urbs fidelissima\"\u00bb (citt\u00e0 fedelissima; epiteto che nei documenti che la riguardano manterr\u00e0 fino all'epoca moderna).\nDurante i Vespri Siciliani Siracusa si proclam\u00f2 Libero comune; istituzione che cess\u00f2 di esistere con l'avvento degli Aragonesi al governo dell'isola. Nel 1302 la citt\u00e0 divenne sede delle regine del Regno di Sicilia e da queste venne per lungo tempo governata tramite la Camera reginale, la quale concedeva ai siracusani larga autonomia, \u00abcome uno Stato dentro lo Stato\u00bb, fermo restando che la sua obbedienza finale andava unicamente al possessore della corona di Sicilia.\nLa prima regina dei siracusani fu Eleonora d'Angi\u00f2, l'ultima fu invece l'infante di Navarra Germana de Foix, nipote del re di Francia Luigi XII e consorte di Ferdinando II d'Aragona.\nEpoca moderna.\nAnche grazie al profondo che vi era tra Germana de Foix e il primo sovrano dell'Impero spagnolo Carlo V d'Asburgo, Siracusa ebbe con quest'ultimo regnante un rapporto piuttosto intrinseco, che port\u00f2 alla corposa testimonianza delle gesta dell'Asburgo nei pi\u00f9 variegati aspetti della storia siracusana. L'epoca di Carlo V fu segnata dalla guerra contro l'Impero ottomano. Siracusa, in quanto terra di confine tra il Mediterraneo occidentale e quello orientale, divenne un perno fondamentale per difendere i confini imperiali spagnoli. Carlo V, quindi, la fece fortificare in maniera talmente poderosa che essa assunse, da qual momento in avanti, l'appellativo di fortezza.\nRisale inoltre all'operato dei soldati spagnoli di Carlo V la trasformazione di Ortigia in un'isola, poich\u00e9 essi tagliarono l'istmo che i Greci avevano costruito circa mille anni prima, riportando cos\u00ec Ortigia alla sua forma geografica originale.\nNel 1529 l'Ordine dei cavalieri Ospitalieri di San Giovanni di Gerusalemme si trasfer\u00ec a Siracusa: le fonti si dividono su chi sostiene fosse stato lo stesso Carlo V a indirizzarli nel siracusano, per tenere lontane le flotte turche e i pirati barbareschi, e chi invece sostiene fosse stata iniziativa del Gran Maestro Philippe de Villiers de L'Isle-Adam. I cavalieri erranti, in quanto privi di fissa dimora dopo la perdita dell'isola di Rodi, rimasero a Siracusa un intero anno, fino a quando ricevettero, nell'aprile del 1530, i documenti concessi da Carlo V, in qualit\u00e0 di re di Sicilia, sull'infeudamento dell'arcipelago di Malta al loro Ordine; in cambio l'Asburgo pretendeva dalla sacra milizia la fedelt\u00e0 al monarca siciliano. I cavalieri accettarono.\nSiracusa divenne allora dell'Ordine dei cavalieri di Malta (data la vicinanza tra le due isole, i cavalieri instaureranno con i siracusani un rapporto molto stretto, non privo di conflittualit\u00e0).\nIl '500 fu per Siracusa un secolo di grandi catastrofi naturali: l'evento per essa pi\u00f9 distruttivo fu il terremoto del 1542, durante il quale la citt\u00e0 fu vicina alla distruzione totale. Carestie ed epidemie decimarono la popolazione (solo qualche decennio prima del terremoto era stata persino attesa ). Pure Carlo V, negli anni del pieno fervore religioso (in Sicilia vigeva l'inquisizione spagnola), si convinse di dover punire degli ignoti peccatori che, avendo provocato l'\u00abira del Cielo\u00bb (cos\u00ec sostenevano i siracusani), avevano attratto la calamit\u00e0 sulla citt\u00e0.\nGuerre e calamit\u00e0 perdurarono a un ritmo sostenuto anche per tutto il secolo successivo. Siracusa, difatti, non riusc\u00ec pi\u00f9 a tenere il passo con la crescita demografica degli altri principali centri di Sicilia (mentre nella maggior parte dell'isola la popolazione aumentava, a Siracusa accadeva l'opposto: la sua popolazione andava sempre pi\u00f9 a diminuire).\nIn epoca spagnola Siracusa era nota soprattutto con il nome di Zaragoza de Sicilia (o \u00c7arago\u00e7a de Sicilia): fin dal principio della loro presenza sull'isola, gli spagnoli l'avevano appellata come la capitale aragonese Saragozza e, per distinguerla da questa, nei documenti ufficiali figurava sempre come la Saragozza di Sicilia.\nTra i principali eventi bellici del periodo, particolarmente rilevanti per Siracusa furono: la tentava invasione da parte del sultano Solimano il Magnifico (come conseguenza della battaglia di Lepanto), la sconfitta dei cavalieri di Malta al Plemmirio, la guerra del re Sole, Luigi XIV di Francia (nel contesto della seicentesca guerra d'Olanda), che interess\u00f2 soprattutto i domini spagnoli del siracusano; durante quest'ultimo conflitto perse la vita e fu seppellito a Siracusa l'ammiraglio d'Olanda Michiel de Ruyter (il cui corpo venne in un secondo tempo reclamato dagli olandesi di Amsterdam).\nNel 1693 si verific\u00f2 nel siracusano un altro terremoto distruttivo, con conseguente maremoto, che stavolta interess\u00f2 la maggior parte della Sicilia orientale. Siracusa pat\u00ec meno danni rispetto all'evento sismico del 1542, ma ne usc\u00ec ugualmente stremata. Nel 1700, con la morte prematura di Carlo II di Spagna, si apr\u00ec la violenta contesa per decidere il nuovo dinasta dell'Impero spagnolo. La guerra di successione spagnola coinvolse pienamente Siracusa, poich\u00e9 la Sicilia divenne terra contesa a seguito del , con il quale l'isola veniva sottratta al controllo della Spagna e unita al Ducato di Savoia.\nLa Spagna di Filippo V, non avendo tuttavia alcuna intenzione di rinunciare al possesso dell'isola, disattese le aspettative delle altre potenze europee e intraprese una guerra per svincolare la Sicilia dai piemontesi e riportarla sotto l'influenza iberica. Fu in tale contesto che Siracusa divenne la fortezza savoiarda nella quale si rifugi\u00f2 Annibale Maffei, vicer\u00e9 di Vittorio Amedeo II di Savoia, mentre l'esercito spagnolo aveva gi\u00e0 conquistato quasi l'intera isola. Intervenne allora in terra aretusea, per la prima volta, l'esercito britannico, poich\u00e9 l'intento di Giorgio I d'Inghilterra era impedire alla Spagna di riconquistare gli antichi domini perduti.\nSegn\u00f2 una svolta importante nella storia di Siracusa lo , che vide la vittoria di quest'ultimi nelle acque siracusane: l'esito di quella battaglia difatti sanc\u00ec la fine dei rapporti con la terra iberica e il principio di un'assidua presenza britannica sul territorio.\nDopo la separazione dal Piemonte e una breve e tormentata parentesi austriaca, , Siracusa entr\u00f2 a far parte dei domini della corona dei Borbone di Napoli. Nel 1798 Napoleone Bonaparte mise fine a un lungo periodo di pace, reclamando per la Francia l'isola di Malta e cacciando da essa i cavalieri, un gruppo dei quali and\u00f2 a chiedere aiuto allo zar della Russia Paolo I Romanov. Venne scatenata una disputa per il possesso dell'arcipelogo maltese; disputa che si estese ai siracusani, poich\u00e9 Bonaparte non era estraneo al desiderio di conquistare la Sicilia. La citt\u00e0 aretusea ricevette nel suo porto dapprima la flotta britannica di Horatio Nelson (celebre la sua frase sull'acqua della Fonte Aretusa, grazie alla quale egli avrebbe riportato la vittoria su Bonaparte in Egitto) e in seguito quella di Cuthbert Collingwood, successore di Nelson nel ruolo di comandante della Mediterranean Fleet, che richiese il pieno possesso marinaro di Siracusa per i soldati di Sua Maest\u00e0 Britannica. Le truppe di terra del Regno Unito, cos\u00ec come quelle di mare, presidiarono la citt\u00e0 per tutta la durata del conflitto bellico napoleonico, lasciandola scoperta solo dopo il 1813 (il periodo napoleonico form\u00f2 un forte legame con l'Inghilterra, tale da far vacillare la stabilit\u00e0 politica di Siracusa).\nDa segnalare che nel medesimo periodo Siracusa accolse la flotta degli Stati Uniti d'America, la quale rimase nel suo porto dal 1803 al 1807, durante lo svolgimento della prima guerra barbaresca. Gli americani lasciarono per\u00f2 la citt\u00e0 a seguito dei difficili rapporti con i soldati britannici (dopotutto le reminiscenze della guerra d'indipendenza americana erano ancora vivide e la Gran Bretagna si apprestava a occupare militarmente Siracusa per impedire ai francesi di conquistarla, non volendo ulteriori presenze armate in essa).\nIl Regno delle Due Sicilie, nato nel 1816, attravers\u00f2 a partire dagli anni '20 una profonda crisi, poich\u00e9 la Sicilia non accett\u00f2 mai l'unione della propria corona a quella napoletana, con la conseguente privazione di autonomia. Siracusa si un\u00ec alla ribellione negli anni '40: per essa lo spartiacque, capace di spazzare via in un sol colpo la fiducia nel governo borbonico, fu dato dalla crisi sanitaria che la colp\u00ec nel 1837, quando un'epidemia di colera funest\u00f2 pesantemente la citt\u00e0. Avvennero delle rivolte e con esse nacquero delle discordie insanabili tra i siracusani e l'autorit\u00e0 dei Borbone: Ferdinando II per riportare Siracusa sotto il suo controllo ricorse all'uso delle forze armate, le quali non risparmiarono odiose ritorsioni alla popolazione. Infine il re tolse alla citt\u00e0 il titolo di capoluogo, dando origine alla provincia di Noto. I siracusani, quindi, aderendo ai moti rivoluzionari del 1848 (noti come Primavera dei popoli), accolsero tra le loro mura i soldati inglesi, poich\u00e9 la Gran Bretagna, affiancata quasi subito dalla Francia, s' nella disputa in corso tra i siciliani e i Borbone di Napoli, i quali dovettero accettare, momentaneamente, l'esistenza di un nuovo Regno di Sicilia.\nSiracusa, divisa tra il presidio dei soldati inglesi e quello dei soldati francesi, vide finire molto presto il fugace momento indipendentista e si ritrov\u00f2 nuovamente sotto le insegne di Ferdinando; ci\u00f2 anche a causa della rivalit\u00e0 tra i paesi europei intervenuti nel conflitto. La svolta definitiva avvenne con i successivi moti per la nascita del Regno d'Italia: Siracusa si consegn\u00f2 ai Garibaldini il 28 luglio del 1860. Il potere dei sovrani borbonici venne annullato e la citt\u00e0 dal 1865 torn\u00f2 ad essere stabilmente il capoluogo della provincia siciliana sud-orientale (all'epoca la provincia di Siracusa conteneva al suo interno anche la futura provincia di Ragusa).\nEpoca contemporanea.\nDurante la guerra coloniale italiana e durante l'epoca fascista Siracusa assunse il suo classico ruolo strategico, essendo la sua posizione geografica predisposta alla rotta tra l'Italia e l'Africa. Il re Vittorio Emanuele III risiedette in citt\u00e0 diverse volte (l'ultimo suo soggiorno fu nel 1942), cos\u00ec come venne in visita in pi\u00f9 di un'occasione il duce Benito Mussolini.\nDal 1941 al 1943, con lo scoppio della seconda guerra mondiale, Siracusa sub\u00ec numerosi bombardamenti. Nella primavera del 1941, al largo della citt\u00e0, i soldati britannici silurarono il transatlantico Conte Rosso; un attacco che caus\u00f2 un gravissimo numero di vittime per l'Italia (con oltre milleduecento morti fu il pi\u00f9 alto tributo di vite umane che si verific\u00f2 a bordo di una nave italiana durante la prima fase del conflitto).\nLa citt\u00e0 venne occupata dagli Alleati tra la notte del 9 luglio e il giorno del 10 luglio 1943, tramite l'operazione Ladbroke (a sua volta parte dell'operazione Husky). In un primo momento essa fu la sede principale dell'AMGOT, il governo militare alleato che prese il controllo della Sicilia. Nei pressi della frazione di Cassibile, esattamente nella contrada Santa Teresa Longarini (pochi chilometri dall'ingresso sud di Siracusa), venne firmato segretamente il 3 settembre 1943 l'armistizio tra l'Italia e gli Alleati (che sar\u00e0 reso noto al mondo tramite il Proclama Badoglio dell'8 settembre 1943; data alla quale esso rimarr\u00e0 legato). In seguito venne costruito nella periferia centrale della citt\u00e0 il Syracuse War Cemetery per i caduti inglesi (adiacente al cimitero monumentale siracusano). Finita la guerra, la citt\u00e0 conobbe un periodo di ricostruzione e nuove speranze.\nIl 1953 fu un anno importante per Siracusa, poich\u00e9 avvenne al suo interno la lacrimazione di un'effigie mariana (raffigurante il Cuore Immacolato di Maria), evento che la chiesa ha in seguito dichiarato miracoloso.\nNel 1954 giunse in citt\u00e0, ufficialmente in vacanza, Winston Churchill (vi era gi\u00e0 stato una prima volta nel 1917, di passaggio, quando da Vienna si era diretto a Malta). Il primo ministro inglese nei suoi racconti ricorder\u00e0 la permanenza a Siracusa come \u00abla vacanza pi\u00f9 deliziosa della sua vita da viaggiatore\u00bb.\nTra la fine degli anni '50 e la fine degli anni '70 nacque e si svilupp\u00f2, nel lato periferico nord della citt\u00e0, il polo petrolchimico siracusano; annoverato tra i pi\u00f9 vasti poli petrolchimici d'Europa. Ci\u00f2 non fu senza ripercussioni sociali: per quanto riguarda i territori di Siracusa, l'industria interess\u00f2 la baia di Santa Panagia, la contrada Targia e il borgo di Priolo Gargallo, che divenendo un centro industriale, chiese ed ottenne l'indipendenza da Siracusa nel 1979. Le industrie collegate al petrolchimico giunsero a lambire l'entrata nord della citt\u00e0. Oltre ad una ricchezza economica circoscritta, il polo port\u00f2 al deturpamento e all'inquinamento dell'ambiente circostante.\nNel 1990 un violento terremoto, detto di Santa Lucia, poich\u00e9 accadde il 13 dicembre, provoc\u00f2 ingenti danni alla citt\u00e0 e parecchie polemiche per il silenzio istituzionale che ne segu\u00ec.\nIl 5 e 6 novembre del 1994 papa Giovanni Paolo II venne in citt\u00e0 per inaugurare il santuario della Madonna delle Lacrime e per l'occasione tenne un discorso alla cittadinanza, esortandola a reagire dinnanzi all'emarginazione socio-economica che rischiava di escluderla dalla vita della nazione.\nNel 2005 Siracusa \u00e8 stata inserita dall'UNESCO nella lista dei patrimoni dell'umanit\u00e0, congiuntamente alle vicine necropoli rupestri di Pantalica. Un altro evento significativo per la citt\u00e0 si verific\u00f2 nel 2009, quando al Castello Maniace venne organizzato il forum del G8 per l'ambiente, dal quale scatur\u00ec la carta di Siracusa sulla biodiversit\u00e0.\nSimboli.\nAnticamente la citt\u00e0 aveva i propri simboli di riconoscimento nelle emissioni monetali. Il suo pi\u00f9 noto e antico emblema era il volto di Aretusa circondato da delfini, che la rese celebre nel Mediterraneo. Essa inoltre fu la prima citt\u00e0 di Sicilia a incidere sulle monete la figura della Triscele, contribuendo in maniera decisiva alla sua diffusione come simbolo principale dell'isola.\nSiracusa rappresenta anche uno dei primi luoghi geografici ad aver adottato la figura dell'aquila: essa, a partire dal periodo ellenistico, la incideva sul metallo, mostrandola nell'atto di afferrare un fascio di fulmini. E proprio questo animale - con gli artigli sempre serrati sulla folgore, originario segno di Zeus - venne ripreso durante il medioevo per divenire l'unico simbolo della citt\u00e0, inciso sulla sua arma gi\u00e0 durante il trono degli Svevi.\nIn seguito, nel XV secolo, una fortezza and\u00f2 a sostituire del tutto l'aquila, fino a quando, nel XVII secolo, i pi\u00f9 longevi simboli della citt\u00e0 vennero uniti e formarono quello che \u00e8 lo stemma di Siracusa: un'aquila turrita (con castello torricellato) cinta da corona.\nL'attuale stemma \u00e8 stato concesso l'8 dicembre del 1942 e viene citato nel terzo articolo dello statuto comunale. Il motto posto sotto lo scudo di colore verde, su una lista di colore azzurro, reca la scritta \"S.P.Q.S\", in lingua latina, \"\u00abSenatus PopulusQue Syracusanus\u00bb\", tradotto: \"\u00abIl Senato e il Popolo Siracusano\u00bb\".\nMentre la sopracitata figura di Aretusa attorniata da delfini odiernamente viene adoperata insieme alla biga (che come la quadriga era un altro noto simbolo della citt\u00e0 antica), alla Vittoria alata e al leone (figura che faceva la sua comparsa nel contesto bellico contro Cartagine) per rappresentare lo stemma del libero consorzio comunale di Siracusa (ex-provincia).\nMonumenti e luoghi d'interesse.\nSiracusa \u00e8 tra le principali citt\u00e0 d'arte in Italia. Colma di pregevoli monumenti e luoghi d'interesse, deve le sue innumerevoli testimonianze architettoniche e culturali a una storia altrettanto ricca e antica.\nL'UNESCO annovera Siracusa tra i patrimoni dell'umanit\u00e0 utilizzando quattro criteri, tra i quali l'eccezionale importanza universale degli eventi che qui si verificarono (VI criterio) e la straordinaria diversit\u00e0 culturale concentrata in un \"unicum\" spazio (II criterio).\nLa citt\u00e0 abbraccia nel suo insieme un patrimonio architettonico-culturale plurimillenario, custodendo nei suoi musei reperti archeologici di un'antichit\u00e0 ancora maggiore rispetto alla sua fondazione greca.\nArchitetture civili.\nLe architetture di Siracusa mostrano quasi sempre facciate bianche, tendenti al beige o al giallo-oro, poich\u00e9 esse sono state erette con la pietra degli Iblei, che in dialetto prende il nome di pietra \"giuggiulena\": la pietra torrone; data la sua modellabilit\u00e0 e le sue tonalit\u00e0 simili a quelle dell'alimento sopracitato. Per tale motivo Siracusa viene spesso appellata, architettonicamente, \u00abcitt\u00e0 bianca\u00bb.\nLa maggior parte dei numerosi e antichi palazzi nobiliari si trova sull'isola di Ortigia, poich\u00e9 in epoca medievale e rinascimentale la citt\u00e0 era esclusivamente racchiusa al suo interno, mentre la Siracusa di pi\u00f9 recente edificazione ospita gli edifici di carattere amministrativo e governativo (ad esempio il plesso ospedaliero e il tribunale di giustizia). Tra le prime costruzioni civili dell'et\u00e0 post classica si annoverano la trecentesca sede della Camera reginale e il trecentesco palazzo Mergulese-Montalto, in stile gotico chiaramontano. In citt\u00e0 permangono altre architetture medievali, soprattutto del periodo aragonese-catalano: esempi ne sono il palazzo Bellomo e gli elementi sopravvissuti del palazzo Zapata-Gargallo, appartenuto alle omonime prestigiose famiglie (un loro discendente fu il fondatore dell'originario borgo di Priolo Gargallo, Tommaso). Tuttavia \u00e8 dopo il terremoto seicentesco, e quindi con la conseguente ricostruzione, che fa la sua comparsa lo stile predominante di Siracusa: il barocco siciliano. La citt\u00e0 ha dato i natali ad uno dei principali esponenti di questo stile: l'architetto Rosario Gagliardi.\nIl palazzo del Vermexio, sede del governo comunale, rimane uno dei maggiori esempi dell'arte barocca applicata ad un edificio amministrativo. L'evoluzione definitiva del barocco fu il rococ\u00f2; Siracusa ne mostra chiaramente gli elaborati segni: palazzi come il Beneventano del Bosco (nelle cui antiche stanze risiedettero, in tempi diversi, il Gran maestro dei cavalieri di Malta Philippe de Villiers de L'Isle-Adam, l'ammiraglio Horatio Nelson e i sovrani Borbone che giunsero in citt\u00e0, tra i quali il conte di Siracusa, Leopoldo delle Due Sicilie), l'Impellizzeri, il Borgia del Casale (propriet\u00e0 del ramo siracusano dell'influente famiglia dei Borgia) vennero edificati adottando li suddetto stile ornamentale.\nL'edificio che ospita la curia siracusana \u00e8 il palazzo Arcivescovile; al suo interno sono visibili vari secoli di mutazioni architettoniche: dall'edificazione sveva a quella settecentesca e ottocentesca. Risalgono direttamente all'800 e riflettono gli stili Liberty e neoclassico (singolarmente o alle volte entrambi) i palazzi intitolati: della Sovrintendenza ai Beni Culturali, dell'Orologio (cos\u00ec chiamato per via del grande orologio meccanico che sovrasta la sua sommit\u00e0), dell'Antico mercato, della Camera di Commercio.\nOttocentesco \u00e8 anche il palazzo del teatro comunale di Siracusa, costruito affinch\u00e9 \u00abla terra di Epicarmo avesse un teatro adatto\u00bb ad ospitare la vita artistica della popolazione. Un decennio dopo venne inaugurato il palazzo della stazione ferroviaria e a seguito di ci\u00f2 vi fu l'inaugurazione dell'edificio per la stazione marittima (odierna sede della Capitaneria di Porto).\nNella prima met\u00e0 del Novecento vennero realizzati il palazzo dell'hotel Des Etrangers, del Grand Hotel (entrambi tra i pi\u00f9 antichi hotel siracusani) e il palazzo delle Poste (odiernamente convertito anch'esso in struttura ricettiva).\nLe principali e storiche ville della citt\u00e0 sono essenzialmente tre: Politi, Landolina e Reimann. La villa Politi sorge sopra le latomie siracusane (nata come Grand Hotel Villa Politi) e venne edificata nel XIX secolo dalla nobile austriaca Maria Theresa Laudien, moglie del siracusano Raffaello Politi, la quale con il suo operato le fece conferire la nomea di \u00absalotto internazionale\u00bb (tra le tante personalit\u00e0 ospit\u00f2 anche i principi del Piemonte e Winston Churchill).\nLa villa Landolina, sita nel quartiere della Neapolis, \u00e8 anch'essa una dimora del XIX secolo. Porta il nome della famiglia Landolina, il cui pi\u00f9 illustre membro fu l'archeologo e naturalista Saverio Landolina (fu egli che riport\u00f2 alla luce la nota Venere siracusana e che difese l'esistenza della colonia spontanea dei papiri aretusei, entrando inoltre nel dibattito su chi scopr\u00ec questa rara pianta). Accanto ad essa, dentro il suo terreno, \u00e8 stato costruito il museo archeologico regionale Paolo Orsi. Un grande parco alberato e tombe dei caduti di altre nazioni completano la sua complessa area.\nVilla Reimann invece, conosciuta anzitutto per il suo particolare ed esteso giardino (copre 35.000 m\u00b2 di suolo urbano), che \u00e8 detto \u00abGiardino delle Esperidi\u00bb, sorge a pochi passi dalla necropoli della tomba di Archimede e prende il nome dalla nobile infiermiera danese Christiane Reimann, che trasferendosi a Siracusa acquist\u00f2 l'immobile nel 1933. Per volere della stessa nobil donna, la villa odiernamente \u00e8 divenuta propriet\u00e0 del comune. Meritevole di attenzione \u00e8 inoltre la villa Bonanno (nota pure come castello per via del suo aspetto imponente), ormai in stato di abbandono, la quale sorge a Tremilia, periferia di Siracusa: inizialmente il proprietario della villa fu lo scozzese Gould Francis Leckie, che nel 1800 ottenne la concessione dell'antico terreno ecclesiastico, ma avendo dovuto egli in seguito abbandonare la Sicilia (Leckie durante l'occupazione britannica di Siracusa entr\u00f2 in conflitto con i sovrani borbonici), l'edificio pass\u00f2 ai baroni siracusani Bonanno.\nArchitetture militari.\nAl principio sorse il castello Eurialo (ubicato nell'odierna frazione di Belvedere), voluto dal tiranno Dionisio il Grande come perno difensivo e punto di congiunzione delle sue vaste mura, alzate contro gli assalti dei Cartaginesi e di altri popoli dalle intenzioni bellicose (Siracusa in quel periodo aveva appena respinto l'offensiva di Atene, sentiva quindi la necessit\u00e0 di aumentare le proprie difese per far fronte ad altre guerre). Anche Archimede mise mano alla fabbricazione del castello, arricchendolo di insidie per i nemici della pentapoli. L'Eurialo \u00e8 l'opera militare che quando millenni dopo fu veduta dal Kaiser Guglielmo II di Germania, venne presa ad esempio per la guerra di tunnel e trincee combattuta dai tedeschi.\nNella prima met\u00e0 del Duecento sorse il Castello Maniace, in stile gotico, progettato da Federico II di Svevia su un forte precedente, a sua volta realizzato dal generale bizantino Giorgio Maniace; a lui Federico intitol\u00f2 la propria costruzione. Questo castello, considerato come una delle pi\u00f9 rappresentative architetture federiciane, rivest\u00ec un importante ruolo nella vita militare della citt\u00e0 medievale: adibito a prigione e usato per contrastare le incursioni piratesche, ma quando giungevano i sovrani del Regno era in grado di divenire anche un'elegante sede di corte.\nCon l'avanzare dei secoli Siracusa venne sempre pi\u00f9 fortificata. Nel Cinquecento, sotto il dominio degli spagnoli, venne distrutta la gran parte dei monumenti greco-romani (alcuni gi\u00e0 compromessi dai molteplici terremoti) per riutilizzarne la pietra, costruendo cos\u00ec poderosi bastioni e muraglie, che mutarono definitivamente l'aspetto della citt\u00e0.\nLe fortificazioni e il regime militaresco raggiunsero un livello tale che la Siracusa seicentesca e settecentesca \u00e8 stata definita dagli storici moderni \u00abuna caserma abitata da civili\u00bb, ma anche la \u00abpiazzaforte d'Europa\u00bb, pensata per risultare inespugnabile. Al riguardo ne diede una chiara descrizione un noto viaggiatore britannico del XIX secolo, Henry Clark Barlow, che annot\u00f2 quante e quali strutture belliche fosse necessario attraversare prima di entrane nella citt\u00e0; che chiudeva le proprie porte al tramonto, lasciando fuori chi non riusciva a varcarle in tempo:\nBisogner\u00e0 attendere la fine dell'Ottocento per lo smantellamento completo delle possenti architetture militari: di esse sono rimaste in piedi, ben visibili, il forte Vigilena (prima chiamato forte della Gradiglia) e il forte San Giovannello (ex forte della Ferraria). Va inquadrato nell'ottica militare anche il palazzo che ha ospitato il carcere ai tempi dei Borbone: la sua costruzione fu sollecitata dalle sempre pi\u00f9 crescenti ribellioni dei siracusani nei confronti della monarchia napoletana. I Borbone quindi, non essendoci pi\u00f9 spazio nel carcere che sorgeva dietro Piazza del Duomo, fecero edificare nel 1853 questa nuova struttura. Il palazzo \u00e8 odiernamente in attesa di restauro.\nNel 1735 venne edificata la caserma del Genio militare, in seguito intitolata al patriota siracusano Gaetano Abela. La caserma Abela \u00e8 sita all'interno dell'area del castello Maniace: fino al 2001 fu sede del reggimento di Fanteria e del Genio guastatori, per poi diventare la dimora universitaria per la facolt\u00e0 di architettura.\nCon l'espandersi della citt\u00e0 si \u00e8 ampliata anche la superficie dell'architettura militare: nel decennio che precedette la seconda guerra mondiale sorse a Siracusa l'idroscalo (odiernamente sede del 34\u00ba Gruppo Radar dell'Aeronautica Militare), seguito dalla costruzione della batteria Lamba Doria, che occupa 48.000 m\u00b2 nella parte meridionale della Penisola della Maddalena. Sorsero numerosi bunker, disseminati un po' ovunque, e sorse l'edificio sotterraneo per il deposito di carburante della Regia Aeronautica di Siracusa.\nSempre al secondo conflitto mondiale \u00e8 legata la presenza della batteria di Capo Santa Panagia, incorporata nella vasta area della base della Marina militare siracusana e da essa tutelata come bene archeologico bellico. Inoltre, d'interesse storico-bellico \u00e8 divenuto l'ipogeo di Piazza Duomo, poich\u00e9 questo lungo tunnel (che dal sito della cattedrale spunta al Foro Italiaco, presso la Marina) \u00e8 stato uno dei principali rifugi della popolazione durante i bombardamenti dell'ultimo conflitto.\nAltro elemento architettonico militare predominante di Siracusa sono le torri: l'area comunale che annovera molte (retaggio di un passato bellico incentrato sull'avvistamento e la difesa del territorio); ben 10 le principali: torre di Ognina, torre Cuba, torre Milocca, torre Tonda, torre Landolina, torre Teatro Greco, torre Pizzuta, torre Targia, torre Bosco Minniti, torre Modica. Menzione a parte tra le torri merita la costruzione simbolo della frazione di Belvedere: chiamato \"u Semafuru\" (il Semaforo), \u00e8 una costruzione militare del XIX secolo composta da una torretta merlata sulla cui cima sorgeva fino al 1955 un'antenna luminosa che tramite alfabeto Morse comunicava con le navi sottostanti: in transito e in avvicinamento al porto di Augusta e al porto di Siracusa.\nAltro.\nIl comune di Siracusa ospita nella piazza dei Cappuccini (accanto all'omonimo convento e all'omonima latomia) il monumento ai Caduti italiani d'Africa, risalente al periodo fascista ma assemblato solo decenni dopo il crollo del regime. Il monumento vuole commemorare i soldati morti sul continente africano durante la guerra coloniale. Al suo interno si trova una cappella dedicata al legionario, mentre al suo esterno \u00e8 stata recentemente apposta una targa che ricorda anche le vittime dell'affondamento del transatlantico Conte Rosso, avvenuto poco distante dal luogo in cui \u00e8 ubicato il monumento.\nLa citt\u00e0 possiede tre storici fari, punti di riferimento per la navigazione marittima: il faro del castello Maniace, che di colore verde (cos\u00ec come verde \u00e8 la sua luce) domina il promontorio della costruzione federiciana; il faro di Massolivieri, di colore rosso e costruito sopra un'antica abitazione rurale, funge da guida per segnalare la presenza del promontorio della Penisola della Maddanela; il faro di Capo Murro di Porco, il quale estende la sua luce bianca sul capo che gli d\u00e0 il nome ed \u00e8 il faro siracusano pi\u00f9 famoso, oltre a rappresentare uno dei pi\u00f9 importanti segnali luminosi della Sicilia orientale: esso appare anche nelle riprese di una pellicola televisiva intitolata \"L'isola dei segreti - Kor\u00e8\". Il demanio ha fatto rientrare il faro in questione tra le prime nove strutture del suo genere in Italia cedute in affitto per essere trasformate in caratteristici alberghi, pur continuando a svolgere la loro funzione di segnalatori marittimi.\nSviluppandosi in parte su un'isola ed essendo da un lato attraversata da fiumi e canali, Siracusa ha nel corso della sua longeva storia edificato svariati ponti; il comune collega Ortigia al resto della citt\u00e0 tramite due ponti, il pi\u00f9 monumentale dei quali \u00e8 chiamato Ponte Umbertino: dal sovrano Umberto I, che regnava quando esso venne costruito. Mentre la sua entrata sud \u00e8 caratterizzata da un ponte che permette di superare i letti del Ciane e dell'Anapo; quest'ultimo fiume prima era sormontato da un altro ponte fatto di pietra, nel quale si combatt\u00e9 la battaglia contro gli inglesi il 10 luglio 1943. Inoltre un ulteriore importante ponte collega la strada costiera che dall'area di Fontane Bianche giunge a quella di Cassibile, superando cos\u00ec la foce di uno dei maggiori fiumi iblei.\nIl punto in cui sgorga la fonte Aretusa, con la struttura architettonica che la circonda, \u00e8 uno dei luoghi pi\u00f9 visitati di Siracusa: nei secoli ha mutato molte volte il proprio aspetto, venendo circondata da grosse fortificazioni, accogliendo nelle sue acque i papireti e divenendo persino il lavatoio delle siracusane nei tempi post-classici. Oltre a ci\u00f2, sull'isola sono concentrate diverse opere scultoree: su tutte spicca la novecentesca fontana di Diana, la quale mostra gli elementi principali della leggenda del dio oceanico Alfeo, della ninfa Aretusa e della sua protettrice, Artemide (la Diana dei Romani). Rientra altres\u00ec nel patrimonio architettonico di Siracusa l'antica tonnara di Santa Panagia, dalle origini medievali (la sua fondazione risale al 1100), che con alterne vicende \u00e8 rimasta attiva fino agli anni '50 del XX secolo.\nSiti archeologici.\nLungo tutto il percorso della regione siracusana si possono osservare rilevanti testimonianze archeologiche. Oltre alle gi\u00e0 citate aree dei templi sacri, la citt\u00e0 possiede uno dei pi\u00f9 estesi ambienti archeologici del Mediterraneo, racchiuso in un parco che porta il nome del quartiere in cui sorge: il parco archeologico della Neapolis. Esso copre 240.000 m\u00b2 di superficie urbana e custodisce al suo interno alcune delle pi\u00f9 imponenti testimonianze della Siracusa greco-romana:\nSempre all'interno del parco archeologico sorgono una serie di interessanti complessi tombali: la Via dei Sepolcri (dove si tributava ai defunti il culto degli Eroi), i sarcofagi romani siti nei pressi dell'anfiteatro e la necropoli Grotticelli, il cui tratto pi\u00f9 importante \u00e8 dato dalla tomba di Archimede, detta presunta poich\u00e9 il periodo e il luogo dello scavo in realt\u00e0 non coincidono con ci\u00f2 che si racconta sull'uccisione e sulla sepoltura del famoso matematico: egli infatti, secondo Cicerone, fu sepolto a sud di Siracusa: forse nei pressi del fiume Ciane, ma la perdita della tomba originaria (contrassegnata dalla figura di una sfera e di un cilindro) e la tradizione formatasi nei secoli hanno consacrato questo sito come simbolica tomba del pi\u00f9 noto tra gli antichi siracusani.\nLe necropoli sono l'elemento strutturale pi\u00f9 presente nei siti archeologici aretusei: l'area geografica \u00e8 famosa per la peculiarit\u00e0 sicula di scavare i propri sepolcri dandogli le fattezze di un alveare: Pantalica \u00e8 l'esempio maggiore di ci\u00f2, ma anche a Siracusa si rinviene nelle pareti calcaree questa millenaria usanza. Essa ha dodici gruppi di necropoli che vanno dall'VIII sec. a.C. all'epoca bizantina; per citare alcune delle pi\u00f9 grandi e antiche (oltre alla su menzionata Groticelli): a sud-ovest della citt\u00e0 si trova la necropoli del Fusco, al centro quella dell'Ospedale civile e di Santa Panagia, mentre a nord vi \u00e8 il largo perimetro della necropoli della Targia.\nAltri siti significativi sono dati dal Foro siracusano (antica agor\u00e0 della pentapoli in seguito divenuto forum) e dai monumenti che compongono il Ginnasio romano.\nTra i resti delle pi\u00f9 antiche civilt\u00e0 si segnalano: a nord i siti archeologici di Stentinello e della penisola di Tapsos, mentre a sud Ognina, la quale oltre a mostrare i segni di arcaici contatti con gli abitanti di Malta, conserva i resti architettonici delle successive epoche storiche.\nArchitetture religiose dell'antica polis.\nLe prime testimonianze architettoniche religiose sono databili all'epoca preistorica, mentre la cultualit\u00e0 degli antichi Greci fece s\u00ec che in citt\u00e0 sorgessero imponenti aree votive, come l'ara di Ierone (la pi\u00f9 grande in assoluto del suo tempo), e numerosi templi, dei quali il pi\u00f9 significativo e ben conservato \u00e8 il tempio di Atena (convertitosi in chiesa con l'avvento del cristianesimo).\nIl tempio pi\u00f9 vetusto di Siracusa \u00e8 rappresentato dalla casa eretta per il dio del sole Apollo: risalente al VI secolo a.C., esso \u00e8 anche il pi\u00f9 antico tempio siciliano in stile dorico consacrato a tale divinit\u00e0 e sorge nell'isola di Ortigia, la quale, secondo gli antichi Siracusani, era stata donata dagli dei alla gemella di Apollo, Artemide: proprio per la dea lunare venne eretto l'Artemision (accanto all'edificio della dea della sapienza Atena); edificio che Cicerone descrisse come il pi\u00f9 prestigioso degli antichi templi siracusani.\nSempre nel VI secolo a.C. sorse nelle campagne che fronteggiano il mare, tra l'isola di Ortigia e la penisola della Maddalena, il tempio per Zeus Olimpico, chiamato dai siracusani \u00ab\"i ru colonne\"\u00bb (le due colonne), essendo queste l'unico elemento architettonico rimasto ben visibile; esso \u00e8 una delle tangibili testimonianze che ricordano il legame tra l'antica Siracusa e la .\nNella strada che un tempo conduceva alla sub-colonia di Eloro - e per questo chiamata via Elorina - sorge il complesso monumentale conosciuto con il nome di ginnasio romano di Siracusa, all'interno del quale si possono osservare i resti di un tempio, di incerta dedica (forse divinit\u00e0 egiziane) che Cicerone descrisse nelle sue cronache.\nLa polis era inoltre famosa per essere la sede principale di diffusione del culto siciliano per le divinit\u00e0 ctonie Demetra e Kore, alle quali era dedicata una vasta area votiva rinvenuta nei pressi di Piazza della Vittoria. Sempre alla Madre terra e a sua figlia erano dedicate altre aree votive sparse per la citt\u00e0. Numerosi altri resti di templi consacrati agli Olimpi e alle divinit\u00e0 minori, con rilevanza per il luogo geografico, si trovano distribuiti per tutto il suolo urbano ed extra-urbano.\nArchitetture cristiane.\nI luoghi di culto della religione cristiana costituiscono la maggior parte del patrimonio artistico-religioso siracusano. Molteplici le strutture dal richiamo storico, alcune rappresentate persino da anfratti naturali, come le grotte adibite per il rito liturgico. L'ex-tempio greco divenuto la cattedrale della Nativit\u00e0 di Maria Santissima, meglio noto semplicemente come Duomo di Siracusa (che d\u00e0 il nome all'omonima principale piazza), va annoverato tra le pi\u00f9 arcaiche e notabili strutture architettoniche sorte con il primo cristianesimo e modellatesi lentamente nel corso del tempo.\nLa tradizione afferma che il secondo edificio cattolico pi\u00f9 antico di Siracusa dopo il Duomo \u00e8 dato dalla chiesa di San Giovannello (consacrata a San Giovanni Battista), costruita nel quartiere della Giudecca. Millenaria \u00e8 anche la chiesa di San Giovanni alle catacombe, che durante la dominazione islamica pare abbia sostituito la cattedrale assumendone il ruolo. L'edificio \u00e8 privo del soffitto, andato distrutto a causa delle calamit\u00e0 naturali che lo coinvolsero, e rappresenta la porta d'ingresso per una delle pi\u00f9 ampie catacombe siracusane (nella loro totalit\u00e0 esse sono, insieme a quelle di Roma, le pi\u00f9 vaste al mondo), quella di San Giovanni. Sempre sotto la chiesa in questione sorge la cripta che si presume ospitasse le reliquie del protovescovo Marciano.\nRisalenti all'epoca dei Normanni sono invece la chiesa di San Nicol\u00f2 ai Cordari (che a sua volta sovrasta un edificio di et\u00e0 paleocristiana), la chiesa di San Martino e la chiesa di Santa Lucia al Sepolcro, la cui adiacente rotonda, come suggerisce il nome della chiesa, venne edificata nel Seicento con l'intento di farla divenire il sepolcro della Santa patrona della citt\u00e0 (le cui spoglie mortali sono per\u00f2 rimaste a Venezia, dopo che vennero sottratte a Siracusa dai Bizantini). La chiesa di Santa Lucia alla Badia \u00e8 l'altra importante struttura dedicata sempre alla Santa patrona.\nDi particolare interesse sono anche le chiese appartenute ai cavalieri di Malta: la loro prima chiesa fu quella di San Sebastianello (San Sebastiano \u00e8 il compatrono dei siracusani), mentre in seguito si trasferirono nella chiesa dei Santi Biagio e Leonardo; del primo edificio, eretto in epoca bizantina, rimane visitabile la cripta posta accanto al tempio preistorico, mentre del secondo, che risale al 1500, si pu\u00f2 osservare solo il prospetto esterno, che si affaccia sulla piazza dei Cavalieri di Malta.\nTra le edificazioni del XX secolo spiccano il Pantheon di Siracusa, al cui interno si trovano le spoglie dei caduti della prima guerra mondiale, e il santuario della Madonna delle Lacrime, sorto per ricordare l'evento mariano miracoloso del 1953: il santuario, dalla forma conica, \u00e8 la chiesa pi\u00f9 alta della citt\u00e0, visibile da notevole distanza.\nAll'interno del perimetro della villa Landolina (sede museale) \u00e8 situato inoltre un piccolo cimitero acattolico, nel quale si trovano le spoglie del noto poeta tedesco August von Platen e quelle di alcuni caduti britannici e statunitensi del periodo napoleonico.\nArchitetture di altre religioni.\nIn citt\u00e0 trovano sede anche strutture di altre religioni. Il monumento pi\u00f9 notevole \u00e8 il miqweh, risalente all'epoca bizantina, descritto spesso come il pi\u00f9 grande e antico bagno rituale ebraico d'Europa.\nSociet\u00e0.\nEvoluzione demografica.\nNella sua millenaria storia Siracusa ha attraversato periodi di grande popolamento e periodi di forte spopolamento. In et\u00e0 greca si ebbe la massima espansione della citt\u00e0: gli storici si dividono nell'attribuire una cifra esatta sul numero dei suoi abitanti, tuttavia si \u00e8 concordi nel definirla una delle prime metropoli densamente popolate dell'antichit\u00e0. Ha scritto su di essa il noto classicista londinese Michael Grant:\nDominazioni, guerre e carestie finirono per mutare stabilmente l'aspetto demografico di Siracusa, riducendola nella seconda met\u00e0 dell'epoca moderna ad avere una popolazione di appena abitanti, con il suo centro abitato che si concentr\u00f2 unicamente nella fortificata isola di Ortigia.\nUna forte crescita demografica avvenne per\u00f2 dal secondo dopoguerra mondiale in avanti: odiernamente il comune conta una popolazione di oltre abitanti.\nEtnie e minoranze straniere.\nAlla data del 1\u00ba gennaio 2019 a Siracusa risultano residenti cittadini stranieri, pari al 5,1% della popolazione totale. La comunit\u00e0 pi\u00f9 numerosa proviene dallo Sri Lanka con cittadini; seguono le comunit\u00e0 del Marocco cittadini, della Romania cittadini, e della Polonia cittadini.\nLingue e dialetti.\nNell'antichit\u00e0, grazie all'attivo movimento culturale e commerciale, la parlata siracusana rappresentava una delle \"lingue franche\" del mondo greco-mediterraneo. Il linguaggio degli antichi Siracusani, che si rinviene nelle opere di scrittori siti anche a grande distanza dall'isola di Sicilia, \u00e8 stato definito: dialetto greco-siracusano.\nIn seguito la parlata del luogo si arricch\u00ec di nuove influenze giunte dall'esterno; specialmente dalla lingua latina (a sua volta influenzata comunque dalla lingua greca antica).\nIntorno al XIII secolo, con la cosiddetta Scuola Siciliana, gli isolani unificarono il proprio linguaggio, trasmettendo poi i loro schemi contenutistici e fonetici ai Toscani, ponendo dunque il primo tassello per la nascita della lingua italiana. Giover\u00e0 in tale contesto tenere presente che il maggiore esponente di questa scuola linguistica fu un abitante dell'area siracusana: Giacomo da Lentini. Particolarmente influente per il dialetto locale fu inoltre la secolare presenza degli spagnoli in citt\u00e0: dalla lingua spagnola derivano difatti numerose parole siracusane.\nIn base ai moderni studi effettuati sulla lingua siciliana, il dialetto siracusano, pur con le sue precise peculiarit\u00e0 (ad esempio nella parlata dei siracusani la lettera D diventa di norma una R), rientra nelle seguenti due categorie:\nReligione.\nNonostante l'antica Siracusa rappresentasse uno dei luoghi pi\u00f9 significativi per il culto delle divinit\u00e0 greche - va ricordato che la citt\u00e0 si proclamava dinnanzi al mondo antico come la terra sacra della dea lunare Artemide, e faceva dei suoi abitanti i prescelti della ctonia Demetra, oltre ad avere accolto per secoli tra le sue mura alcuni dei sacerdoti pi\u00f9 potenti di Olimpia, come gli Iamidi -, il mutamento del credo religioso qui giunse molto presto: grazie al suo scalo marittimo, di primaria importanza per le vie di comunicazione dell'impero romano, essa fu meta iniziale degli evangelizzatori cristiani.\nLa tradizione siracusana (il cui pi\u00f9 antico documento al riguardo risale all'epoca bizantina) ha tramandato la venuta del suo primo vescovo, Marciano (o Marziano), gi\u00e0 nell'anno 39 (appena sei anni dopo la crocifissione di Ges\u00f9), mandato dal principe degli apostoli, Pietro, quando questi si trovava ancora ad Antiochia, con il fine di portare il messaggio cristiano alla popolazione di Siracusa, convertendola; cos\u00ec come venne in seguito registrato nel \"Martirologio Romano\": per tale ragione i siracusani ritennero la loro prima chiesa (sorta all'interno di uno dei principali templi greci della citt\u00e0) la pi\u00f9 antica d'Occidente.\nSiracusa compare inoltre nel Nuovo Testamento come luogo di approdo dell'apostolo Paolo di Tarso (l'autore delle lettere ai Corinzi), che qui dimor\u00f2 per tre giorni nell'anno 61.\nFin dai suoi albori, l'istituzione della chiesa siracusana fu contesa dalle autorit\u00e0 ecclesiastiche orientali e occidentali, poich\u00e9 all'epoca del suo sviluppo la citt\u00e0 faceva ormai parte dell'Impero bizantino e in nome di ci\u00f2 il patriarcato di Costantinopoli desiderava scegliere il vescovo di Siracusa, ma la stessa volont\u00e0 era stata espressa anche dai papi della chiesa latina (alla quale al principio era legata la comunit\u00e0 cristiana siracusana). In tali frangenti la chiesa di Siracusa divenne autocefala, ovvero il suo vescovo non riconosceva alcun capo religioso sopra di lui. Fu papa Niccol\u00f2 I, nel settembre dell'860, a richiedere espressamente all'imperatore Michele III che fosse concesso a Roma, e non a Bisanzio, il diritto di consacrare il capo religioso di Siracusa; per non tradire, disse, un'antica usanza che risaliva direttamente al tempo degli apostoli (l'appello, ciononostante, venne ignorato dall'imperatore).\nL'arcidiocesi di Siracusa era a quei tempi la pi\u00f9 importante sede cristiana della Sicilia, la sua area metropolitana comprendeva tutta l'isola, inclusa Malta, ed era responsabile dell'intera area cristiano-bizantina dell'Italia meridionale. Uno dei suoi vescovi, Gregorio Asbesta, fu l'artefice dello strappo di Fozio: preludio al Grande scisma, il quale sanc\u00ec la separazione tra la chiesa latina e quella greca. Durante la guerra delle icone l'arcidiocesi siracusana si schier\u00f2 a favore del culto delle immagini sacre.\nL'inserimento della dominazione islamica sulla citt\u00e0 mut\u00f2 del tutto il contesto egemonico della chiesa siracusana: l'ultimo suo vescovo dell'et\u00e0 antica fu Sofronio, che venne deportato dagli Arabi a Palermo insieme al resto dei siracusani e al monaco Teodosio, autore della cronaca sulla cattura. Quando infine giunsero i Normanni a porre fine al dominio dell'islam su Siracusa, il contesto religioso ne usc\u00ec molto ridimensionato: l'arcivescovo siracusano non fu pi\u00f9 il metropolita di Sicilia e fu modificata la suddivisione in diocesi dell'isola.\nTradizioni e folclore.\nLa festivit\u00e0 siracusana maggiormente popolare, nota a livello nazionale e internazionale, \u00e8 la festa di Santa Lucia, la quale comincia il 13 dicembre, giorno in cui si svolge la processione con la statua della santa per le vie della citt\u00e0. e termina sette giorni dopo con l'Ottava di Santa Lucia, quando il simulacro argenteo viene riposto all'interno del Duomo. Fin dal 1927 per l'occasione giunge dalla Svezia una giovane donna, scelta nel proprio paese d'origine e vestita di bianco per rappresentare Lucia da Siracusa, partecipando alla processione insieme alla popolazione locale. Tale tradizione sveva \u00e8 alla base del gemellaggio tra Siracusa e Stoccolma.\nLa festivit\u00e0 per Santa Lucia si ripete nella prima domenica del mese di maggio, tale celebrazione, che si svolge in abiti d'epoca, prende il nome di festa per Santa Lucia delle quaglie: in tale occasione viene celebrato l'evento miracoloso accaduto nel maggio del 1646, quando una colomba (l'animale simbolo dello Spirito Santo) entr\u00f2 nella chiesa siracusana consacrata a Santa Lucia, annunciando la fine della carestia che aveva messo in ginocchio la citt\u00e0, poich\u00e9 dopo la singolare visita del volatile giunse finalmente nel porto aretuseo una nave carica di grano.\nCultura.\nIstruzione.\nBiblioteche e librerie.\nLa citt\u00e0 dispone di diverse biblioteche, tra queste la pi\u00f9 antica risale al 1780 (poich\u00e9 le precedenti non sopravvissero ai saccheggi e alle calamit\u00e0 naturali del passato), denominata biblioteca arcivescovile alagoniana, istituita dal vescovo Giovanni Battista Alagona, ospita un patrimonio cartaceo di 60.000 libri. La maggiore \u00e8 rappresentata dalla biblioteca comunale della citt\u00e0, istituita nel 1867, ospita circa 70.000 volumi.\nTra le librerie aretusee, inoltre, la Casa del libro Rosario Mascali \u00e8 stata riconosciuta, per la prima volta in Sicilia, come \u00abun bene dal valore culturale\u00bb, annoverandosi tra le librerie storiche d'Italia (al suo interno si sono avvicendati scrittori siciliani del calibro di Quasimodo, Sciascia, Vittorini).\nRicerca.\nNel 2015 Siracusa \u00e8 stata selezionata dal progetto del Consiglio Nazionale delle Ricerche (CNR) per divenire la prima citt\u00e0 d'Italia ad assumere il titolo di citt\u00e0 intelligente (smart city) 2.0. Precedentemente, nel 2012, essa aveva gi\u00e0 partecipato al progetto statunitense dell'IBM Smarter Cities Challenge, venendo selezionata insieme ad altre 32 citt\u00e0 nel mondo.\nScuole, universit\u00e0, accademie.\nIl comune di Siracusa possiede 150 scuole che adempiono all'obbligo d'istruzione (dalle scuole materne alle scuole superiori). Tra i suoi indirizzi superiori pi\u00f9 peculiari, in quanto citt\u00e0 marinara, si cita il Nautico (uno dei sette in Sicilia e dei circa quaranta in Italia), fondato nel 1944 e intitolato al patriota Alessandro Rizza (gi\u00e0 ex-Gaetano Arezzo della Targia), esso ha firmato l'accordo (gestito dalla Scuola Allievi Operai dell\u2019Arsenale Militare Marittimo) - il primo in Italia nel suo genere - di alternanza scuola-lavoro con la Marina Militare. Essendo inoltre una citt\u00e0 a forte vocazione turistica, l'istruzione cittadina dedica molto spazio alla formazione nel settore dei servizi turistici: il capoluogo conta tre istituti di questo genere (che andandosi a sommare agli altri tre del libero consorzio comunale compongono una delle maggiori concentrazioni di scuole turistiche dell'isola).\nIl capoluogo, pur potendosi annoverare tra i centri urbani siciliani pi\u00f9 antichi, e odiernamente anche tra quelli pi\u00f9 popolosi, non dispone di un suo ateneo (a causa di ragioni storiche originatesi nell'epoca post-antica), ma esso pu\u00f2 comunque vantare due importanti e curiosi primati legati proprio alla storia universitaria: da Siracusa, infatti, proviene il decreto che sanc\u00ec la nascita della pi\u00f9 antica universit\u00e0 statale d'Europa, ovvero l'universit\u00e0 degli Studi di Napoli Federico II, voluta dall'imperatore Federico II di Svevia nel 1224, quando con la sua corte risiedeva tra le mura di Siracusa; inoltre, sempre da questa citt\u00e0 proviene il pi\u00f9 antico laureato della Sicilia: il siracusano Antonio Mantello, che ottenne la laurea in diritto civile nella vicina universit\u00e0 degli Studi di Catania il 19 novembre del 1449. Solamente nel 1996 \u00e8 stata inaugurata nella citt\u00e0 aretusea la sede decentrata della facolt\u00e0 di architettura dell'universit\u00e0 catanese. Le universit\u00e0 telematiche Pegaso e Niccol\u00f2 Cusano hanno recentemente aperto le loro sedi decentrate in citt\u00e0.\nIn ambito teologico l'istituto superiore di scienze religiose San Metodio, fondato nel 1977 e dedicato al siracusano che divenne patriarca di Costantinopoli, permette di conseguire la laurea in scienze religiose. Oltre a ci\u00f2 vi trovano sede l'accademia di belle arti Rosario Gagliardi (dedicata all'architetto siracusano del barocco), l'accademia di naturopatia Anea e l'Academy of English (centro esami Cambridge ed ente monitorato del centro DITALS dell'universit\u00e0 per stranieri di Siena).\nIl Mediterranean Center for Arts and Sciences (MCAS) dell'Arcadia University (la cui sede madre privata si trova in Pennsylvania) \u00e8 invece un corso per studenti americani che risiedono a Siracusa; esso ha contribuito alla nascita del Sicily Center for International Education (SCIE): fondato nel 2015 in Ortigia, esso si rivolge agli studenti stranieri offrendo loro la possibilit\u00e0 di conoscere la cultura italiana tramite corsi di studi estivi e relazione con gli altri istituti nazionali e internazionali che operano in zona. Sempre agli studenti stranieri \u00e8 dedicata anche la The Italian Academy (Italian Language and Culture Centre); nata nel 1984 nell'area delle catacombe di San Giovanni e dell'omonima basilica che le sovrasta.\nSiracusa possiede inoltre una scuola accademica di specializzazione in Beni Archeologici che, fondata nel 1925, rappresenta un \"unicum\" nel suo genere sia in Sicilia che nell'Italia meridionale. La sua direzione in principio venne affidata all'archeologo Paolo Orsi. La citt\u00e0 \u00e8 anche la sede originaria dell'istituto di psicoterapia della Gestalt HCC Italy (Gestalt Human Communication Center Italy): fondato nel 1979, ha incominciato da questo territorio la sua storia universitaria nella penisola italiana.\nFondazioni e associazioni.\nLa fondazione ONLUS dell'INDA (acronimo di Istituto Nazionale del Dramma Antico), nota anche come accademia d\u2019arte del dramma antico, \u00e8 stata costituita a Siracusa nel 1914. Rappresenta una delle pi\u00f9 longeve e rinomate scuole di teatro per l'arte drammitica. Grazie ad essa dopo 2.400 anni il teatro greco della citt\u00e0 \u00e8 tornato ad ospitare le tragedie e le commedie scritte per la prima volta nell'antichit\u00e0, oltre a farsi promotrice di attivit\u00e0 artistico-culturali varie e portare i propri spettacoli e i propri attori in giro per l'Italia e per l'estero (si cita ad esempio l'INDA al teatro Grande di Pompei e al festival culturale di Atene).\nLa citt\u00e0 \u00e8 anche un importante punto di riferimento a livello globale per lo studio delle scienze criminali e del diritto penale, per via della presenza del Siracusa International Institute (fino al 2017 conosciuto come ISISC - Istituto Superiore Internazionale di Scienze Criminali); fondazione ONLUS sorta nel 1972 che, tra le altre cose, possiede lo status consultivo speciale presso le Nazioni Unite. Tra le azioni pi\u00f9 significative dell'istituto vi \u00e8 il convegno in cui gli esperti scrissero a Siracusa il primo testo della Convenzione delle Nazioni Unite contro la Tortura, adottato da tutti i paesi membri dell\u2019ONU. Il Siracusa International Institute, che come scopo si prefigge la protezione dei diritti umani, la lotta alla criminalit\u00e0 organizzata transnazionale e l'affermazione dello stato di diritto, organizza da sempre corsi internazionali di alta formazione in campo penalistico, porta avanti programmi di assistenza tecnica all'estero e sviluppa svariati progetti di ricerca, prevalentemente in materia di contrasto alla criminalit\u00e0 organizzata. Nella sede di questo istituto, dedicata al suo fondatore e presidente Mahmoud Cherif Bassiouni, si trova inoltre l'OPCO (acronimo di Osservatorio Permanente sulla Criminalit\u00e0 Organizzata): organo del consiglio della presidenza della regione siciliana e degli enti locali territoriali. Il Siracusa International Institute ospita inoltre un fondo librario di 24.000 volumi incentrati sulla criminologia e i diritti umani provenienti da svariate nazioni.\nAvendo la citt\u00e0 un rapporto particolareggiato con la pianta del papiro (Siracusa rappresenta l'unica citt\u00e0 in Europa nella quale essa prospera naturalmente), l'istituto italiano per la Civilt\u00e0 Egizia (I.I.C.E.) l'ha scelta come sua sede principale (trasferendosi qui da Torino, dove ebbe i natali come associazione culturale nel 1986); alla presa di tale decisione ha influito la presenza consolidata a Siracusa dell'istituto internazionale del papiro, il quale si occupa dal 1987 dello studio e del restauro degli antichi papiri egiziani: esso \u00e8 gemellato con la Bibliotheca Alexandrina, ha diretto il \u00abLaboratorio di Restauro dei Papiri\u00bb nel museo egizio del Cairo, ha partecipato a campagne di scavo nella terra dei faraoni e conduce a Siracusa egittologi provenienti da tutto il mondo per confrontarsi durante convegni e seminari.\nNel 1984 per valorizzare l'architettura barocca \u00e8 sorto in citt\u00e0 il centro internazionale di studi sul barocco (CISB), il quale \u00e8 stato uno dei soggetti che ha maggiormente contribuito all\u2019inserimento delle citt\u00e0 tardo barocche del Val di Noto nella lista UNESCO. Siracusa \u00e8 inoltre la sede del primo Hub (fulcro, centro) siciliano: The Hub Siracusa (denominato anche The Hub Sicilia), facente parte dell'Euro-South Hub.\nLa citt\u00e0 \u00e8 culturalmente attiva anche nell'ambito della pacificazione socio-politica, tramite l'AIEP (Associazione Internazionale per l\u2019Educazione alla Pace), presieduta dal priolese Bruno Fucili (tredici volte candidato al premio Nobel), il quale organizza nel comune aretuseo, da oltre vent'anni, il convegno internazionale su l\u2019Educazione alla Pace. Grazie a queste iniziative Siracusa \u00e8 stata proclamata, dal 1995, \u00abcitt\u00e0 per la pace e per i diritti umani\u00bb. Tra gli avvenimenti memorabili di questi convegni aretusei si ricorda la venuta nel 1999 del campione pacifista Muhammad Al\u00ec, che firm\u00f2 in citt\u00e0 i documenti per un trattato di pace nel Burundi, nel quale imperversava la guerra civile.\nOltre a ci\u00f2 in citt\u00e0 si riuniscono con continuit\u00e0 giovani medici provenienti da tutto il Mediterraneo con il fine di specializzarsi, usufruendo della Euro Mediterranean Rehabilitation Summer School (E.M.R.S.S.), gestita dall'associazione siracusana che si occupa di medicina fisica e riabilitativa.\nStampa e media.\nNella citt\u00e0 hanno sede le edizioni locali del \"Giornale di Sicilia\", \"La Sicilia\" e la \"Gazzetta del Sud\", il quindicinale d'opinione La Civetta di Minerva \"premio nazionale Mario Francese 2012\", l'emittente radiofonica Radio FM Italia.\nCinema.\nLa citt\u00e0 ha rappresentato un set cinematografico a cielo aperto per numerose pellicole. Ci\u00f2 ha condotto in citt\u00e0 molteplici personalit\u00e0 del mondo del cinema come Vittorio De Sica, Mario Monicelli, Nino Manfredi, il duo Franco e Ciccio, i fratelli Taviani, Walter Chiari, Monica Bellucci, Giuseppe Tornatore e numerosi altri.\nTra i titoli pi\u00f9 significativi vi sono: \"Casanova '70\"; \" Rosolino Patern\u00f2 soldato\"; \"Secondo Ponzio Pilato\"; \"La pi\u00f9 bella coppia del mondo\"; \"Il viaggio\"; \"Anni di piombo\"; \"Kaos\"; \"L'uomo delle stelle\"; \"Sicilia!\"; \"Mal\u00e8na\"; \"Nati stanchi\"; \"Lettere dalla Sicilia\"; \"Il Commissario Montalbano\"; \"Il figlio della luna\"; \"Caravaggio\".\nLa storia della citt\u00e0 \u00e8 stata inoltre il soggetto o l'ispirazione per svariate pellicole cinematografiche, come il film muto \"Damon and Pythias\", seguito dal remake \"Damon and Pythias\" (film 1914), i peplum \"L'assedio di Siracusa\", \"Il tiranno di Siracusa\", \"La sfida dei giganti\" (ultima pellicola dove Reg Park veste i panni di Ercole) e il film d'animazione \"Sinbad - La leggenda dei sette mari\" (ultimo film della DreamWorks con animazione tradizionale).\nA Siracusa si tengono due festival del cinema, con circuiti nazionali e internazionali, di cadenza annuale: l'Ares International Film e Media Festival, giunto alla sua settima edizione, e l'Ortigia Film Festival, giunto all'ottava edizione, i quali hanno visto la partecipazione di artisti come Margareth Mad\u00e8, Nino Frassica, Mario Venuti, Krzysztof Zanussi, Pietro Marcello. Ai festival si \u00e8 aggiunto anche il \u201cpremio Tonino Accolla\u201d, contest in onore del noto doppiatore siracusano (la voce italiana di Eddie Murphy, Jim Carrey, Ben Stiller, Tim Curry e molti altri).\nTeatro.\nSiracusa \u00e8 stata una delle prime citt\u00e0 al mondo in cui si \u00e8 sviluppata la forma d'arte teatrale. Mentre ad Atene si \u00e8 soliti accostare l'arte drammatica, la nascita dell'arte comica viene attribuita alla \"polis\" di Siracusa, per via delle parole di Platone, il quale nel \"Teeteto\" (Plato, \"Teet.\", 152 e) definisce il siracusano Epicarmo \u00ab\"archegeta della commedia\"\u00bb (o anche \u00ab\"principe della commedia\"\u00bb), paragonandolo ad Omero - che egli definisce \u00ab\"archegeta della tragedia\"\u00bb -, quelle di Alcimo in \"Ad Aminta\", e per via del suo teatro greco; uno dei pi\u00f9 vasti e importanti teatri dell'antichit\u00e0. Nel suo palcoscenico hanno recitato Eschilo, Formide, Antifonte e altri grandi nomi. Si rivivono i fasti del teatro greco mettendo in scena le rappresentazioni classiche, organizzate ogni anno dall'INDA.\nIn epoca moderna sono sorti gli edifici teatrali al chiuso, come il teatro comunale di Siracusa (XIX secolo) e il teatro Vasquez. All'interno della latomia dei Cappuccini si trova il Teatro di Verdura, sul cui palco hanno recitato attori di fama internazionale. In citt\u00e0 ha sede inoltre un teatro dei pupi, denominato Piccolo Teatro dei Pupi di Siracusa, presso il quale si porta in scena la tradizione siciliana dell'Opera dei pupi.\nArte.\nLa storia dell'arte di Siracusa \u00e8 estremamente variegata. Dall'epoca greca giunge una delle forme d'arte pi\u00f9 apprezzate dell'antica citt\u00e0: la sua monetazione.\nTali monete sono odiernamente sparse in giro per il globo, ma una parte delle stesse rimane custodita a Siracusa. La filatelia moderna ha celebrato la zecca aretusea emettendo la serie denominata \"Siracusana\", cos\u00ec come ha fatto la lira italiana, ponendo in circolazione la banconota di Stato con il volto di Aretusa.\nAntico centro culturale ritenuto prestigioso, la \"polis\" attirava nei suoi confini menti brillanti, cos\u00ec che vi fior\u00ec ogni tipo di arte. Quando la citt\u00e0 venne conquistata dai Romani, questi rimasero meravigliati dallo stato culturale e artistico raggiunto dai greci di Siracusa; gli studiosi ritengono infatti che l'importazione dei tesori siracusani comport\u00f2 l'inizio della \"luxuria\" tra i Romani.\nLa conquista di Siracusa rappresent\u00f2 un punto cruciale per l'avvicinamento della cultura latina a quella greca (dapprima avversata dai Romani). Marco Claudio Marcello saccheggi\u00f2 cos\u00ec tante opere d'arte siracusane che una volta giunte a Roma, collocate in un tempio, pare abbiano rappresentato il primo museo dell'urbe.\nIl componimento architettonico della citt\u00e0 ben rappresenta la storia dei popoli che si susseguirono: una forte impronta avvenne sotto il dominio spagnolo, poich\u00e9 dopo il violento terremoto del 1693, gran parte della citt\u00e0 venne ricostruita adottando l'elaborato stile barocco, motivo per cui Siracusa, insieme ad altre citt\u00e0 del Val di Noto, viene presa ad esempio per la definizione di barocco siciliano, ospitando anche un centro di studi internazionali sul barocco. Essa custodisce inoltre antiche e preziose opere dell'arte pittorica; tra i dipinti pi\u00f9 noti si menzionano il dipinto del Caravaggio, ovvero il \"Seppellimento di Santa Lucia\" del 1608 e \"L'Annunciazione\" di Antonello da Messina del 1474.\nCucina.\nLe prime testimonianze scritte sulla cucina di Siracusa risalgono all'epoca greca. Grazie al suo ruolo egemone nel Mediterraneo la citt\u00e0 fu pioniera nel far conoscere le abitudini alimentari siciliane all'estero. L'antica cucina siracusana, data la notoriet\u00e0, attir\u00f2 su di s\u00e9 critiche ed elogi: Archestrato nel suo trattato la defin\u00ec eccessivamente elaborata e pesante. Platone giudic\u00f2 negativamente la sontuosit\u00e0 dei banchetti siracusani e il cibarsi due volte al giorno, motivo, per il filosofo, di dissolutezza. Aristofane compar\u00f2 la mensa dei Siracusani ai banchetti dei Sibariti (\"polis\" nota per l'eccessiva dolce vita).\nLa cucina siracusana, d'altro canto, venne molto apprezzata dagli antichi greci: le nobili famiglie chiamavano cuochi sicelioti alle loro mense, e la citt\u00e0 di Siracusa diede i natali a Miteco Siculo, il quale scrisse il primo libro di cucina del mondo occidentale (V secolo a.C.), e a Labdaco, che i cuochi greci consideravano loro maestro nell'arte culinaria.\nLa bevanda pi\u00f9 esportata da Siracusa fu il vino: \u00abgli antichi siracusani preparavano le uve - a tenore delli precetti prescritti da Esiodo - e come ne tiravano il vino Pollio, \u00e8 la medesima oggi da tutti comunemente praticata per fare li buoni moscati\u00bb. Una leggenda d'epoca greca vuole che Pollio fosse un sovrano argivo, il primo re di Siracusa, che diede il proprio nome a questo vino, apostrofato spesso come il vino pi\u00f9 antico d'Italia.\nCon la dominazione romana, il vino, il miele (nello specifico il miele degli Iblei) e il grano siracusano, vennero su larga scala esportati a Roma. Nelle mense di Augusto si potevano trovare vino e olio provenienti da Siracusa. Nei secoli successivi la cucina siracusana sub\u00ec le medesime influenze delle culture straniere che dominarono il resto della Sicilia.\nOdiernamente la cucina siracusana rientra nella costituita dieta mediterranea, dichiarata patrimonio immateriale dell'umanit\u00e0.\nTra i suoi alimenti pi\u00f9 noti vi sono le olive, il pesce, diversi prodotti PAT e IGP come il limone di Siracusa, l'arancia rossa di Sicilia, la patata novella di Siracusa, l'olio d'oliva dei Monti Iblei, l'anguria di Siracusa, la fragola di Cassibile.\nLa tradizione culinaria siracusana annovera diversi primi e secondi piatti, tra i pi\u00f9 tipici vi sono la pasta fritta alla Siracusana e gli spaghetti alla bottarga di tonno, la zuppa di pesce alla Siracusana, il tonno alla ghiotta e numerosi altri piatti originari del territorio. Nel siracusano si usa preparare l'impanata (pizza chiusa ripiena di patate che deriva dalla spagnola empanada), il pizzolo, gli arancini al rag\u00f9 (che qui assumono la classica forma a cilindro). Alcuni dei dolci peculiari di Siracusa sono i tot\u00f2 (biscotti al cioccolato ricoperti di glassa), la giuggiulena, la cucc\u00eca, la cotognata, la granita di mandorla (quella siracusana ha trovato menzione nell'opera de il garofano rosso di Elio Vittorini), la versione locale della cassata siciliana, preparata con del pan di Spagna, e le paste di mandorla.\nEventi.\nIn citt\u00e0 si susseguono durante l'anno numerosi eventi, di diversa natura (artistica, culturale, sportiva), il cui richiamo risulta essere di livello nazionale e internazionale.\nGeografia antropica.\nLa citt\u00e0 porta i segni della passata antropizzazione greca lungo tutto il suo percorso urbano e anche oltre, questo perch\u00e9 l'antica Siracusa fu una delle pi\u00f9 vaste metropoli del mondo. Gran parte della Sicilia era sotto il suo controllo e non si conoscono esattamente i confini geo-antropologici di questa capitale.\nSiracusa confina a nord con i comuni di Melilli e Priolo Gargallo, a sud con il comune di Avola, a ovest con i comuni di Canicattini Bagni, Solarino, Floridia, Noto e Palazzolo Acreide mentre a est \u00e8 bagnata dal mar Ionio. Il comune aretuseo ha due popolose frazioni storiche: Belvedere sita a nord-ovest e Cassibile sita a sud-ovest; la prima conta una popolazione di circa 7.000 abitanti, mentre la seconda una popolazione di circa 6.500 abitanti. Fino al 1979 anche Priolo Gargallo era una frazione di Siracusa ma in tale data chiese ed ottenne l'autonomia comunale. Oltre ai due principali centri abitati, sono sorti negli anni altri agglomerati, soprattutto lungo le coste, tra cui degni di rilievo sono Isola, Plemmirio, Terrauzza, Fanusa, Milocca, Arenella, Ognina e soprattutto Fontane Bianche.\nFino al 2018 il territorio era suddiviso in nove circoscrizioni, soppresse come previsto dalla legge regionale n. 11/2015: Ortigia, Santa Lucia, Acradina, Grottasanta, Neapolis, Tiche, Epipoli, Belvedere e Cassibile. Le principali contrade di Siracusa sono: Pantanelli, Santa Teresa Longarini Scalo e Targia, mentre tra i principali quartieri vi sono: Zona umbertina, Corso Gelone, Tisia, Zecchino, Santa Panagia, Mazzarona, Scala Greca.\nAl 2017 la citt\u00e0 contava una popolazione totale di circa 122.000 persone (in leggero calo rispetto agli anni '90 quando ne contava circa 126.000 e in leggero rialzo rispetto al 2011 quando ne contava 118.000). La maggior parte della popolazione urbana si concentra nelle ex circoscrizioni di Tiche (20% della popolazione totale), Akradina (19% del totale) e Grottasanta (18% del totale). Il restante 43% della popolazione comunale \u00e8 distribuita in maniera abbastanza uniforme nelle restanti sei ex suddivisioni, tra cui Ortigia, dove risiede il 4% della popolazione.\nEconomia.\nNel siracusano vi \u00e8 il primo distretto limonicolo d'Italia e dell'Unione europea, con la produzione del limone di Siracusa IGP che registra numeri di vendite sempre pi\u00f9 importanti. Altre produzioni rilevanti del territorio sono i formaggi siciliani, la patata novella di Siracusa, che copre i 3/4 della produzione siciliana e viene esportata sia in Italia che all'estero, l'olio extravergine d'oliva dei monti Iblei, l'anguria di Siracusa e altri prodotti della terra. In ambito vinicolo si producono le DOC del vino di Siracusa che oltre al Nero d'Avola comprende la produzione del Moscato di Siracusa. Nelle acque di Siracusa poi avvengono gli allevamenti di molluschi e crostacei e la pesca di una vasta variet\u00e0 di pesci, al servizio pi\u00f9 che altro del commercio locale.\nUna considerevole parte del territorio \u00e8 stata vocata al settore industriale della petrolchimica. Nel siracusano vi \u00e8 uno dei poli del settore tra i pi\u00f9 grandi d'Europa, il quale ha fatto registrare, soprattutto in passato, numeri da record per l'economia provinciale, poi andati gradatamente a diminuire.\nNonostante il polo faccia registrare dati export assolutamente ragguardevoli per l'Italia (si consideri che dal solo polo siracusano proviene oltre il 70% del totale nazionale dei prodotti petroliferi raffinati e che essi rappresentano anche il 70% dell'intero export siciliano), il settore viene odiernamente considerato in crisi.\nIn via di sviluppo risulta il settore dell'energia alternativa, specialmente quella solare, con varie sperimentazioni sul territorio. \u00c8 inoltre presente un importante impianto di riciclaggio del vetro a piombo unico al mondo. Il settore terziario dei servizi \u00e8 quello che offre maggiore impiego per i siracusani. L'accoglienza turistica risulta essere fortemente in crescita.\nInfrastrutture e trasporti.\nStrade.\nIl territorio comunale \u00e8 interessato dalle seguenti direttrici stradali:\nFerrovie.\nIl comune \u00e8 servito dalla stazione di Siracusa, posta al km 312+176 della ferrovia Messina-Siracusa e della Caltanissetta Xirbi-Gela-Siracusa. A sud-ovest \u00e8 situato il Deposito Locomotive di Siracusa.\nPorti.\nI due porti principali della citt\u00e0 sono collocati in Ortigia: uno a ponente e uno a levante dell'isola; rispettivamente il porto Piccolo o \"Lakkios\" (ovvero il porto Marmoreo dei Greci) e il porto Grande, collegati tra loro attraverso un canale sormontato da due ponti. Considerato uno dei primi e pi\u00f9 antichi porti del Mediterraneo, il porto di Siracusa vanta una millenaria storia commerciale, tuttavia odiernamente gli attracchi siracusani sono maggiormente vocati alla nautica da diporto (porto Grande) e alla pesca (porto Piccolo): circa 300 posti barca nel porto Grande e circa 700 posti barca nel porto Piccolo. La funzione commerciale \u00e8 maggiormente svolta dalla rada di Santa Panagia che permette l'attracco delle navi petroliere, chimichiere e gasiere, servendo tramite il lungo pontile la LUKoil del polo petrolchimico. Altri porti minori del comune sono: il porto Rifugio (sito sempre all'interno della baia di Santa Panagia), il porticciolo di Ognina e il porticciolo di Fontane Bianche.\nAeroporti.\nSiracusa possiede in citt\u00e0 un idroscalo, sorto all'inizio del XIX secolo, esso \u00e8 stato attivo durante l'apice del mezzo trasportatore idrovolante, successivamente \u00e8 divenuto sede dei comandi militari siracusani. Tra settembre 2007 e la primavera 2008 \u00e8 stato nuovamente attivato tramite un collegamento verso l'idroscalo di Enna. A 6\u00a0km, a sud-ovest della citt\u00e0, si trova l'aviosuperficie Rinaura, dotata di aerei che possono svolgere attivit\u00e0 di volo da diporto o da sport dell'aria.\nMobilit\u00e0 urbana.\nI trasporti urbani e interurbani di Siracusa vengono svolti con servizi regolari di autobus gestiti dalla societ\u00e0 AST.\nNel comune \u00e8 presente la pista ciclabile Rossana Maiorca che attraversa il lato nord della citt\u00e0: tale pista \u00e8 stata ufficialmente inserita nel 2019 nell'itinerario ciclabile, denominato Ciclovia Magna Grecia, che da Pozzallo giunge a Lagonegro (toccando tre regioni d'Italia).\nAmministrazione.\nDi seguito vengono riportati in ordine cronologico gli ultimi tre sindaci del comune di Siracusa:\nConsolati.\nIn citt\u00e0 sono presenti i consolati dei seguenti Stati:\nSiracusa si \u00e8 fatta inoltre promotrice, negli ultimi anni, di una cooperazione internazionale denominata \u201cGrande Intesa\u201d; protocollo che si occupa di iniziative volte allo sviluppo dei paesi di area mediterranea; i sottoscriventi sono stati la giunta della Consulta civica della citt\u00e0 di Siracusa e i consoli della Turchia, di Malta, della Grecia, del Senegal e dell'Azerbaigian. Nel 2015 si \u00e8 aggiunto all'intesa il consolato dello stato americano del Venezuela, allargando cos\u00ec lo scenario di cooperazione oltre oceano.\nGemellaggi.\nLa citt\u00e0 di Siracusa \u00e8 gemellata con:\nGli enti territoriali hanno creato diversi tipi di gemellaggio con le citt\u00e0 di:\nSport.\nContesto sportivo.\nLa citt\u00e0 di Siracusa ha una significativa tradizione sportiva (che diventa millenaria se si considera che la Siracusa dell'antichit\u00e0 fu una delle maggiori partecipanti ai giochi panellenici, classificandosi spesso sul podio di Olimpia, Delfi, Corinto, Nemea e Argo). Tra gli avvenimenti sportivi pi\u00f9 importanti della Siracusa d'et\u00e0 contemporanea \u00e8 da annoverare il passaggio della torcia olimpica, diretta nella capitale d'Italia durante le Olimpiadi di Roma, svoltesi nel 1960: il 18 agosto di quell'anno la nave scuola Amerigo Vespucci giunse a Siracusa, arrivava dalla Grecia, da dove aveva prelevato il fuoco olimpico, facendo tappa nella citt\u00e0 aretusea. Qui la fiaccola fu consegnata al primo tedoforo italiano, il siracusano Concetto Lo Bello, il quale apr\u00ec la staffetta che dalla Sicilia sarebbe giunta fino a Roma.\nNumerosi altri eventi sportivi di rilievo si sono svolti in citt\u00e0; per citarne solo alcuni: nel circuito di Siracusa la Ferrari ha ottenuto le sue prime vittorie automobilistiche, partecipando al Gran Premio di Siracusa (la cui ultima corsa si svolse nel 1961); il Trofeo 8 Nazioni della pallanuoto si \u00e8 legato a tal punto alla citt\u00e0 da assumere successivamente il nome di Trofeo Syracusae; alla medesima disciplina della pallanuoto sono legate le tappe svolte della World League; la finale della Supercoppa italiana di pallavolo e la Final Eight Coppa Italia di pallamano; nel 2016 ha ospitato il campionato mondiale di canoa polo.\nSquadre e titoli.\nDi seguito le maggiori squadre che rappresentano il capoluogo nei rispettivi sport:\nDi seguito i titoli vinti dalle singole squadre del capoluogo nei rispettivi sport:\nImpianti sportivi.\nIl principale impianto sportivo di Siracusa \u00e8 il centro polivalente PalaLoBello: attorno alla struttura portante del palasport vi sono situati diversi impianti sportivi destinati a svariate discipline. La citt\u00e0 disponde inoltre di un camposcuola adibito all'atletica leggera. Altri impianti sportivi sono: Il centro sportivo \"ERG\"; il centro sportivo \"Fortuna\"; il campo sportivo \"Franco Bianchino\"; centro sportivo \"Pantanelli\", il polivalente \"Giorgio Di Bari\". Lo stadio Nicola De Simone \u00e8 invece il principale impianto calcistico della citt\u00e0.\nNei pressi di Cassibile \u00e8 situato l'Ippodromo del Mediterraneo, nel quale si svolgono regolarmente gare di ippica di livello nazionale e internazionale. Infine, non pi\u00f9 attivo risulta il sopracitato circuito di Siracusa; in passato adibito all'automobilismo e al motociclismo."}
{"id": "258747", "revid": "729019", "url": "https://it.wikipedia.org/wiki?curid=258747", "title": "Mercury-Atlas 3", "text": "La missione denominata Mercury-Atlas 3 fu un volo privo di equipaggio eseguito nell'ambito del programma Mercury degli Stati Uniti d'America. Il lancio della missione venne effettuato alle ore 16:15\u00a0UTC del 25 aprile 1961 dalla rampa di lancio numero 14 di Cape Canaveral in Florida.\nLa missione dovette essere interrotta dall'ufficiale controllore di volo responsabile per la sicurezza 43,3 secondi dopo il lancio, a causa di un malfunzionamento del razzo vettore. Infatti lo stesso non si gir\u00f2 come previsto di 70\u00b0 per portarsi sulla traiettoria di volo prevista e, di conseguenza, dovette essere attivato il sistema di salvataggio della capsula, che venne immediatamente staccata dal razzo vettore. Il razzo stesso, di tipo Atlas, venne fatto esplodere poco dopo. Nonostante la perdita del razzo poterono essere guadagnati notevoli benefici dalle analisi effettuate dopo la missione: il sistema di salvataggio aveva funzionato a perfezione e la capsula del Mercury pot\u00e9 essere recuperata completamente intatta.\nLa capsula raggiunse un apogeo di 7,2 chilometri percorrendo la breve distanza di 1,8 chilometri. La durata di tutta la missione MA-3 fu di 7 minuti e 19 secondi, la maggior parte dei quali venne impegnata per la discesa della capsula appesa all'apposito paracadute. Nello stretto arco di 20 minuti venne recuperata la capsula. La stessa pesava 1.179\u00a0kg.\nLa capsula del Mercury usata in questa missione ebbe il numero di serie 8, mentre il razzo vettore Atlas aveva il numero di serie 100-D. La capsula, dopo essere stata analizzata completamente e rinumerata 8A, venne impegnata per la missione MA-4."}
{"id": "258749", "revid": "33689", "url": "https://it.wikipedia.org/wiki?curid=258749", "title": "Luogo comune", "text": ""}
{"id": "258753", "revid": "7336", "url": "https://it.wikipedia.org/wiki?curid=258753", "title": "START", "text": ""}
{"id": "258754", "revid": "599013", "url": "https://it.wikipedia.org/wiki?curid=258754", "title": "Aprie", "text": "Nella Bibbia \u00e8 citato come Cofr\u00e0 o Hofra ().\nBiografia.\nFiglio di Psammetico II, Apries (Sesto Africano : Akmenrah) regn\u00f2 per ventinove anni, data riportata da Sesto Africano e suffragata dai dati archeologici, mentre sia Eusebio di Cesarea che Erodoto gli attribuiscono un regno di ventisei anni.\nUno degli avvenimenti pi\u00f9 importanti del suo regno ebbe luogo immediatamente dopo la sua salita al trono: fidando dell'appoggio egizio Sedecia, re di Giuda, si ribell\u00f2 a Nabucodonosor, re di Babilonia, di cui era vassallo (come narra il testo biblico).\nIl sovrano egizio intervenne in maniera \"prudente\" e non volendo affrontare l'esercito babilonese in campo aperto si limit\u00f2 ad attaccare le citt\u00e0 fenicie e cipriote fedeli a Nabucodonosor, occupando Biblo, Arvad, Sidone e sbarcando un contingente sulle coste Siriane. Quando, nel 587 a.C., Gerusalemme, capitale del regno di Giuda, capitol\u00f2 dopo diciotto mesi di assedio, Apries aveva gi\u00e0 riportato in patria il contingente egizio. Un gruppo di profughi proveniente dalla Palestina venne accolto in Egitto ed insediato ad Elefantina ove ottenne anche il permesso di erigere un tempio.\nQuesti avvenimenti sono noti attraverso fonti greche, babilonesi ed ebraiche mentre non trovano alcun riscontro - non sappiamo se per carenza di dati archeologici o per deliberata scelta - nelle fonti egizie.\nIn politica interna, oltre a proseguire nella direzione tracciata dai suoi predecessori, con l'esaltazione, in campo artistico e religioso, della tradizione, Apries favor\u00ec anch'egli la comunit\u00e0 greca, fatto questo che provoc\u00f2 scontento e malumore nella casta militare libica che si vedeva sempre pi\u00f9 estromessa dalle posizioni di potere.\nIl nerbo dell'esercito egizio, sotto i sovrani della XXVI dinastia, era composto, principalmente, da mercenari greci provenienti dalle colonie del Mediterraneo orientale.\nNel 570 a.C. un capo libico, Ardikran, chiese, e ottenne, l'appoggio del sovrano egizio contro la citt\u00e0 di Cirene, fondata sulla costa libica circa 60 anni prima da un avventuriero dorico di nome Battos. Non fidandosi ad utilizzare i mercenari greci contro altri greci, Apries invi\u00f2 un contingente composto da libici ed egizi che venne per\u00f2 sconfitto ed i cui superstiti si ammutinarono. Nel tentativo di risolvere la questione il sovrano invi\u00f2 presso gli ammutinati Amasis, un generale che si era gi\u00e0 distinto nella risoluzione di un ammutinamento delle truppe greche di stanza presso la frontiera nubiana. Le truppe acclamarono allora, come nuovo sovrano, Amasis che accett\u00f2 l'investitura riuscendo a battere l'esercito messo in campo da Apries e catturando il legittimo sovrano.\nTrattato, in un primo tempo, con benevolenza dall'usurpatore il sovrano deposto venne infine giustiziato dopo un ulteriore tentativo di recuperare il trono. Il nuovo sovrano tribut\u00f2 comunque a Apries gli onori funebri facendone seppellire il corpo, nel rispetto del rituale, nel tempio di Neith a Sais.\nObelischi di Apries.\nDa Sais proviene il famoso obelisco di granito rosa sito a Roma, detto Obelisco della Minerva. L'obelisco \u00e8 alto solo m 5,47 e conserva i geroglifici sui quattro lati, che lo dicono eretto in onore del faraone Apries. Vi era anche un obelisco gemello, l'obelisco di Urbino, ora collocato ad ornamento di una piazza di Urbino. \nGli obelischi furono spogliati da Sais in epoca imperiale romana per adornare il Tempio di Iside al Campo Marzio, il cui culto era stato importato dall'Egitto e aveva molti seguaci. Ritrovati atterrati e spezzati nel 1600, furono restaurati e collocati ad ornamento delle due piazze."}
{"id": "258755", "revid": "188323", "url": "https://it.wikipedia.org/wiki?curid=258755", "title": "Fallout radioattivo", "text": ""}
{"id": "258756", "revid": "54253", "url": "https://it.wikipedia.org/wiki?curid=258756", "title": "Folletto", "text": "Il folletto \u00e8 una creatura leggendaria tipica della tradizione popolare raffigurato generalmente come un essere piccolo, burlone, agile e sfuggente, capace di volare e di rendersi invisibile.\nLa figura del folletto sembra aver avuto origine dai Lari, geni familiari della casa. Nel folclore europeo condivide caratteristiche simili con il lutin, il coboldo, il brownie, il puck, il goblin e il leprechaun.\nDi carattere allegro e scherzoso, abita in tane nei boschi soprattutto di conifere o presso le case degli uomini, nei cortili e nei granai. Esce quasi sempre solo di notte per divertirsi a fare dispetti alle bestie delle stalle e a scompigliare i capelli delle belle donne, a disordinare gli utensili agricoli e gli oggetti delle case.\nDescrizione.\nEsistono differenze tra i folletti presentati in alcuni romanzi, spesso stereotipati, e quelli delle credenze popolari. La maggior parte delle testimonianze a loro riguardo provengono dalla Bretagna. Nonostante possano essere facilmente confusi con i nani, i folletti si distinguono per qualche particolarit\u00e0. La loro malizia, il loro scherzare e il loro riso sonoro sono ben conosciuti, tanto quanto la loro suscettibilit\u00e0. Essi trascorrono gran parte del loro tempo divertendosi e correndo dietro i folletti femmina. Collin de Plancy cita a questo proposito un proverbio popolare della sua epoca:\nMa all'occasione i folletti si mostrano lavoratori e guerrieri. Alcuni scritti menzionano la loro forza straordinaria, come la favola tedesca del XIII secolo citata da Pietro Dubois, nella quale uno schretel combatte un orso. Altri scritti li descrivono come dei paladini nell'avventura, e ne fanno degli spadaccini formidabili, malgrado la loro ridotta statura.\n\u00c8 difficile stabilire i caratteri del folletto in ragione del grande numero di ruoli che pu\u00f2 ricoprire: legato tanto alla foresta, all'acqua, all'aria, alle dune o ai prati, protettori del focolare, dei bambini e degli animali, poi demoni notturni, ladri banditi, luridi insaziabili, \u00e8 sopravvissuto attraverso racconti e scritti di folclore popolare, trasmessi per tradizione orale durante i secoli.\nIl folletto \u00e8 generalmente notturno, il mondo gli appartiene dopo le undici di sera fino a due ore dopo la mezzanotte, e si difende ferocemente contro gli ubriachi che lo insultano. Infine negli scritti il folletto muore generalmente per un incidente o a causa di veleno, e non \u00e8 in ogni caso immortale. Claude Lecouteux ha affiancato un'associazione tra le credenze mortuarie, il piccolo popolo, l'acqua e i cavalli. Rappresenta anche la distinzione comoda anche se non rilevante fatta da pi\u00f9 ricercatori tra i folletti terrestri e i folletti dell'acqua.\nApparenza e abitudini.\nIn origine, i folletti non avevano una dimensione caratteristica. La loro prima descrizione \u00e8 quella dell'inglese Gervasio di Tilbury, verso il 1210, il quale afferma che i \"nuitons\" hanno l'aspetto di vecchietti con la faccia ridente, sono vestiti di stracci cuciti insieme e sono alti mezzo pollice, vale a dire meno di 2\u00a0cm. I folletti, proprio come i nani, sono quasi sempre visti come \"vecchi e piccoli\", ma non sempre quanto quelli di Tilbury. Se le storie medievali non precisavano che avessero la barba, le testimonianze del XIX secolo e in particolare i valloni insistono su questo aspetto. Pierre Dubois dice che \"niente \u00e8 pi\u00f9 complicato che descrivere un folletto\", ma evoca una taglia \"da un mezzo pollice a 30 cm\", la presenza di capelli folti e di una barba \"che cresce da 300 anni\", vestiti di stracci verdi e bruni, di (poulaines) e con un cappello appuntito rosso o verde sulla testa.\nGli abiti del folletto hanno un'importanza particolare, un buon numero di storie riporta che sono vestiti di stracci e che offrir loro dei vestiti nuovi provochi la loro scomparsa. Claude Lecounteux ne cita una a Ibourg nel XIX secolo. Alcuni folletti si occupano del cavallo grigio di un paesano, un valletto li sorprende e rivela la loro presenza al proprietario dell'animale.\nQuesto per ringraziarli offre loro degli abiti ma i folletti non riapparirono mai pi\u00f9. Racconti simili riguardano i Brownies d'Irlanda e di Scozia. Il Brownie delle Highlands scozzesi batte il grano per dei fattori fino al giorno in cui, credendo cos\u00ec di ringraziarlo, questi ultimi gli offrono un cappello e un abito. Se ne and\u00f2 con quei doni, aggiungendo che essi sono stati stupidi ad avergli regalato quelle cose prima che avesse portato a termine il suo lavoro. Questa particolarit\u00e0 \u00e8 probabilmente dovuta a un'antichissima tradizione orale, dato che gli stessi temi si ritrovano presso il ciclo arturiano.\nEsiste anche una storia in cui Puck rivela che gli abiti che gli sono stati offerti rappresentano il salario che pone fine al suo periodo di penitenza.\nRitratto psicologico.\nI folletti sono molto incostanti, da cui il nome folletto (\u00abfolle\u00bb, \u00abpazzerello\u00bb): possono rendere molteplici servizi un giorno e commettere le peggiori stupidaggini l'indomani. La loro asocialit\u00e0 \u00e8 conosciuta nel Medioevo poich\u00e9 Maria di Francia narra di un folletto catturato da un contadino e pronto a donargli tutto ci\u00f2 che voleva se non lo avesse mostrato alla gente.\nLa maggior parte sono furiosi quando gli uomini li osservano, la peggiore delle situazioni \u00e8 quella in cui qualcuno rivolge loro la parola, e desidera da loro una risposta. Paul S\u00e9billot e Henri Dontenville li considerano poco loquaci, S\u00e9billot, aggiungendo anche che il folletto delle dune bretoni andr\u00e0 a sfidare in un duello chiunque lo chiami. I folletti ardennesi prendono poco la parola, e sempre per lasciare dei messaggi sgradevoli, a punto tale che il folletto \u00e8 diventato un sinonimo di misantropo e taciturno. In Piccardia due folletti buttano nell'acqua le persone che intendono fischiare.\nCapacit\u00e0.\nTutte le rappresentazioni sui folletti attribuiscono loro delle capacit\u00e0 magiche, come quella di predire il futuro. I loro sortilegi sono particolarmente pericolosi nelle Ardenne. Un racconto molto conosciuto parla di un paesano vallone che tagliando il grano per ritirarlo prima della tempesta, vede il \"nuton\" del suo focolare domestico che lo aiutava trasportando una spiga alla volta. Infastidito poich\u00e9 lo giudica un aiuto inutile, lo prende in giro. Il \"nuton\" esce dal suo silenzio e gli lancia questa maledizione:\nLa variante \u00abSpiga dopo spiga ti ho arricchito, fascio dopo fascio ti roviner\u00f2!\u00bb \u00e8 citato da Albert Doppagne e soprattutto da Pietro Dubois, che ne fa il simbolo del legame tra il piccolo popolo e la natura, e dell'importanza di rispettarlo, aggiungendo che niente \u00e8 mai acquisito o definitivo con loro. Nella parte successiva della rappresentazione in effetti, il paesano vallone perde tutti i suoi possedimenti e finisce in rovina. Una storia molto simile mette in scena un donanadl, folletto tirolese che, seduto tra le corna della pi\u00f9 bella vacca della Gr\u00fcnalm (\"la tutta verde\", vallata delle Alpi tirolesi), vede il proprietario della mandria tentare di sottometterla. Egli lo maledice dicendo \"la Gr\u00fcnalm sar\u00e0 privata d'acqua ed erba, e poi ancora d'acqua!\". Poco dopo, le sorgenti si inaridirono e l'erba non ricrebbe pi\u00f9.\nI folletti possono anche rendersi invisibili, molto spesso grazie a un oggetto come un cappello o un mantello. Essi utilizzano i loro poteri a beneficio delle persone virtuose, come in un racconto di Acheux, comune della Piccardia, raccolto da Henry Carnoy, nel quale un gobbo aiuta una banda di folletti a conoscere l'ultimo giorno della settimana, i quali, per ringraziarlo, gli tolgono la gobba. Un altro gobbo avendo appreso il fatto incontra un altro gruppo di folletti e mischia i giorni: essi lo puniscono mettendogli un'altra gobba.\nUn racconto fiammingo parla di folletti che si sono stabiliti in una cascina a Linden, che costruiscono una torre sopra una chiesa in un mese in cambio di un po' di nutrimento. Infine secondo le credenze, i folletti possono spostarsi molto pi\u00f9 rapidamente degli uomini se si sentono in pericolo.\nMetamorfosi.\nLa capacit\u00e0 a modificarsi e a cambiare di statura \u00e8 una delle particolarit\u00e0 tra le pi\u00f9 tipiche dei folletti negli scritti a loro soggetto. La capacit\u00e0 si trova anche presso i nani delle tradizioni popolari in stretta relazione con le credenze medioevali del doppio. Il loro ritratto psicologico (taciturni, non amanti dell'essere visti...) spiega che la maggior parte del tempo sembrano essere di piccola statura.\nMentre, \u00e8 probabile che in epoche pi\u00f9 lontane, in caso di minaccia i folletti possano crescere istantaneamente e affiancare una correzione al loro aggressore. Gli autori dei testi medioevali avrebbero sdoppiato il folletto originale dal folklore in un piccolo e debole nano, sempre visto in anteprima, e il suo protettore. Ne \u00e8 un esempio la canzone di Dieudonn\u00e9 de Hongrie. I folletti assumono anche le sembianze degli animali, e si mutano in oggetti. Le loro metamorfosi animali sono varie, includendo soprattutto il cavallo e la rana, poi il gatto ed il serpente. Delle tracce dei geni della casa adorate sotto forma di serpenti sono presentati da epoche molto remote in Europa, l'animale condividendo un tratto in comune con il folletto, che \u00e8 l'amare il latte.\nIl folletto ha ugualmente la capacit\u00e0 di cambiare gli altri in animali in particolare in equini: nel XIX secolo, un \"sotre di Lorena\" avrebbe trasformato un contadino in un asino. Un certo numero di testi, tra i quali i Vangeli di Tife, legano il folletto pazzerello al folletto comune dicendo che quest'ultimo appare spesso sotto forma di una piccola luce.\nI cangianti.\nCome le fate, alcuni folletti si dice che rubino dei bambini umani dalle culle e li sostituiscono con uno di loro, scambiandoli. Quest'ultimo ha delle volte l'aspetto di un bambino folletto, altre volte l'aspetto di un folletto molto vecchio. Per proteggersi dai furti, vengono citati molti metodi, uno dei quali \u00e8 quello di acconciare il bambino con un berretto rosso che tradizionalmente \u00e8 riservato ai bambini nati morti.\nIl folletto, credendo il bambino gi\u00e0 morto, si suppone non importuni il bambino. Un racconto lorenese racconta di una madre che sequestra il berretto rosso, ritrovato ai piedi della culla del suo bambino scomparso, e se ne serve per scambiarlo in cambio di soldi. Un racconto datato 1885, nel Morbihan, narra di una fata serva che guida una banda di folletti rubando i beni e i bambini degli abitanti. Una madre, dubitando che suo figlio fosse stato scambiato, pose dodici uova intorno alla pietra del suo focolare e vide i cangianti ridere e poi dire \"ho quasi cent'anni, ma non ho mai visto cos\u00ec tanti tuorli bianchi\".\nLegami con il focolare.\nSecondo la credenza, il \"folletto del focolare\" viveva in origine nella natura (degli abitanti sotterranei sotto le colline, nei boschi o dentro le radici dei grandi alberi) e scelse di stabilirsi in un'abitazione umana (generalmente una cascina) per mettersi al servizio dei suoi abitanti, causando a volte dei problemi, e giocando, di notte, nel camino. Sono chiamati \"folletti domestici\" o \"folletti che fanno il lavoro di valletti\", secondo Jean de la Fontaine. Il nome servo alpino, risalente al XIX secolo, proviene da questa funzione.\nCompiti svolti dai folletti.\nI folletti del focolare si occupano di una variet\u00e0 di lavori in particolare per i cavalli da cui si prendono grande cura, ma anche per i bovini. I sotri Volschi curano il bestiame cambiando la loro lettiera e dando alle vacche un foraggio appetitoso; il folletto della lingua svizzera ruba agli altri fili di erba fresca per darli alla loro mucca preferita, e in bassa-Bretagna, Teuz-ar-pouliet, lo sbarazzino del mare, anche il bidone del latte.\nI folletti sorvegliano, proteggono e tengono la propria casa nella quale gli abitanti gli rivolgono un grande rispetto, cucinano, consolano i bambini tristi, in poche parole si occupano di tutte le faccende domestiche del focolare con un'estrema efficienza, molto pi\u00f9 grande di quella degli uomini. Essi possono sottomettersi a pi\u00f9 persone, non escono e non si mostrano che la notte, e non dormono mai, da cui il proverbio francese \"egli non dorme non pi\u00f9 di un folletto\". Essi frequentavano le caverne e i soffitti, il sotto dei letti e gli armadi, e rovistavano tutto a contatto con gli oggetti in ferro.\nI testi riportano che essi si nutrono di rane arrostite, ma bench\u00e9 essi reclamano unicamente del cibo in cambio dei loro servizi. La maggior parte del tempo, si tratta del latte (delle volte rappreso) o delle pappine a base di latte. L'amore smisurato del latte \u00e8 il solo dettaglio alimentare che permette di riconoscere a colpo sicuro il folletto.\nMetodi per scacciarli.\nQuesta relazione con gli abitanti del focolare non \u00e8 mai data per scontata. Molto suscettibile, il folletto \u00e8 attento al minimo segnale di mancanza di rispetto e si rivolta in un momento contro le persone che prima serviva. Egli pu\u00f2 anche difendersi ferocemente: un racconto di Plouaret riporta che un carrettiere ubriaco sfid\u00f2 una sera il folletto della stalla, credendo che gli facesse una concorrenza sleale.\nL'uomo viene ritrovato il mattino impazzito, con la risata del piccolo essere che risuona nella sua testa e le membra tremanti. Infine, il folletto \u00e8 una delle cause potenziali degli incubi. Questi sono i motivi per cui le persone desiderano a volte scacciare i folletti dai loro focolari con molteplici metodi oltre al tradizionale uso di oggetti quali l'acqua santa e le preghiere cristiane. Uno dei metodi pi\u00f9 classici consiste nel piazzare un recipiente pieno di cereali fini (nella regione di Alvernia si tratta di miglio, piselli o le ceneri, secondo Paul S\u00e9billot) sul cammino del folletto: se li rovescia egli \u00e8 costretto a rimetterli a posto prima dell'alba e prima del canto del gallo e non torner\u00e0 pi\u00f9. Un altro metodo, conosciuto per sbarazzarsi di quelli che infastidiscono le ragazze a partire dal XV secolo, \u00e8 di arrivare a disgustarli. \"Les \u00c9vangiles des quenouilles\" parlano di portare del pane con s\u00e9. Il folklore belga consiglia di accovacciarsi su sterco in posizione di defecazione, e mangiare una tartina in questa posizione. Il folletto esclama disgustato qualcosa come: \u00abAh! Ti cakes \u00e8t magnes\u00bb (\u00abAh! tu defechi mentre mangi\u00bb, e se ne va per sempre. La gran parte dei folletti sono conosciuti per le loro reazioni di orrore di fronte a ci\u00f2 che evoca i bisogni naturali.\n\u00c8 per questo che, nel Ducato di Limburgo, li si evita prima di stendere il letame. In Italia, un modo di far fuggire il folletto troppo intraprendente \u00e8 mangiare del formaggio seduto sul water dicendo: \u00abMerda al folletto: io mangio il mio pane e formaggio e gli caco in faccia\u00bb. Una storia belga parla di una giovane fanciulla infastidita da un folletto e dei suoi genitori che posano dei gusci d'uovo intorno a lei riempiti di ramoscelli. Vedendoli il folletto dice: \u00abHo visto i boschi della Bastogna, i campi della Fr\u00e8yir, ma non ho mai visto tanti vasi mischiati\u00bb e part\u00ec per sempre. Alcuni folletti del focolare possono vendicarsi dei tentativi fatti per scacciarli rovinando tutti gli arredamenti. In un racconto di Saint-Philbert-du-Pont-Charrault, una donna si sbarazza dei folletti che vengono presso il suo atrio riscaldando il treppiedi sul quale si posano. Pi\u00f9 tardi la fata M\u00e9lusine rimpiazza uno dei figli della donna in sua assenza per vendicarli. I paesani hanno cercato sempre di catturare dei folletti. Un metodo del Qu\u00e9bec consiste nello spandere della farina fine per terra e seguire le tracce che hanno lasciato fino al luogo in cui si nascondono durante la giornata.\nLegami con l'acqua.\nIl folletto acquatico risalente al XIII secolo, apparendo in \"Huon de Bordeaux\", la \"Chanson de Gaufrey\" e la \"Geste de Garin\" di Monglane. Malabron \u00e8 un ottimo rappresentante, tutto come il Klabautermann dei paesi tedeschi. Senza dubbio perch\u00e9 essi sono i pi\u00f9 primitivi, sono anche i pi\u00f9 negativi nei racconti a loro soggetti, in particolare all'epoca medioevale.\nLa loro apparenza \u00e8 poco dettagliata e sono reputati per la loro antropofagia. Se i nani della leggenda arturiana sono quasi senza rapporti con l'acqua, altri mostri pi\u00f9 o meno legati ai folletti sono presenti. Il Chapalu, felino acquatico nemico del re Arturo, \u00e8 descritto come il re dei folletti e Christine Ferlampin-Acher lega il gatto nero del lago di Losanna, menzionato nella Vulgate Merlin, come una bestia acquatica capace di cambiare di corporatura fino a diventare un diavolo gigantesco, a un avatar di folletto generato da leggende celtiche. I giri preferiti dei folletti, al di fuori del focolare, sono quasi tutti i giorni in rapporto con le sfide e l'acqua: se gli hozier delle Ardenne e il popolano Fers\u00e9 dell'Alta Bretagna attirano gli uomini nell'acqua per prendersi gioco senza gravit\u00e0, i Pie-Pie-Van-Van della Meuse, e altri, cercano a annegarli.\nUn tipo particolare sono quelli noti nell'Italia centrale come \"Folletti malducati\" (con l'elisione vocalica nella seconda sillaba), la cui origine folklorica \u00e8 da rilevarsi nelle tradizioni nord-atlantiche (Islanda, Irlanda, Scozia). Il loro legame con l'acqua dipende dal fatto che all'origine del mondo si convinsero che il loro destino sarebbe stato quello di essere trasformati in grandi fiumi famosi. Le cose andarono diversamente, e da allora i folletti malducati nutrono un'avversione terribile contro tutto ci\u00f2 che procura ad altri soddisfazione, serenit\u00e0, gioia e divertimento. Sono degli instancabili guastafeste e ovviamente odiano i fiumi e il rispetto che gli umani hanno per essi. La cosa che pi\u00f9 li fa soffrire, e perfino ammalare, \u00e8 vedere gli umani fare offerte ai fiumi (si dice, infatti, che siano praticamente scomparsi dall'India). Invece, godono quando vedono gli umani inquinare le acque. Sono loro a suscitare le inondazioni inducendo gli umani a costruire dighe, argini e ponti nei luoghi sbagliati. I folletti malducati si distinguono fisicamente da tutti gli altri folletti per il colore della pelle, interamente grigia, e per i lobi inferiori delle orecchie, a punta rivolta verso il basso. Sono privi di organi genitali (hanno l'inguine piatto e coeso; urinano dall'ano, come gli uccelli). Hanno un pessimo olfatto ma, grazie alle punte delle loro orecchie, che funzionano come antenne, sono dotati di un ottimo udito (lo sfruttano per carpire i segreti di cui gli umani parlano tra loro). Usano portare i capelli (sempre grigi) lunghi e unti con grasso di foca. Non gli crescono i baffi, ma di solito portano un pizzetto che si sviluppa in una lunga treccia, anch'essa grigia e unta col grasso, che cala quasi fino a terra. In generale, non emettono un buon odore. Spesso tendono a coprire gran parte del corpo con tatuaggi dai colori sgargianti, per nascondere il loro grigiore.\nPaul S\u00e9billot cita qualche folletto acquatico positivo, come il piccolo buon uomo rosso della parte dieppoises, che guarda i fili dei peccati. I giri preferiti del folletto, al di fuori del focolare, sono quasi tutti i giorni in rapporto con gli equidi e l'acqua: se l'\"hozier delle Ardenne\" e il \"cavallino Fers\u00e9 dell'alta Bretagna\" attirano gli uomini nell'acqua per farli divertire con dei giri senza gravit\u00e0, i \"Pie-Pie-Van-Van della Meuse\" cercano di annegarli. Paul S\u00e9billot cita qualche folletto acquatico positivo, tale il \"piccolo buon uomo rosso di Dieppe\", che protegge le lenze dei pescatori.\nLegami con i cavalli.\nMolti ricercatori hanno notato dei legami molto forti tra folletti e cavalli. Il cavallo, animale molto a contatto con gli uomini, \u00e8 anche il pi\u00f9 adatto alle trasformazioni dei folletti. Nella letteratura medievale Malambruno e Zefiro si trasformano frequentemente in cavalli. Il nano Frocin, che in una leggenda del XII secolo sussurra ai cavalli, verosimilmente discende dal folletto.\nGuillaume d'Auvergne afferma che al mattino il crine dei cavalli viene trovato intrecciato e coperto di piccole gocce di cera. Fran\u00e7ois Le Poulchre aggiunge nel 1587 che un cavallo sporco, il giorno seguente pu\u00f2 essere trovato pulito. Paul S\u00e9billot fornisce numerose testimonianze: in Normandia il folletto porta i cavalli ad abbeverarsi; in Beauce e in Franca Contea li striglia e li nutre, rubando del fieno. In Normandia il folletto ruba le spighe d'avena pi\u00f9 belle per darle ai suoi cavalli preferiti. L'elficologo Pierre Dubois cita numerose testimonianze di folletti che visitano le scuderie durante la notte e lasciano tracce del loro passaggio nelle criniere, che essi utilizzano per fare delle staffe e galoppare tutta la notte.\nPaul S\u00e9billot rivela che vicino alla Manica nel 1830 questa credenza \u00e8 molto accreditata. I proprietari dei cavalli trovano le loro bestie coperte di sudore al mattino. Altre testimonianze simili si protraggono sino all'inizio del XX secolo. Col passare del tempo le testimonianze riportano che il cavallo da amico dei folletti diviene per\u00f2 loro vittima.\nLe due credenze a volte coesistono. La soluzione migliore \u00e8 scacciare i folletti con i metodi comuni. Le tradizioni canadesi dicono di costruire un cavallo finto che il folletto poi cercher\u00e0 di cavalcare oppure di far sciogliere le trecce nel crine da una donna incinta. In Alta-Bretagna sono frequenti esorcismi, ma la popolazione non crede alle testimonianze di S\u00e9billot: \u00abSe si brucia il crine con un cero benedetto, il folletto non torna mai pi\u00f9, ma le bestie sono soggette a deperimento, per via della sua scomparsa\u00bb.\nParallelamente \u00able sagome del folletto e del cavallo tendono ad unificarsi in un solo personaggio con il compito di far precipitare chi provi a cavalcarlo\u00bb. Paul S\u00e9billot riunisce cos\u00ec diverse testimonianze. Nelle isole anglo-sassoni Puck assume questa forma per spaventare la popolazione.\nCreature designate come folletti.\nPaul S\u00e9billot parla dei folletti come di una grande trib\u00f9 e Anne Martineau ne conta 30000 specie soltanto in Francia. Nel 1292 se Pietro Dubois dice che la parole \"folletto\" designa comunemente l'insieme del piccolo popolo in Francia, insiste anche sul fatto che i folletti formano un'intera razza a parte, da non confondersi con i folletti di Vallonia e delle Ardenne francesi di cui l'habitat e le leggende sono differenti, n\u00e9 con i coboldi, n\u00e9 con i gobelins e gli gnomi distinti soprattutto per l'etimologia. La maggior parte degli scritti dei folletti sono specifici alla Francia e si trovano maggiormente in Bretagna, nelle Ardenne sulle Alpi e in Picardia, ma qualche testo ne evocano nella contea di Devon, nello Yorkshire, nelle Fiandre, in Germania e in Italia. Nel Berry e secondo George Sand, gli elfi sono soprattutto chiamati folletti.\nPierre Dubois include tra i folletti propriamente detti chorriquets, bon\u00e2mes, penettes, gullets, boudigs e bon noz di cui il ruolo \u00e8 soprattutto di curare i cavalli e il bestiame e ci aggiunge la Bona d'Auvergne, che si traveste nel ruolo di cabrette. Altre creature sono qualificate degli elfi, come il fullettu della Corsica, che con la sua mano di stoppa e la sua mano di piombo si attacca alla gente sdraiata. In Provenza e in Languedoc, il Gripet e il Fantasti si occupano del bestiame e delle stalle. I Pirenei conoscono Truffandec, genio del focolare soprattutto notturno e diabolico, e il Paese basco il \"laminak\". L'Alsazia ha numerose storie dei elfi, come quella di Mikerl\u00e9 nella valle di Guebwiller. La Svizzera usa il nome di folletto. Nell'Allier il folle fa degli scherzi villani, come lo gnomo del paese Poitevin. Il nome Fadet \u00e8 attestato nella citt\u00e0 di Vienna.\nIn Bretagna.\nIn Bretagna si distinguono diverse categorie di folletti, ciascuno associato a un luogo o a determinate caratteristiche. Esempi di nomi di folletti sono i korils, i kannerez, i korikaneds. Ultimamente sono chiamati tutti \"korrigan\". I folletti bretoni sono relativamente simpatici secondo S\u00e9billot. Partecipano efficacemente ai mestieri domestici, preparano i pasti, si occupano dei cavalli. I folletti bretoni sarebbero potuti essere stati ammessi nelle chiese della bassa Bretagna, ma sono dispettosi.\nIn Vallonia e Champagne-Ardenne.\nIl l\u00fbton delle Ardenne franco-belghe condivide la stessa origine con il folletto, ma le grotte, le caverne e i sotterranei sono l'essenziale del suo habitat secondo il folklore locale. Spesso sono misantropi e la loro origine \u00e8 legata alla mitologia popolare, in particolare a quella del periodo gallo-romano. Altri folletti sono spaventosi e si manifestano sotto forma di fiamme, altri ancora, come \"il mangiatore di ossa\", vivono nei cimiteri.\nNella Franca Contea, nelle Alpi ed in Svizzera.\nCi sono folletti benevoli protettori del focolare e soprattutto del bestiame che egli guida in montagna. I paesani danno loro il primo latte del mattino per proteggersi dai loro raggiri. Nel Tirolo i folletti sono spesso rappresentati come anziani e vestiti di stracci e si pensa che vivano presso Hochfilzen e offrano molti servizi agli uomini. I paesani li ringraziano offrendo loro nutrimento negli chalet. Sono generalmente molto suscettibili se gli uomini dimenticano la loro razione di latte.\nIn America del nord, soprattutto in Qu\u00e9bec.\nLa credenza verso i folletti ha invaso l'America del Nord con i coloni francesi e pi\u00f9 in particolare la zona del Qu\u00e9bec, dove hanno preso le sembianze di animali. Questi folletti sono o buoni o cattivi, possono controllare i fenomeni atmosferici. Essi inoltre detestano il sale, condividono la loro vita con i cavalli.\nIn Nuova Caledonia.\nGli autori francesi che studiano le tradizioni popolari della Nuova Caledonia, menzionano i folletti nella credenza dei \"kanaks\", per la quale la foresta \u00e8 sacra.\nIn Italia.\nNel saggio di Charles Godfrey Leland \"Etruscan Roman Remains in popular traditions\" (1892), sono citate numerose invocazioni ai folletti rivolte dagli abitanti della \"Romagna Toscana\".\nNel romanzo \"Il Monte dei Folletti\" (2012), di Giordano Berti, i folletti che dimorano sull'Alpe di Monghidoro, al confine della Romagna Toscana, salvo restando le loro prerogative di esseri fatati, rispecchiano fedelmente le virt\u00f9 e i difetti degli esseri umani.\nFra le voci che nel folklore italiano (a seconda delle fonti) possono corrispondere alla descrizione generica dei folletti, si possono citare:\nEvoluzione delle credenze.\nI folletti sono conosciuti attraverso delle favole e dai racconti popolari. In queste creature c'\u00e8 un'importante evoluzione: il Nettuno acquatico primitivo \u00e8 visto come un demone pericoloso, ma il genio del focolare molto servile pi\u00f9 che incostante e suscettibile, \u00e8 l'archetipo del folletto. Secondo Claude Lecouteux dal Medioevo al Rinascimento il concetto di genio domestico \u00e8 molto vivo ed \u00e8 attribuita ai folletti la paternit\u00e0 dei viaggi sfortunati. Ultimamente le storie sui folletti sono diventate semplici leggende popolari.\nMedioevo.\nUna delle prime attestazioni di credenze nei confronti dei folletti \u00e8 di Burcardo di Worms che, verso il 1007, parla di Pilosus e Satyrus, sorta di geni domestici che si manifestavano nelle cantine delle case, ai quali c'\u00e8 l'usanza di offrire delle scarpe o degli archi di piccola taglia. \u00c8 probabile che egli abbia cercato di chiamarli con nomi latini lasciando perdere i nomi volgari.\nNel 1210, Gervasio di Tilbury scrive in \"Otia Imperialia\" (\"Les Divertissements\") un capitolo intitolato \"Sui fauni e sui satiri\" che forma la prima testimonianza dettagliata sul piccolo popolo medievale. Si parla di folletti chiamati \"nuiton\" in francese e \"portuns\" in inglese, nascosti sotto le spoglie di fauni, satiri e succubi. Questi esserei abitano con i paesani ricchi nelle loro case e non hanno paura n\u00e9 dell'acqua benedetta n\u00e9 degli esorcismi, questo li dissocia dai Diavoli. Essi assistono \"le persone semplici e di campagna\" e si occupano facilmente e senza sforzo dei lavori pi\u00f9 umili.\nSenza essere dannosi, possono deridere gli abitanti. Essi entrano nelle case di notte attraverso le porte chiuse e si riuniscono attorno al fuoco per mangiare degli stracci grigliati. Essi hanno tuttavia la brutta abitudine di aggrapparsi ai cavalieri inglesi che galoppano di notte, per condurli nel pantano, prima di fuggire ridendo. L'insistenza con cui Gervais de Tilbury afferma che i folletti sono generalmente inoffensivi e non si spaventano degli oggetti religiosi lascia supporre che questa opinione non debba essere associata alla sua epoca. Egli aggiunge che i demoni prendono l'aspetto dei Lari, ossia degli spiriti della casa.\nLa religione cristiana ha un'influenza non trascurabile sulla percezione dei folletti. La Chiesa tuttavia non arriva a sradicare queste creature discendenti dalla mentalit\u00e0 pagana, malgrado i suoi sforzi, n\u00e9 la credenza secondo la quale i defunti si trasformino in spiriti per continuare a manifestarsi. Claude Lecouteux riporta un testo didattico del XV secolo secondo il quale i goblin sarebbero dei diavoli inoffensivi, creatori di illusioni e fantasmi, che Dio lascia errare. Pierre Dubois evoca l'abbandono di un monastero domenicano nel 1402 a causa della presenza di un folletto in collera che non era stato possibile allontanare con nessuna preghiera.\nTempi moderni.\nLe credenze durano dal 1586, quando Pierre Le Loyer, inizi\u00f2 a parlare nei suoi testi di folletti. L'anno successivo Fran\u00e7ois Le Poulchre stabil\u00ec una sorta di classificazione elementare dei folletti. Nello stesso periodo in Germania, Hinzelmann descrisse come un \"koboldo tedesco\" possa assomigliare al folletto francese. Nel 1615 un folletto apparve miracolosamente vicino a Valencia tutti i giorni tranne la domenica e le festivit\u00e0. Nel 1728 un francese di passaggio a Hechingen arriv\u00f2 in citt\u00e0 proprio nel momento in cui un'ordinanza aveva imposto di cacciare tutti gli spiriti cattivi della casa. Tutte queste prove testimoniano l'esistenza dei folletti in tutte le zone del mondo.\nXIX secolo.\nNumerosi eruditi del XIX secolo continuarono a credere nei folletti. La relazione con i folletti non \u00e8 tuttavia sempre semplice: alcuni autori francesi hanno manifestato nel tempo la loro ossessione e il loro combattere incessante contro queste creature considerate demoniache. Questi scrittori sono oggi considerati come i precursori del \"fantastico\" o archetipo del \"folle\" letterario.\nInfluenze dello spiritismo e della teosofia.\nLa popolarit\u00e0 della dottrina spirituale e delle altre che ne sono derivate, come la teosofia, conducono a una nuova visione di questi esseri. Allan Kardec chiama \u00abspiriti leggeri\u00bb tutti i \u00abfolletti, gnomi e fate\u00bb aggiungendo che sono \u00abignoranti, maligni, incoscienti e dispettosi\u00bb. Nella sua autobiografia, la medium Lucie Grange afferma di avere un folletto domestico chiamato Ersy Goymko nel suo focolare, il quale assomiglia a un giovane uomo biondo di 22 anni.\nCollezioni di campagna.\nLa maggior parte delle numerose testimonianze del XIX secolo riguardano le campagne, grazie al lavoro della collezione effettuata dagli amanti del folclore. In Picardia, Henry Carnoy colleziona parte della letteratura orale a partire dal 1879, di cui una parte ha come tematiche i folletti. Paul S\u00e9billot, autore del \"Folklore di Francia\" scrive all'inizio del XX secolo un'opera immensa nella quale i folletti sono presenti ovunque: \u00abNella legna, nell'acqua, nelle grotte e nelle case\u00bb. Dalle sue collezioni in Bretagna, Anatole Le Braz riprende da s\u00e9 testimonianze, fino all'epoca in cui ogni casa ha un suo folletto.\nXX e XXI secolo.\nLe credenze nei folletti perdurano nelle campagne all'inizio del XX secolo, approssimativamente fino alla Prima Guerra mondiale in Francia e fino agli anni venti in Qu\u00e9bec. L\u00e9on Le Berre descrive nella sua opera \"Bretagna di ieri\" l'ultima parte della sua giovinezza, quando i paesani si liberarono dell'esistenza dei folletti. Negli anni settanta, Albert Doppagne raccolse la testimonianza di una donna vallona di 60 anni che affermava di avere visto i folletti correre sul davanzale della finestra della sua casa. In Savoia, nello stesso periodo, la credenza nei folletti era diffusa quanto quella relativa alle fate.\nIl XX secolo corrispose perci\u00f2 a una forte riduzione delle credenze popolari. Scomparvero anche gli antichi rituali, come quello di dare il primo latte della giornata ai \"piccoli esseri\" del focolare. L'industrializzazione degli anni 60-70 and\u00f2 di pari passo con la scomparsa delle persone anziane, presso le quali potevano trovarsi numerose testimonianze sull'esistenza dei folletti; ci\u00f2 compromise la diffusione delle leggende relative al \"piccolo popolo\". In quegli anni, la credenza dell'esistenza dei folletti ricomparve sotto forma dei nani da giardino.\nGli adolescenti e i giovani si interessavano di pi\u00f9 agli extraterrestri e ai fenomeni legati agli UFO che non ai folletti. Nel 1980 il folklorista Gary Reginald Butler collezion\u00f2 delle informazioni sui folletti a Terranova e non ottenne come risposta dagli abitanti che un vago ricordo di avere sentito questa parola durante la giovinezza. Egli rilevava una confusione riguardo alla natura di questi esseri e concluse che la cultura televisiva degli anni ottanta influenzava le ultime credenze popolari dando ai folletti un'origine extraterrestre.\nNegli anni 50, il folklorista Claude Seignolle riun\u00ec delle tradizioni popolari affini alle storie di folletti, ma fu soprattutto il lavoro di Pierre Dubois che rimise in luce le tradizioni legate ai folletti in Francia.\nOrmai i folletti erano visti come gli operai di Babbo Natale per il quale essi fabbricavano dei giochi, allacciandosi cos\u00ec ai folletti della tradizione scandinava.\nPsicoanalisi e simbologia dei folletti.\nPer lo psicoanalista Carl Gustav Jung, gli gnomi e i folletti sono degli dei nani, simbolo di forza creatrice infantile che aspirano eternamente a passare dal basso verso l'alto. Possiedono dei numerosi tratti psicologici propri dei bambini, si mostrano giocherelloni, saggi o crudeli. Secondo la psicologia analitica, essi sono una delle manifestazioni simboliche dell'archetipo del bambino. Rappresentano ugualmente lo sviluppo armonioso e spontaneo della psiche. I personaggi folletti possono personificare la parte d'ombra che continua a vivere sotto la personalit\u00e0 cosciente e dominante.\nStoria letteraria e manifestazione dell'arte.\nIl \"folletto\", nel XII e XIII secolo, \u00e8 molto pi\u00f9 raro nei racconti di quanto possano esserlo le fate e i maghi. Bisogna aspettare il rinnovamento della canzone delle gesta, ispirata dal ciclo arturiano, per far s\u00ec che prendano uno spazio importante e esercitano un vero fascino. Un certo numero di personaggi medioevali presentati come dei nani hanno le caratteristiche del folletto. Le caratteristiche del folletto originale tentano di cancellarsi sotto le piume degli attori medioevali cos\u00ec che si mettano al servizio di nobili e cavalieri per diventare i nani del romanzo arturiano.\nMalambruno.\nMalambruno, presente nella canzone di Gaufrey e di Huon de Bordeaux \u00e8 somigliante ad un folletto che nuota pi\u00f9 velocemente del salmone. \u00c8 capace di prendere l'apparenza di un pesce a volont\u00e0, grazie alla pelle di cui si veste, e si rende invisibile con un mantello. Si scambia anche con un cavallo o con un bue, si copre di pelliccia, dotato d'occhi rossi e di denti appuntiti.\nZefiro.\nZefiro, personaggio del romanzo \"Perceforest\" scritto nel XIV secolo, \u00e8 la prima immagine associata al folletto secondo Lecouteux, Ferlampin-Acher precisa che il personaggio \u00e8 vissuto di elementi folkloristici e letterari: \u00e8 presentato come un angelo talvolta buono e crudele, pietoso e spaventoso, all'inizio del romanzo assume dei ruoli prendendo la forma di un cavallo, di un uccello e di un cervo. Non esce che durante la notte e abita nel fango e nelle acque salate.\nAltre opere letterarie.\nUn caso celebre nella letteratura italiana \u00e8 il \"Dialogo di un folletto e di uno gnomo\", dalle \"Operette morali\" di Giacomo Leopardi (1827)."}
{"id": "258757", "revid": "15575696", "url": "https://it.wikipedia.org/wiki?curid=258757", "title": "Piccolo popolo", "text": ""}
{"id": "258778", "revid": "53508", "url": "https://it.wikipedia.org/wiki?curid=258778", "title": "Macabro", "text": "Macabro \u00e8 un termine usato per definire lo stile e il contenuto di opere artistiche caratterizzate da un'atmosfera lugubre in relazione con la morte e con il suo immaginario collettivo enfatizzati nei suoi dettagli e simboli.\nEtimologia.\nL'etimologia della parola \u00e8 incerta. Secondo Gaston Paris il termine appare per la prima volta come un aggettivo derivato dal francese \"macabre\", che si ritrova nella locuzione \"danse macabre\", alterazione di \"danse de Macabr\u00e9\" (1376) opera di Jean Le F\u00e8vre dove probabilmente Macabr\u00e9 sarebbe un nome proprio di un personaggio delle canzoni di gesta. Un'altra interpretazione riferisce invece Macabr\u00e9 ad una alterazione di Machab\u00e9e da Maccabeo che compare nell'espressione latina risalente al XV secolo \"chorea Machabaeorum\" (\"danza dei Maccabei\"): i sette fratelli torturati con la loro madre Solomone e il loro maestro Eleazar.\nIl macabro nell'arte.\nPer lungo tempo il macabro legato al tema della morte \u00e8 presente nella iconografia occidentale antica: \nNegli antichi autori greci e latini non \u00e8 comune incontrare elementi macabri: tracce appaiono in Apuleio e nel Satyricon che prende spunto dalla fabula milesia per gli episodi macabri o licenziosi (come quello della Matrona di Efeso). Nell'et\u00e0 cristiana il tema della morte rimane limitato ai filosofi, alle cerimonie liturgiche e ai predicatori mentre gli artisti lo trattano quasi esclusivamente nell'arte funeraria. Dalla seconda met\u00e0 del XIII secolo i pittori riempiono le chiese di raffigurazioni intensamente realistiche della morte. Raffigurazioni simboliche e pitture sacre che per i per molti analfabeti del tempo sostituiscono efficacemente gli scritti dedicati agli insegnamenti morali.\nNelle letteratura inglese sono considerati autori pi\u00f9 o meno macabri John Webster, Robert Louis Stevenson, Mervyn Peake, Charles Dickens, Cyril Tourneur; nella letteratura americana si ricordano specialmente Edgar Allan Poe e H. P. Lovecraft. Questi ultimi due sono tuttora considerati i capostipiti dell'evoluzione moderna e contemporanea del genere macabro, che grazie anche alle loro opere ha assunto una maggior autonomia ed una dignit\u00e0 letteraria: Poe in un ambito macabro e grottesco, ma al tempo stesso poetico ed evocativo, e Lovecraft in un ambito pi\u00f9 prettamente fantastico. I prodotti delle loro immaginazioni e visioni sono divenuti autentiche pietre miliari, basti ricordare i racconti del cosiddetto \"Ciclo di Cthulhu\" per quanto riguarda Lovecraft o i \"Racconti del grottesco e dell'arabesco\" scritti da Poe il cui senso del macabro culmina nella \"La maschera della morte rossa\".\nIl senso del macabro \u00e8 presente non solo nelle opere letterarie, pittoriche e scultoree ma anche nella musica come nel \"Totentanz\" di Liszt, ad esempio e nella Danza Macabra di Saint-Sa\u00ebns, ispirata dal poemetto grottesco di Henri Cazalis che sulla scorta della rinomata ballata di Goethe aveva creato una scena parodistica in cui la morte suonava un violino scordato in un cimitero.\nAnche il cinema ha dedicato a questi temi alcune opere come ad esempio il film \"La morte ti fa bella\" (Death becomes her - 1992) di Robert Zemeckis dove il macabro si mescola al grottesco e al kitsch."}
{"id": "258781", "revid": "287204", "url": "https://it.wikipedia.org/wiki?curid=258781", "title": "Meliton Manzanas", "text": ""}
{"id": "258784", "revid": "1566286", "url": "https://it.wikipedia.org/wiki?curid=258784", "title": "Ludovico Einaudi", "text": "Si \u00e8 formato al Conservatorio Giuseppe Verdi di Milano avendo come docente Luciano Berio nei primi anni ottanta. Einaudi ha iniziato la sua carriera come compositore classico, e ha iniziato incorporando altri stili e generi, tra cui pop, rock, world music e musica popolare.\nEinaudi ha composto le colonne sonore di numerosi film e trailer, tra cui \"Quasi amici\" (Fly, Una mattina) e \"Joaquin Phoenix - Io sono qui!\", la miniserie \"\", e \"Acquario\" nel 1996, per il quale ha vinto la Grolla d'oro per la migliore colonna sonora. Ha anche pubblicato una serie di album da solista di pianoforte e orchestra, in particolare \"I giorni\" nel 2001, \"Nightbook\" nel 2009, e \"In a Time Lapse\" nel 2013.\nBiografia.\n\u00c8 figlio dell'editore Giulio Einaudi e di Renata Aldrovandi, che suonava il pianoforte come lui, e nipote di Luigi Einaudi (1874-1961), presidente della Repubblica dal 1948 al 1955.\nInizi.\nLa sua carriera di musicista inizia nel jazz rock, quando entra nel complesso torinese \"Venegoni &amp; Co\", con cui incide due album pubblicati dalla Cramps: \"Rumore rosso\" e \"Sarabanda\". Continua nel frattempo gli studi classici, e si diploma in composizione al Conservatorio Giuseppe Verdi di Milano con Azio Corghi, perfezionandosi poi con Luciano Berio. Nel 1982 riceve una borsa di studio per recarsi al Festival di Tanglewood nel Massachusetts.\nLa sua carriera come musicista classico inizia con varie composizioni sia orchestrali sia da camera, che verranno eseguite al Teatro alla Scala, al Maggio Musicale Fiorentino, al Festival di Tanglewood, al Lincoln Center di New York, nella Queen Elisabeth Hall, l'IRCAM di Parigi, la Saint Paul Chamber Orchestra, l'UCLA (Centre for Performing Arts), il Budapest Music Festival e altri. Nel 1984 viene eseguita, nel Giardino degli Orti Oricellari di Firenze, la premi\u00e8re di \"Sul filo di Orfeo\", balletto di Ludovico Einaudi, con soggetto e coreografia di Serge Bennathan.\nScrive per vari settori, in particolare cinema e teatro, componendo nel 1988 l'opera teatrale \"Time Out\"; dopo questa prima positiva esperienza con la danza, realizza nel 1990 \"The Wild Man\" per la Oregon Dance Company, e poi \"Emperor\" nel 1991. La sua musica affonda le radici nella musica classica con l'aggiunta di elementi derivati dalla musica pop, rock, folk e contemporanea. \"Stanze\", del 1992, \u00e8 una raccolta di sedici pezzi per arpa interpretati da Cecilia Chailly, composti nel corso di tre anni.\nSuccessivamente Einaudi ha cominciato a usare il suo stile per comporre colonne sonore di film alla met\u00e0 degli anni '90. Ha iniziato con due film di Michele Sordillo, \"Da qualche parte in citt\u00e0\" nel 1994 e \"Acquario\" nel 1996, per cui ha vinto la Grolla d'oro per la migliore colonna sonora.\n\"Le onde\" (1996).\n\u00c8 tuttavia con l'album \"Le onde\" che raggiunge il successo internazionale; verr\u00e0 infatti pubblicato un paio d'anni dopo nel Regno Unito. Il disco \u00e8 un ciclo di ballate ispirato all'omonimo romanzo di Virginia Woolf. Alcuni brani di questo disco sono stati scelti come colonna sonora del film \"Aprile\" di Nanni Moretti, e a questo faranno seguito una serie di proficue collaborazioni con il cinema, fra cui \"Fuori dal mondo\" e \"Luce dei miei occhi\" di Giuseppe Piccioni, \"\" di Giacomo Campiotti, \"Sotto falso nome\" di Roberto And\u00f2, fino ai pi\u00f9 recenti \"This Is England\" dell'inglese Shane Meadows e \"Quasi amici\" di Olivier Nakache e \u00c9ric Toledano.\nCon l'album successivo, \"Eden Roc\", Einaudi prosegue la ricerca sperimentale, grazie anche all'aggiunta di un quintetto di archi e alla collaborazione con il musicista J\u030civan Gasparyan.\nIl brano omonimo all'album verr\u00e0 scelto come colonna sonora per lo spot pubblicitario della Tiscali.\n\"I giorni\", \"Una mattina\" (2001-2004).\nNel 2001 esce l'album \"I giorni\", nuovo ciclo di ballate, dalle melodie semplici e allo stesso tempo molto profonde. L'album, come raccontato dal pianista, nasce da un ricordo di un viaggio in Mali, terra di cantastorie e di antiche tradizioni musicali. Nel Mali torner\u00e0 poi per il Festival au d\u00e9sert. A riportarlo in Africa questa volta \u00e8 il maestro della kora: Ballak\u00e8 Sissoko. E infatti l'album successivo, \"Diario Mali\", che vede la collaborazione dello stesso Sissoko. Nel 2003 \u00e8 uscito nel Regno Unito \"Echoes\", una raccolta dei brani pi\u00f9 celebri del compositore che raggiunger\u00e0 le 100.000 copie vendute.\nNello stesso anno inoltre, suona alla Scala di Milano dove registra il doppio live \"\", che contiene i pezzi pi\u00f9 conosciuti dell'autore e una versione con il pianoforte di \"Lady Jane\" dei Rolling Stones.\nNel 2004 esce \"Una mattina\", album firmato da Decca, che all'uscita raggiunge il primo posto delle charts britanniche di musica classica. I brani di \"Una Mattina\" colpiscono per le melodie ondulatorie in continuo movimento, con improvvise accelerazioni e altrettante sospensioni.\nIl successo (2005-presente).\nCon il successivo album, \"Divenire\", ha venduto pi\u00f9 di 300.000 copie; in Italia, grazie alla vendita di oltre 80.000 copie ha vinto il disco d'oro. Einaudi ha spiegato come \"Divenire\" nacque dopo che fu invitato, in occasione del 2\u00b0 \"Festival delle Dolomiti\", a comporre dei brani da suonare su un altopiano a 2000 metri di quota, davanti alle Pale di San Martino durante la manifestazione canora de I Suoni delle Dolomiti. L'album \u00e8 fondato in particolare su tre brani: \"Divenire\", \"Primavera\" e \"Svanire\". Questi brani sono stati ispirati a tre quadri di Segantini: \"La vita\", \"La natura\" e \"La morte\". Inoltre questo brano \u00e8 stato anche inserito nel film \"Ovunque sei\" diretto nel 2006 da Michele Placido.\nIl tour europeo di \"Divenire\" \u00e8 terminato, dopo oltre 80 date, alla Royal Albert Hall, nel 2007, davanti a pi\u00f9 di 4000 persone. \"Divenire\" \u00e8 ancora in classifica tra gli album pi\u00f9 venduti dell'iTunes Music Store.\nNei 2010 alcuni brani dell'album furono usati come colonna sonora del film \"La fine \u00e8 il mio inizio\"; tra le canzoni usate troviamo il brano \"Rose\" che accompagna il film in una scena centrale e nei titoli di coda.\nNel 2007 ha composto ed eseguito, per l'album \"Dormi amore, la situazione non \u00e8 buona\", di Adriano Celentano, il \"Prologo di un amore finito,\" del brano \"Hai bucato la mia vita\". Il 6 dicembre riceve a Cosenza il \"Riccio d'Argento\" della XXI edizione di \"Fatti di Musica\", la rassegna del miglior live d'autore, diretta da Ruggero Pegna.\nI suoi brani sono stati utilizzati in numerosi spot pubblicitari, come quello dell'Eni, e come colonne sonore di molti film. Ha inoltre composto la sigla del TG1.\nNumerose sono le collaborazioni di Ludovico Einaudi con altri artisti provenienti dalle diverse tradizioni, come Paolo Fresu, Rodrigo Le\u00e3o, Mercan Dede, Ballak\u00e8 Sissoko e J\u030civan Gasparyan.\nHa collaborato anche con il gruppo \"Whitetree\" composto dai due fratelli Robert e Ronald Lippok, che appartenevano gi\u00e0 a una band chiamata \"To Rococo Rot\", e da Stefan Schneider con i quali ha inciso nel maggio del 2009 \"Cloudland\", ispirato al racconto dello scrittore nigeriano Amos Tutuola.\nHa suonato nei maggiori teatri del mondo, come La Scala di Milano, la Royal Albert Hall di Londra, la Philharmonic Hall di Liverpool, l'Olympia di Parigi, la Philharmonie di Berlino, la Sydney Opera House di Sydney. La sua musica \u00e8 arrivata pure a Buckingham Palace, al Queen's speech, il tradizionale discorso natalizio della regina d'Inghilterra. Le sue composizioni sono dunque un esempio di musica trasversale. Infatti Einaudi \u00e8 stato l'unico musicista classico a partecipare all'iTunes Festival, accanto a gruppi rock come gli Oasis e i Placebo.\nHa venduto pi\u00f9 di 750.000 dischi in tutta Europa e con l'album \"Nightbook\" ha raggiunto la vetta di tutte le classifiche di musica classica di tutta Europa.\nIn Italia ha esordito al primo posto della classifica iTunes e all'undicesimo della classifica Nielsen. Alcuni eventi hanno ispirato quest'ultimo lavoro. Il pianista ha infatti detto di aver tratto ispirazione da un concerto del 2006, all'Hangar Bicocca di Milano, circondato da \"I Sette palazzi Celesti\" di Anselm Kiefer.\nNel 2010 \u00e8 \"Maestro Concertatore\" del concerto della Notte della Taranta a Melpignano, ruolo ricoperto anche nell'edizione 2011 del festival salentino. Da questa esperienza crea un nuovo album chiamato \"Taranta Project.\"\nNel novembre 2012 Ludovico Einaudi riceve dal Presidente della Repubblica, Giorgio Napolitano, il Premio Vittorio De Sica 2013 per il suo contributo nella musica.\nNel novembre 2013 Ludovico Einaudi \u00e8 stato insignito del titolo di Chevalier des Arts et des Lettres dal ministero della Cultura francese. L'onorificenza gli \u00e8 stata assegnata per il \"successo internazionale e l'originalit\u00e0 delle sue composizioni\". Inoltre, con la colonna sonora di \"Quasi amici\", \"Einaudi ha dato un supporto di gran rilievo al successo mondiale del cinema francese\".Il 9 febbraio del 2014 ha tenuto un applauditissimo concerto alla Sydney Opera House ed il 28 luglio all'Arena di Verona, con \"In a Time Lapse\".\nNel 2016 ha suonato l'inedito \"Elegy for the Arctic\" su una piattaforma galleggiante tra i ghiacci del Mar Glaciale Artico di fronte al ghiacciaio Wahlenbergbreen, presso le Isole Svalbard (Norvegia). L'evento \u00e8 stato organizzato da Greenpeace per la sua campagna di sensibilizzazione alla difesa dell'Artico.\nNel marzo 2019 presenta un nuovo progetto \"Seven Day Walking\" di cui fanno parte sette album pubblicati con cadenza mensile per la durata di sette mesi.\nNel 2020, durante il periodo di lockdown, pubblica \"12 Songs from Home\", un insieme di brani suonati in casa direttamente sul suo piano verticale. Nel settembre 2020 pubblica \"Einaudi Undiscovered,\" una selezione di brani rimasti nascosti alla notoriet\u00e0 durante la sua carriera su cui focalizzare l'attenzione dell'ascoltatore.\nVita privata.\n\u00c8 stato sposato con Anna De Carlo (sorella dello scrittore Andrea De Carlo), con la quale ha avuto due figli, Leonardo e Jessica. Nel 2010 \u00e8 nata la figlia Lara dalla sua attuale compagna Paola Dallolio."}
{"id": "258785", "revid": "834", "url": "https://it.wikipedia.org/wiki?curid=258785", "title": "Melit\u00f3n Manzanas Gonz\u00e1lez", "text": ""}
{"id": "258786", "revid": "834", "url": "https://it.wikipedia.org/wiki?curid=258786", "title": "Ir\u00fan", "text": ""}
{"id": "258790", "revid": "448277", "url": "https://it.wikipedia.org/wiki?curid=258790", "title": "Verdi (Austria)", "text": ""}
{"id": "258791", "revid": "363629", "url": "https://it.wikipedia.org/wiki?curid=258791", "title": "I Verdi (Austria)", "text": "I Verdi (Die Gr\u00fcnen in tedesco) sono un partito politico austriaco fondato nel 1986 dalla fusione di due distinti soggetti politici: i Verdi Uniti d'Austria (\"Vereinten Gr\u00fcnen \u00d6sterreichs\", VG\u00d6), di orientamento ecologista, nati nel 1982, e la Lista Alternativa d'Austria (\"Alternativen Liste \u00d6sterreich\", AL\u00d6), di orientamento progressista, nata nel 1983. La formazione, originariamente denominata L'Alternativa Verde (\"Die Gr\u00fcne Alternative\", GA), ha assunto la denominazione di \"I Verdi - L'alternativa verde\" (\"Die Gr\u00fcnen - Die Gr\u00fcne Alternative\") nel 1993.\nAderisce al Partito Verde Europeo e nel Parlamento europeo al gruppo I Verdi/Alleanza Libera Europea.\nA livello federale, i Verdi formano dal gennaio 2020 una coalizione di governo con il Partito Popolare Austriaco.\nStoria.\nI Verdi accedono al Consiglio nazionale in occasione delle elezioni parlamentari del 1986, nelle quali ottengono il 4,2% e otto seggi. I deputati verdi si caratterizzarono subito per posizioni ritenute eccentriche, rifiutando di nominare un portavoce e presentandosi alle sedute del parlamento in jeans e maglietta.\nNelle elezioni successive il partito ha oscillato tra il 4,8 ed il 7,4%, mentre alle elezioni parlamentari del 2002 raggiunge il 9,7% dei voti. Il buon risultato lo pose come possibile interlocutore dell'\u00d6VP, il Partito Popolare Austriaco, che aveva governato nella precedente legislatura con i nazionalisti liberali del FPO, ma lopposizione della sinistra interna e del movimento giovanile hanno reso impossibile quest'alleanza.\nAlle elezioni parlamentari del 2006 i Verdi incrementarono ulteriormente i propri consensi, salendo all'11,1% ed eleggendo 21 deputati, 3 in pi\u00f9 di quelli del Parlamento uscente; ci\u00f2nonostante i Verdi rimasero all'opposizione di un governo a guida socialdemocratica e sostenuto anche dai democristiani dell'OVP.\nAlle parlamentari del 2008 il partito consegu\u00ec il 10,1% con 19 seggi, attestandosi al 9,93%, con 2 seggi, alle elezioni europee del 2009.\nNelle elezioni parlamentari del 2013 i Verdi rinforzarono la loro base elettorale conseguendo il 12,3% ed eleggendo 24 deputati, 5 in pi\u00f9 della precedente legislatura. L'ascesa prosegu\u00ec alle elezioni europee del 2015, quando il partito raccolse il 14,52% e 3 seggi.\nIl 24 aprile 2016 al primo turno della elezioni presidenziali il candidato del partito Alexander Van der Bellen ha ottenuto circa il 21% delle preferenze e l'accesso al ballottaggio del 22 maggio successivo e alla sua ripetizione del 4 dicembre, dove ha battuto il candidato rivale Norbert Hofer esponente del Partito della Libert\u00e0 Austriaco.\nIdeologia.\nIl partito \u00e8 qualificabile come un partito ambientalista di centro-sinistra, non socialista; \u00e8 su posizioni assimilabili a quella dei radicali o Libertari di sinistra. Hanno posizioni pi\u00f9 moderate dei Verdi italiani, spagnoli e norvegesi, che hanno, invece, formato liste comuni con partiti comunisti."}
{"id": "258792", "revid": "339392", "url": "https://it.wikipedia.org/wiki?curid=258792", "title": "Gruppo Benetton", "text": ""}
{"id": "258794", "revid": "599", "url": "https://it.wikipedia.org/wiki?curid=258794", "title": "Figura di Bowditch", "text": ""}
{"id": "258797", "revid": "767487", "url": "https://it.wikipedia.org/wiki?curid=258797", "title": "Elio Erodiano", "text": "Biografia.\nFiglio di Apollonio Discolo, Elio Erodiano fu anch'egli uno scrittore di grammatica. Nato ad Alessandria, visse a Roma all'epoca di Marco Aurelio, dal quale fu protetto e al quale dedic\u00f2 l'opera in 20 libri \"K\u03b1\u03b8\u03bf\u03bb\u03b9\u03ba\u1f74 \u03c0\u03c1\u03bf\u03c3\u1ff3\u03b4\u03af\u03b1\" (\"Katholik\u00e9 prosod\u00eda\"), un trattato sugli accenti.\nOpere.\nTutti i trattati erodianei sono conservati solo in rielaborazioni o in frammenti eccetto \"\u03a0\u03b5\u03c1\u1f76 \u03bc\u03bf\u03bd\u03ae\u03c1\u03bf\u03c5\u03c2 \u03bb\u03ad\u03be\u03b5\u03c9\u03c2\" (\"Per\u00ec mon\u00e9rous l\u00e9xeos\", \"Sulle particolarit\u00e0 del linguaggio\"), un trattato sulle forme linguistiche che si sottraggono all'analogia.&lt;br&gt;\nDagli scoli omerici sappiamo che si occup\u00f2 anche di glossografia omerica, componendo gli \u1f10\u03c0\u03b9\u03bc\u03b5\u03c1\u03b9\u03c3\u03bc\u03bf\u03af (\"Categorie\"), in cui spiegava parole inusitate in Omero: proprio da questa fonte derivano numerosi frammenti dell'opera.&lt;br&gt;\nAncora, ai suoi studi di formazione delle parole rimanda un dizionario attico, il \"\u03a6\u03b9\u03bb\u03ad\u03c4\u03b1\u03b9\u03c1\u03bf\u03c2\" (\"Phil\u00e9tairos\"), derivato, per\u00f2, probabilmente da Corneliano Sulpicio, segretario di Marco Aurelio."}
{"id": "258799", "revid": "8911", "url": "https://it.wikipedia.org/wiki?curid=258799", "title": "Erodiano il Grammatico", "text": ""}
{"id": "258815", "revid": "125685799", "url": "https://it.wikipedia.org/wiki?curid=258815", "title": "Nazionale di calcio del Belgio", "text": "La nazionale di calcio del Belgio (\"Belgisch voetbalelftal\" in , \"\u00e9quipe de Belgique de football\" in ), i cui calciatori sono conosciuti con il soprannome di \"Diavoli Rossi \"per via del colore delle maglie, \u00e8 la rappresentativa calcistica del Belgio ed \u00e8 posta sotto l'egida della Federazione calcistica belga.\nHa partecipato a tredici edizioni del Campionato mondiale, ottenendo come migliore risultato la semifinale a Russia 2018, e sei edizioni del Campionato europeo, ottenendo come miglior risultato la finale persa contro la Germania a Italia 1980; ha inoltre vinto il torneo olimpico nell'edizione casalinga del 1920.\nNella classifica mondiale della FIFA, istituita nell'agosto del 1993, il miglior posizionamento del Belgio \u00e8 il 1\u00ba posto, ottenuto in due diverse occasioni (da novembre 2015 a marzo 2016 e da settembre 2018 ad oggi), mentre il peggiore \u00e8 il 66\u00ba posto dell'aprile 2009; attualmente occupa il 1\u00b0 posto della graduatoria.\nStoria.\nEsordi (1895-1920).\nIl Belgio fu uno dei primi paesi europei in cui si diffuse la pratica del calcio. Nel 1895 fu fondata in Belgio l'unione nazionale di atletica, l'UBSSA (Union Belge des Soci\u00e9t\u00e9s de Sports Athl\u00e9tiques), antesignana della federazione calcistica del Belgio. L'UBSSA organizz\u00f2 il primo campionato nazionale nel 1896.\nL'esordio ufficiale del Belgio avvenne in occasione del Trofeo \u00c9vence Copp\u00e9e il 1\u00ba maggio 1904, quando allo Stadio Vivier d'Oie di Uccle, di fronte a 1.500 spettatori, pareggi\u00f2 per 3-3 contro la . Venti giorni pi\u00f9 tardi le federazioni calcistiche di Francia e Belgio si unirono ad altre cinque federazioni nazionali per costituire la FIFA. All'epoca la nazionale belga era composta da calciatori dei sei o sette club principali del campionato belga.\nDal 1905 il Belgio disput\u00f2 contro i Paesi Bassi due partite all'anno, una delle quali solitamente ad Anversa e una a Rotterdam. Fino al 1925 la sfida, valevole per la Coppa belga-olandese, era nota come \"il derby dei Paesi Bassi\".\nDopo un match del 1905 un giornalista olandese scrisse che tre giocatori belgi avevano \"lavorato come diavoli\". Un anno pi\u00f9 tardi il giornalista Pierre Walckiers soprannomin\u00f2 i componenti della nazionale belga \"diavoli rossi\", ispirandosi al colore delle magliette e alle tre vittorie consecutive ottenute nel corso dell'anno: 5-0 contro la Francia, 5-0 contro i Paesi Bassi e 3-2 ancora contro i Paesi Bassi. Nella sua cronaca di quest'ultima partita, pubblicata sulla rivista dell'UBSSA, \"La Vie Sportive\", Walckiers defin\u00ec i giocatori les \"petits diables rouges\" (\"i piccoli diavoli rossi\").\nNel 1910 l'ex calciatore scozzese William Maxwell fu nominato allenatore del Belgio. Sotto la sua gestione esord\u00ec in nazionale Alphonse Six, uno dei pi\u00f9 grandi calciatori belgi del periodo precedente alla prima guerra mondiale, considerato tra gli attaccanti pi\u00f9 talentuosi d'Europa. Dal 1912 l'UBSSA pass\u00f2 a governare solo il calcio in Belgio e fu ridenominata UBSFA (Union Belge des Soci\u00e9t\u00e9s de Football-Association). Nel 1920 ricevette il titolo di \"Unione reale\" in occasione del suo 25\u00ba anno di esistenza, divenendo cos\u00ec Reale associazione calcistica del Belgio.\nDurante la prima guerra mondiale l'attivit\u00e0 calcistica fu in larga parte sospesa: non si disputarono partite ufficiali dal 1915 al 1918. Durante la guerra la nazionale gioc\u00f2 solo partite amichevoli non riconosciute contro la Francia. In guerra perirono tre calciatori della nazionale belga.\nAnni 1920 e 1930.\nNel 1920, alle Olimpiadi di Anversa, il Belgio vinse la medaglia d'oro. La finale contro la non giunse a termine, poich\u00e9 i cecoslovacchi (sul parziale di 2-0 per gli avversari) abbandonarono il campo per protesta contro la conduzione arbitrale a due minuti dal termine del primo tempo. Sebbene il torneo sia stato riconosciuto dalla FIFA come un \"mondiale di calcio per dilettanti\", la federazione belga - a differenza di quella uruguaiana - non considera la vittoria alla stregua della conquista di una Coppa del mondo.\nMantenendo per i suoi calciatori lo stato di dilettanti, la nazionale belga accus\u00f2 un evidente divario con le rivali e non colse risultati di rilievo: malgrado i dignitosi risultati nelle tre Olimpiadi degli anni venti (quattro vittorie in sette partite), le partecipazioni ai mondiali del 1930, 1934, 1938 e 1954 videro la squadra sempre eliminata al primo turno e sempre sconfitta in ogni partita.. Tra i calciatori belgi pi\u00f9 forti degli anni venti e trenta figura Raymond \"Ray\" Braine, che si aggiudic\u00f2 otto titoli con i club e divenne quattro volte capocannoniere del campionato belga e del campionato cecoslovacco.\nDal secondo dopoguerra agli anni 1960.\nA causa dello scoppio della seconda guerra mondiale, la nazionale belga cess\u00f2 le proprie attivit\u00e0 per un quadriennio. Solo nel 1944 contro la Francia disput\u00f2 una partita, mentre il tradizionale derby con i Paesi Bassi si continu\u00f2 a disputare varie volte, anche se queste partite non sono conteggiate dalla FIFA.\nTra i calciatori belgi pi\u00f9 rappresentativi degli anni quaranta e cinquanta figurano Henri \"Rik\" Coppens, Joseph \"Jef\" Mermans e L\u00e9opold \"Pol\" Anoul, oltre al centrale difensivo Louis Carr\u00e9.\nNegli anni cinquanta e sessanta il Belgio si qualific\u00f2 per una sola volta per un torneo internazionale, il in Svizzera. Il giorno prima dell'inizio del mondiale la RBFA cofond\u00f2 la UEFA con la federazione calcistica francese e la federazione calcistica italiana. Secondo il giornalista Henry Guldemont alcuni dei suoi colleghi svizzeri consideravano il Belgio del 1954 \"la favorita per il titolo mondiale\" dopo un promettente 4-4 all'esordio contro l'. Ciononostante nella seconda e ultima partita del girone contro l' i belgi furono sconfitti per 4-1 ed eliminati.\nNelle eliminatorie per il il Belgio, secondo nel proprio girone di qualificazione, fu selezionato per lo spareggio contro , ma si rifiut\u00f2 di disputare la partita.\nIn questi anni il Belgio ottenne due prestigiose vittorie in casa contro squadre laureatesi campioni del mondo, per 2-0 contro la nel 1954 e per 5-1 contro il nel 1963. Nel 1956 la squadra belga sconfisse per 5-4 anche la \"grande\" . Questi risultati fecero guadagnare alla squadra belga il soprannome di \"campione del mondo delle amichevoli\".\nAnni 1960.\nNegli anni '60 l'introduzione del semiprofessionismo parve dare qualit\u00e0 al calcio belga, ma al si registr\u00f2 un'altra disfatta ai gironi. Subito dopo, la federazione introdusse il professionismo a pieno titolo.\nAnni 1970 e 1980: fortune alterne.\nAll'Europeo 1972 i \"diavoli rossi\" vinsero il proprio raggruppamento di qualificazione, per poi battere l' nei quarti: gli \"azzurri\", che detenevano il titolo europeo ed erano vice-campioni mondiali, furono battuti per 2-1 a Bruxelles dopo aver pareggiato senza gol a Milano. I belgi persero contro la in semifinale (1-2), ma vinsero poi contro l' (1-0) conquistando il terzo posto.\nViene ricordata con amarezza l'eliminazione nel gruppo 3 di qualificazione al . Il Belgio si present\u00f2 all'ultima gara del girone a pari punti con i e dovette incontrare proprio gli \"Oranje\" nella sfida decisiva a Rotterdam del 18 novembre 1973. Negli ultimi minuti dell'incontro l'arbitro Pavel Kazakov annull\u00f2 un gol al Belgio per un fuorigioco inesistente, l'incontro fin\u00ec 0-0 e per la miglior differenza reti si qualificarono gli olandesi, che si sarebbero rivelati la grande rivelazione del torneo finendo secondi dietro ai padroni di casa della .\nLa rassegna continentale del 1980 vide un ulteriore miglioramento, con la squadra che nel primo turno super\u00f2 rivali pi\u00f9 quotate: l' (pareggio per 1-1), la (battuta 2-1) e l'Italia (0-0) che venne sopravanzata per il maggior numero di gol segnati (3 a 1). In finale, venne sconfitta ancora dai tedeschi ottenendo comunque l'argento.\nAl il Belgio esord\u00ec battendo i campioni dell', replicandosi poi contro e Ungheria vincendo il girone. Venne per\u00f2 fermato al secondo turno, perdendo con la e l'.\nL'Europeo 1984 fu invece deludente, con la sconfitta per 5-0 ad opera della che caus\u00f2 l'eliminazione ai gironi. L'accesso al fu conquistato battendo i allo spareggio, con la regola dei gol in trasferta: vinta l'andata in casa per 1-0, al ritorno i belgi persero 2-1 qualificandosi per la rete segnata a Rotterdam. Nella fase finale, il gruppo fu superato risultando una delle migliori terze. La parte a eliminazione diretta vide i \"diavoli\" sconfiggere prima l'Unione Sovietica (4-3) e poi la Spagna, messa k.o. ai rigori. In semifinale, una doppietta di Maradona sbarr\u00f2 la strada della finalissima: la Francia si impose per 4-2 nella gara di consolazione, lasciando al Belgio la quarta piazza.\n1990-2002: il declino.\nQuattro anni dopo, in Italia, la formazione si arrese negli ottavi all'Inghilterra: un gol di Platt (ad un minuto dai rigori) spezz\u00f2 le speranze dei tifosi, che avevano gi\u00e0 assistito alla traversa colpita da Ceulemans ed al palo centrato da Scifo. Anche a USA '94 la squadra raggiunse il medesimo turno, battuta stavolta dalla Germania.\nIl campionato del mondo del 1998 riserv\u00f2 un'eliminazione al primo turno, con 3 pareggi in altrettante gare (0-0 contro Paesi Bassi, 2-2 contro il e 1-1 contro la ) e la mera consolazione dell'essere rimasti imbattuti. Nell'agosto 1999, dopo una sconfitta interna (3-4) contro la , il ct Georges Leekens, il cui posto era sempre pi\u00f9 a rischio a causa di frizioni con alcuni giocatori quali Vincenzo Scifo, viene esonerato. Gli subentr\u00f2 Robert Waseige.\nIl campionato d'Europa del 2000 fu giocato in casa, con l'organizzazione congiunta assieme agli olandesi e il grande entusiasmo del pubblico, alimentato dalle convincenti prestazioni della squadra in preparazione al torneo. L'esordio nel torneo coincise con la vittoria (2-1) contro la , poi arriv\u00f2 una sconfitta (2-0) contro l'. Nell'ultima e decisiva partita, contro la , i belgi concessero un gol sul finire della prima frazione di gioco, su evidente errore del portiere Filip De Wilde, per poi subire nella ripresa il secondo gol. Pertanto neanche in questo caso la formazione super\u00f2 i gironi, prima nazionale di un paese ospitante l'europeo a incappare nell'eliminazione al primo turno.\nIl Belgio fu poi impegnato nelle eliminatorie del , in cui fece registrare, nella terza partita, la seconda vittoria pi\u00f9 larga della propria storia (10-1 contro ). Il primo posto sfugg\u00ec all'ultima giornata, a causa della sconfitta di misura (1-0) sul campo della , ma la seconda piazza nel girone valse l'approdo agli spareggi, dove i diavoli rossi ebbero la meglio sulla , imponendosi sia in casa sia in trasferta con il medesimo punteggio di 1-0. Al mondiale nippo-coreano pareggiarono contro (2-2) e (1-1), per poi qualificarsi agli ottavi grazie alla vittoria (3-2) contro la . Il batt\u00e9 quindi per 2-0 la squadra belga, che si era visto ingiustamente annullare un gol regolare del capitano Wilmots.\nEbbe cos\u00ec inizio un periodo fallimentare per i belgi, che nel decennio successivo non presero parte ad alcuna manifestazione. I frequenti avvicendamenti alla guida, inoltre, portarono lo stesso Wilmots a sedersi sulla panchina dei \"diavoli\" nel 2012.\nLa ripresa e il terzo posto al mondiale 2018.\nAllenato dal suo ex capitano, il Belgio si qualific\u00f2 al campionato del mondo del 2014 con 8 vittorie e 2 pareggi in 10 partite. Il sorteggio della fase finale, che la squadra torn\u00f2 a disputare dopo 12 anni, propose coincidenze con l'ultima partecipazione: i belgi capitarono nello stesso gruppo di Russia e Corea del Sud, con una formazione nordafricana a completare il quadro (l', \"sostituta\" della vicina Tunisia). Accolto come possibile \u00aboutsider\u00bb, il Belgio esord\u00ec con un 2-1 contro le \"Volpi\": le successive vittorie, entrambe per 1-0, contro i russi e gli asiatici valsero il primato a punteggio pieno. Agli ottavi di finale si registr\u00f2 la quarta affermazione consecutiva, ai danni degli ; la corsa termin\u00f2 nei quarti, dove l'Argentina vinse con una rete di Higua\u00edn.\nUna rosa di buona qualit\u00e0, capace di abbinare giovani come Lukaku, Hazard, De Bruyne e Courtois ad elementi pi\u00f9 esperti quali Nainggolan e Mertens, e i positivi risultati conseguiti permisero - nel novembre 2015 - al Belgio di occupare, a sorpresa, il primo posto del ranking FIFA. Le aspettative furono per\u00f2 tradite all'europeo del 2016, in cui la squadra debutt\u00f2 perdendo con l'Italia. Dopo aver sconfitto l' e la , il Belgio si qualific\u00f2 per il turno successivo insieme all'Italia, che, a pari punti con i belgi, super\u00f2 il turno come prima in graduatoria per l'esito favorevole dello scontro diretto. L'undici di Wilmots batt\u00e9 l' per 4-0 agli ottavi, ma cadde a sorpresa contro il ai quarti. L'eliminazione suscit\u00f2 polemiche, portando all'esonero di Wilmots. Al suo posto fu chiamato lo spagnolo Roberto Mart\u00ednez. Sotto la sua guida i \"diavoli rossi\" risultarono la prima formazione europea a qualificarsi per il mondiale 2018.\nAnche in quest'edizione della rassegna iridata il Belgio vinse a punteggio pieno il proprio girone: sconfisse per 3-0 , per 5-2 la e per 1-0 l', qualificandosi come primo classificato nel girone (secondi gli inglesi). Agli ottavi di finale si rese protagonista di una rimonta sul , vincendo per 3-2 dopo essere stato in svantaggio di due reti; ai quarti tocc\u00f2 al favorito Brasile arrendersi contro i belgi per 2-1. I diavoli rossi capitolarono quindi contro la Francia in semifinale (1-0), ma un'ulteriore affermazione a scapito degli inglesi (2-0) nella finale di consolazione vale uno storico terzo posto. Fu cos\u00ec migliorato il quarto centrato nel 1986, battendo peraltro il record di marcatori: in 7 partite, sono infatti 10 i calciatori andati a segno.\nGrazie all'ottima partenza nel girone di Lega A UEFA Nations League 2018-2019 (vittoria per 0-3 in casa dell'), nel settembre 2018 il Belgio si iss\u00f2 nuovamente, dopo quasi tre anni, al primo posto della classifica mondiale della FIFA, in coabitazione con la . Per la prima volta due nazionali occuparono contemporaneamente la vetta della classifica. Il successo per 2-1 in casa contro la nella seconda giornata di Nations League consent\u00ec ai belgi di staccare i francesi di un punto, divenendo a ottobre 2018 il nuovo leader solitario del ranking FIFA. La qualificazione alla \"final four\" del torneo svan\u00ec tuttavia a novembre: non bast\u00f2 il successo per 2-0 in casa contro l'Islanda, perch\u00e9 nella gara conclusiva, a Lucerna, la Svizzera si impose per 5-2, soffiando ai belgi il primo posto nel raggruppamento di UEFA Nations League.\nIl Belgio fu la prima nazionale a qualificarsi al , centrando l'obiettivo gi\u00e0 alla settima giornata, grazie al 9-0 in casa contro (eguagliata per la terza volta la vittoria pi\u00f9 larga nella storia dei diavoli rossi). Chiuse poi il girone con 10 vittorie in altrettante partite, settima europea a compiere tale impresa, facendo registrare il maggior numero di gol segnati (40) e il minor numero di gol subiti (3) tra tutti i gironi eliminatori. Nella fase finale, disputata nel 2021, la selezione belga vinse le tre partite del girone, contro (3-0), (2-1) e (2-0), chiudendo al primo posto il raggruppamento. Agli ottavi di finale ebbe ragione dei campioni d'Europa in carica del , battendoli per 1-0, per poi essere eliminata ai quarti di finale dall' (1-2).\nI \"diavoli rossi\" si qualificarono con autorevolezza alla \"final four\" della UEFA Nations League 2020-2021, cogliendo cinque vittorie e subendo una sola sconfitta nel girone, risultati che valsero alla compagine di Mart\u00ednez il primo posto, a cinque punti di distanza da Danimarca e Inghilterra. Nella semifinale del torneo, i belgi, pur chiudendo il primo tempo in vantaggio di due reti, persero per 2-3 contro la , venendo eliminati, per poi uscire sconfitti per 2-1 nella finale per il 3\u00ba posto contro l'Italia. \nColori e simboli.\nLa nazionale belga ha giocato per gran parte della sua storia con una classica divisa composta da maglia rossa (che le ha valso il soprannome di \"Diavoli Rossi)\" con inserti gialli e neri, pantaloncini neri e calzettoni gialli o rossi e neri, fortemente ispirati alla bandiera del Belgio. A partire dagli anni 80 per\u00f2 si \u00e8 scelta una combinazione cromatica differente con una tenuta completamente rossa decorata con motivi stilistici giallo-neri, dalle semplici righe a disegni pi\u00f9 elaborati (rombi, onde ecc.)\nLa seconda divisa oscilla fra divise bianche arricchite dei colori della bandiera nazionale, combinazione pi\u00f9 tradizionale, ad altre nere. Il simbolo che recano in petto i calciatori \u00e8 lo stesso della federazione, uno scudo col tricolore belga con altri dettagli. Prima del 1982, la nazionale belga us\u00f2 uno scudetto nero con un leone rampante."}
{"id": "258818", "revid": "124419005", "url": "https://it.wikipedia.org/wiki?curid=258818", "title": "Martiri di Belfiore", "text": "Martiri di Belfiore fu il nome dato al primo gruppo di patrioti italiani condannati a morte per impiccagione a Mantova tra il 1852 e il 1855, in pieno Risorgimento, per ordine del governatore generale del Lombardo-Veneto, il feldmaresciallo Josef Radetzky.\nPrendono il nome dalla valletta di Belfiore, localit\u00e0 all'entrata occidentale di Mantova, dove almeno undici delle sentenze di morte furono eseguite. Esse rappresentarono il culmine della repressione austriaca seguita alla prima guerra d'indipendenza e segnarono il conseguente fallimento di ogni politica di riappacificazione.\nLa situazione di Mantova.\nMantova era parte del patrimonio della Casa d'Asburgo d'Austria dal 1707. Capitale di un piccolo ma assai ricco ducato, il cui territorio fu governato dai Gonzaga per quasi quattro secoli, la citt\u00e0 presentava anche degli importanti vantaggi militari: tanto per la qualit\u00e0 delle fortificazioni, quanto per la posizione geografica, che consentiva di controllare il passaggio dal Veneto alla Lombardia, nonch\u00e9 un gran numero di passaggi sul Po. Essa fu infatti al centro della campagna napoleonica del 1797, di tutte le successive invasioni austriache sino alla resa di Eugenio di Beauharnais il 23 aprile 1814 a Heinrich Johann Bellegarde.\nAppare quindi logico che, a partire dal 1815, gli austriaci avessero ridotto la citt\u00e0 a una sorta di grande piazzaforte, forse la pi\u00f9 grande del Regno Lombardo-Veneto. Con tanti militari in giro, essa si adattava a ospitare (nel castello di San Giorgio) un carcere di massima sicurezza per patrioti lombardi e veneti, incarcerati per la loro opposizione all'occupazione austriaca.\nIl contesto politico.\nL'atteggiamento del governo austriaco sub\u00ec un forte indurimento dopo la sconfitta dell'esercito di Carlo Alberto, che comandava l'esercito sardo e truppe formate da innumerevoli volontari lombardi, veneti e di molte altre regioni italiane. In un solo anno, dall'agosto del 1848 all'agosto del 1849, vennero eseguite 961 impiccagioni e fucilazioni, inflitte oltre 4.000 condanne al carcere per cause politiche, effettuate numerose requisizioni dei beni degli espatriati, imposti pesanti tributi e imposte straordinarie alle popolazioni.\nLa politica repressiva era operata direttamente dal feldmaresciallo Radetzky, governatore generale, ma fortemente sostenuta a Vienna dalla corte. Ci\u00f2 non lasciava spazio di ambiguit\u00e0 riguardo alle reali intenzioni della potenza occupante. Il clima era stato, se possibile, aggravato dalle due visite dell'Imperatore nel 1851 (21 settembre a Milano, Como e Monza, 3 ottobre a Venezia), che avevano mostrato come la politica del feldmaresciallo Radetzky non avesse ottenuto alcun successo nell'avvicinare le popolazioni e la nobilt\u00e0 italiana al regime asburgico.\nIn coincidenza con i falliti viaggi, il governatore generale plenipotenziario aveva emesso due proclami (21 febbraio e 19 luglio 1851) che decretavano da uno a cinque anni di carcere duro per chi fosse stato trovato in possesso di scritti rivoluzionari, re-imponevano lo stato di assedio, e ritenevano solidalmente responsabili le municipalit\u00e0 che avessero ospitato, anche a loro insaputa, societ\u00e0 segrete.\nLa congiura mantovana.\nCome naturale, il malcontento, se possibile, crebbe ulteriormente, e i patrioti ripresero a incontrarsi e organizzarsi segretamente. Si cre\u00f2 un movimento cospirativo articolato e policentrico, con la nascita di societ\u00e0 segrete insurrezionali in tutto il Lombardo-Veneto. Una sezione si organizz\u00f2 a Mantova con una prima riunione del 2 novembre 1850 nella casa di propriet\u00e0 dell'esule Livio Benintendi, ubicata nell'attuale via Chiassi al n. 10, amministrata in sua assenza dall'ingegnere Attilio Mori.\nA tale riunione costitutiva del comitato rivoluzionario parteciparono venti patrioti, tra i quali, oltre al Mori, l'ingegnere Giovanni Chiassi, l'insegnante Carlo Marchi, Giovanni Acerbi, l'avvocato Luigi Castellazzo, Achille Sacchi, il medico mantovano Carlo Poma. L'ispiratore del gruppo era don Enrico Tazzoli, un prelato vicino al movimento mazziniano che aveva contatti con figure notevoli dello stesso movimento quali Tito Speri (il protagonista delle dieci giornate di Brescia) e Angelo Scarsellini di Legnago di Verona.\nIl comitato insurrezionale mantovano stampava proclami, aveva contatti con le cellule di Milano, Venezia, Brescia, Verona, Padova, Treviso e Vicenza, raccoglieva denaro vendendo le cosiddette \u2018cartelle del prestito interprovinciale\u2019 organizzato da Giuseppe Mazzini per finanziare iniziative rivoluzionarie. Si trattava delle stesse cartelle che avevano portato all'arresto del comasco Luigi Dottesio, impiccato a Venezia l'11 ottobre 1851. Alla sua esecuzione aveva fatto seguito, a fine 1851, l'esecuzione di don Giovanni Grioli, parroco di Cerese, arrestato il 28 ottobre per ordine del capitano auditore Carl Pichler von Deeben e condannato a morte il 5 novembre, per direttissima, per l'accusa di aver tentato di indurre alla diserzione due soldati ungheresi e di essere in possesso di scritti rivoluzionari.\nL'arresto di Tazzoli.\nNel rinnovato clima repressivo, la polizia austriaca aveva aumentato l'attivit\u00e0 di vigilanza in Mantova e, il 1\u00ba gennaio 1852, il commissario Filippo Rossi rinvenne una cartella di venticinque franchi del prestito mazziniano nel corso di una perquisizione in casa di Luigi Pesci, esattore comunale di Castiglione delle Stiviere. Pesci era, in effetti, sospettato di falsificazione di banconote austriache e, quindi, la scoperta giunse inaspettata. Eppure il Pesci era membro di un folto centro cospirativo antiaustriaco operante nell'Alto Mantovano.\nSottoposto a feroce interrogatorio, Pesci rivel\u00f2 che le cartelle provenivano dal sacerdote don Ferdinando Bosio, amico di Tazzoli e professore di grammatica nel seminario vescovile di Mantova. Questi, arrestato a sua volta, dopo 24 giorni confess\u00f2 e indic\u00f2 in don Enrico Tazzoli il coordinatore del movimento, ci\u00f2 che ne consent\u00ec l'arresto il 27 gennaio. A don Tazzoli vennero sequestrati molti documenti, fra i quali un registro cifrato in cui aveva annotato incassi e spese, con i nomi degli affiliati che avevano versato denari.\nLe torture e il processo.\nTazzoli non cedette agli interrogatori, condotti dall'auditore giudiziario Alfred von Kraus, ma la polizia austriaca riusc\u00ec a decifrare il registro individuando la chiave del cifrario, che era il testo latino del \"Padre nostro\". All'epoca molti sostennero che vi fu la delazione di Luigi Castellazzo, coinvolto come segretario del comitato mazziniano. Collabor\u00f2 anche un altro delatore, l'avvocato veronese Giulio Faccioli.\nCi\u00f2 consent\u00ec alle autorit\u00e0 austriache di procedere all'arresto di Poma, Speri, Montanari e altri iscritti di Mantova, Verona, Brescia e Venezia. In totale vennero arrestati 110 patrioti, oltre a trentatr\u00e9 contumaci (fra i quali Benedetto Cairoli e Giovanni Acerbi). La polizia austriaca e il governo occupante erano assai esacerbati e sottoposero buona parte dei prigionieri a tortura. Molti confessarono, altri morirono prima di parlare, il Pezzotto scelse di suicidarsi nella sua cella al Castello di Milano.\nAl termine furono 110 le persone rinviate a processo. Alfred von Kraus sostenne l'esistenza dell'associazione di Mantova e dei comitati delle altre province, i rapporti con Mazzini e gli espatriati in Svizzera, il tentativo di Montanari di mappare le fortificazioni di Mantova e Verona, un piano di Igino Sartena, patriota trentino, di attentare alla vita del feldmaresciallo Radetzky, un altro piano di catturare Francesco Giuseppe in occasione della sua visita a Venezia (tanto folle che Poma e Speri si erano all'ultimo rifiutati di eseguirlo).\nLa condanna e l'intervento del vescovo di Mantova.\nIl 13 novembre si riun\u00ec un primo consiglio di guerra per giudicare don Tazzoli, Scarsellini, Poma, i tre veneziani Bernardo Canal, l'agente di commercio Paganoni e il ritrattista Zambelli, il negoziante milanese Mangili, il medico mantovano Giuseppe Quintavalle e don Giuseppe Ottonelli, parroco di San Silvestro, frazione del comune di Curtatone. E, infine, Giulio Faccioli, che pure aveva collaborato. Vennero tutti condannati a morte.\nLa notizia, tuttavia, non venne subito resa pubblica, in modo da avere il tempo di eseguire la dismissione dallo stato clericale dei due preti condannati, Tazzoli e Ottonelli. Il problema non era semplicissimo, in quanto, in teoria, i sacerdoti potevano essere giudicati unicamente dal foro ecclesiastico. E, infatti, quando, un anno prima, era stato condannato don Grioli, per rimarcare il proprio dissenso, il vescovo di Mantova, monsignor Giovanni Corti, aveva rifiutato il proprio assenso e il parroco di Cerese fu assassinato dal boia austriaco ancora in abito talare. In questo caso, tuttavia, gli austriaci avevano fatto le cose con cura, ottenendo, per tempo, un ordine speciale di Pio IX, che sconfess\u00f2 il vescovo.\nLa dismissione dallo stato clericale avvenne, quindi, il 24 novembre. Solo a quel punto, il 4 dicembre, gli austriaci diedero ai dieci processati lettura della sentenza. L'intervento del vescovo avrebbe potuto rappresentare una svolta della vicenda. Egli, infatti, in cattedra dal 1847 al 1868, aveva guadagnato grandi benemerenze presso gli austriaci, dopo che, nel marzo 1848, si era distinto nell'impedire che la sollevazione popolare pervenisse a cacciare gli austriaci dalla citt\u00e0, restando circoscritta all'organizzazione di una piccola guardia cittadina. E come pavido fu, perci\u00f2, bollato da Cattaneo.\nGi\u00e0 una volta monsignor Corti aveva potuto salvare don Tazzoli quando quest'ultimo (originario di Canneto sull'Oglio nella diocesi, professore al seminario vescovile e impegnato nella fondazione dei primi asili d'infanzia della citt\u00e0), era stato arrestato, il 12 novembre 1848, al termine di una messa celebrata in una basilica di Mantova. Deferito al delegato della Fortezza di Mantova, generale Gorzkowski, che ne ordin\u00f2 l'arresto, il successivo 23 novembre venne prosciolto, anche per l'intervento del vescovo, monsignor Giovanni Corti, che ne ringrazi\u00f2 il Gorzkowski e gli promise di impedire, per il futuro, al suo sacerdote simili iniziative.\nNel 1852, quindi, il rifiuto austriaco alla clemenza segn\u00f2 una frattura fra la Chiesa cattolica lombarda e l'autorit\u00e0 imperiale.\nLe esecuzioni.\nIl vescovo di Mantova tent\u00f2 ancora un intervento, sostenuto anche da altri vescovi e dalla generale commozione che si era diffusa in tutto il Lombardo-Veneto. Il governatore generale Radetzky accett\u00f2 unicamente di commutare la pena in otto-dodici anni di ferri in fortezza per alcuni patrioti condannati, ma conferm\u00f2 la pena per Tazzoli, Scarsellini, Poma, Canal e Zambelli. I governanti austriaci erano convinti di aver dato prova di una magnanimit\u00e0 cesarea. In realt\u00e0 commisero un grande errore di valutazione politica, che segn\u00f2 la fine di ogni prospettiva di pacificazione delle province italiane.\nA rimetterci di pi\u00f9 fu l'immagine di Francesco Giuseppe, che cominci\u00f2, appena ventiduenne, a essere indicato come \"l'impiccatore\": un marchio del quale non si sarebbe mai liberato, fino alle esecuzioni di Guglielmo Oberdan, Nazario Sauro, Damiano Chiesa, Fabio Filzi e Cesare Battisti, nomi che sarebbero stati consegnati ai posteri dalla Canzone del Piave. La mattina del 7 dicembre i cinque condannati furono condotti nella valletta di Belfiore, situata fuori Porta Pradella all'ingresso ovest della citt\u00e0, ove furono impiccati.\nNel marzo 1853 furono irrogate le ultime condanne contro i restanti ventitr\u00e9 cospiratori. Prima Tito Speri, Carlo Montanari e don Bartolomeo Grazioli, arciprete di Revere, furono condannati a morte e impiccati a Belfiore il 3 marzo 1853. Ai restanti venti imputati la condanna a morte venne commutata in vent'anni di reclusione. Pi\u00f9 tardi venne condannato Pietro Frattini, impiccato il 19 marzo. L'ultima delle esecuzioni avvenne due anni dopo, il 4 luglio 1855, con l'impiccagione di Pietro Fortunato Calvi, avvenuta poco oltre il ponte di San Giorgio. Per somma ingiuria, e con gran dispetto alla piet\u00e0 cristiana, il governo austriaco viet\u00f2 il seppellimento degli impiccati in terra consacrata. Ci\u00f2 doveva suonare a ulteriore umiliazione della Chiesa mantovana.\nEventi successivi.\nLe vicende non erano finite ed ebbero un seguito con il rinvenimento delle salme, avvenuto nel 1866. Dopo la seconda guerra di indipendenza, infatti, Mantova era rimasta al Regno Lombardo-Veneto. Nel corso del mese di giugno, in preparazione della terza guerra di indipendenza, il genio militare austriaco ordin\u00f2 dei lavori di rafforzamento delle fortificazioni della citt\u00e0 nella zona di Belfiore. Nel quadro di questi lavori si rese necessario effettuare degli scavi per ricavare la sabbia necessaria alle opere murarie.\nIn questa occasione, i capimastri mantovani Andreani, padre e figlio, rinvennero delle salme che identificarono come le spoglie dei martiri (mancavano solo quelle di Pietro Frattini e di don Grazioli, che furono rinvenute l'anno seguente). Gli Andreani mantennero ovviamente nascosta la notizia, ma chiesero ai loro appaltatori austriaci di poter lavorare anche di notte per accelerare i tempi dello scavo, e costoro naturalmente assentirono. Cos\u00ec i muratori poterono trasportare le salme in un cimitero cittadino in gran segreto. I funerali cristiani vennero, finalmente, celebrati alcuni mesi dopo, appena la citt\u00e0 di Mantova pot\u00e9 riunirsi al Regno d'Italia, insieme al Veneto, al termine della guerra.\nD'altronde don Tazzoli continu\u00f2 a essere onorato dalla diocesi, sempre retta da monsignor Corti, che autorizz\u00f2 la pubblicazione delle prediche da lui composte in carcere. Egli aveva reso un gran servigio alla Chiesa quando, interrogato dagli austriaci, aveva scritto loro che il clero mantovano era segnato dall'insurrezione poich\u00e9 fedele alla tradizione cattolica, \"con spirito aderente al sociale e al concreto dei valori educativi e formativi dell'uomo ... e per attuarne le esigenze occorreva essere liberi\". Infine, la notte prima di salire al patibolo, scrisse un biglietto nel quale perdonava \"chiunque pot\u00e9 in queste faccende o in altro danneggiarmi. Cos\u00ec Dio mi perdoni\"."}
{"id": "258821", "revid": "767487", "url": "https://it.wikipedia.org/wiki?curid=258821", "title": "Thomas Jennefelt", "text": "La vita.\nHa studiato composizione sotto la guida di Gunnar Bucht, e successivamente di Arne Melln\u00e4s, dal 1974 al 1980 al Collegio Reale della Musica di Stoccolma.\nSin dall'inizio della sua attivit\u00e0 Jennefelt ha rivolto particolare attenzione al suono vocale compiendo studi molto approfonditi sulle caratteristiche fonetiche umane per applicarli successivamente alla sua produzione sia corale che operistica.\nLa produzione di Jennefelt ha raggiunto un ampio grado di notoriet\u00e0, soprattutto in ambito corale, non solamente per le specificit\u00e0 sonore richieste dall'autore, ma anche per l'impulso ritmico minimalista, l'impianto libero-tonale e il forte lirismo melodico che contraddistinguono tutta la sua produzione. Il suo stile compositivo affonda le radici nella musica contemporanea mitteleuropea e nella musica popolare nordica, ma spesso riferimenti agli autori statunitensi emergono in particolar modo nella sua musica strumentale.\nThomas Jennefelt \u00e8 membro dell'Accademia Reale Svedese della Musica, ne \u00e8 stato il vice presidente fino al 2004. Nel 2001 dalla stessa accademia ha ricevuto la medaglia reale in \"Artibus et di Litteris\". \nNell'arco temporale 1994 - 2000 \u00e8 stato presidente della Societ\u00e0 dei compositori svedesi. Ha vinto innumerevoli concorsi di composizione ed \u00e8 sovente chiamato a fare parte di giurie ai pi\u00f9 prestigiosi concorsi corali internazionali e di composizione.\nLa sua musica corale.\n\"Warning to the Rich\" del 1977 \u00e8 una delle sue prime composizioni di successo in cui \u00e8 evidente la ricerca sulle potenzialit\u00e0 vocali del coro. Altre composizioni corali di pregevole fattura stilistica sono \"O Domine\", scritto nel 1983 su temi popolari e \"Dichterliebe (I-X)\" completato nel 1990 che, anche grazie alle prestigiose esecuzioni del Coro della Radio Svedese, ha ottenuto una lunga serie di successi internazionali.\nIl lavoro corale pi\u00f9 conosciuto di Jennefelt \u00e8 certamente la sequenza di mottetti in lingua latina \"Villarosa Sequences\" del 1995 resa celebre dall'incisione dello stesso anno del St Jacobs Chamber Choir diretto da Gary Graden con la partecipazione del soprano Jeanette K\u00f6hn.\nLa sua musica operistica ed orchestrale.\nDall'inizio degli anni '80 Jennefelt si \u00e8 dedicato all'opera componendo una serie di lavori per il Royal Dramatic Theatre come: \"Tanter\" opera da camera per 4 soprani, baritono, pianoforte, 2 violini, violoncello e rock-band (Stoccolma 1982) e \"Gycklarnas Hamlet\", opera in 2 atti (G\u00f6teborg 1987).\nDel 1988 \u00e8 l'opera radiofonica \"Albert och Julia\".\nInoltre ha scritto \"Sport e svago\" per l'Opera Reale di Stoccolma, su libretto di Niklas R\u00e5dstr\u00f6m (Stoccolma 1990) e \"Farkosten\", opera da camera (1994, Copenaghen, Borups h\u00f8jskole). Del 1994 \u00e8 anche il lavoro orchestrale \"Musik vid ett berg\", commissionato dalla Swedish Radio Symphony Orchestra.\nDel 1997 \u00e8 la miniopera \"Meteorologen\" per tenore e orchestra (Stoccolma 1997)."}
{"id": "258823", "revid": "16953", "url": "https://it.wikipedia.org/wiki?curid=258823", "title": "Fanerogama", "text": ""}
{"id": "258824", "revid": "648655", "url": "https://it.wikipedia.org/wiki?curid=258824", "title": "Protogotico", "text": "Con protogotico si intende, nella storia dell'architettura, la fase iniziale dell'architettura gotica, inquadrabile tra la prima met\u00e0 del XII secolo e gli inizi del XIII.\nArchitettura.\nArchitettura di transizione nella Francia del XII secolo.\nDal punto di vista architettonico, la transizione avvenne dalla semplicit\u00e0, severit\u00e0 e basicit\u00e0 strutturale di quella genericamente classificata come architettura romanica, caratterizzante i secoli XI e XII, all'idea strutturalmente pi\u00f9 complessa dell'architettura gotica. Nel protogotico si assiste all'introduzione, nelle mura di ancora elevato spessore degli edifici religiosi europei, dei primi ballatoi nella parte pi\u00f9 alta delle navate, in cui si stagliano grandi finestre e vetrate per consentire il passaggio pi\u00f9 ampio della Luce. Componente fondamentale \u00e8 il graduale passaggio, sempre nel XII secolo, dal sistema di copertura a capriate semplici o volte a botte alle volte a crociera, trattate in modo sempre pi\u00f9 complesso. All'interno dell'edificio, l'elemento di innovazione e di grandiosit\u00e0 rispetto al passato \u00e8 caratterizzato dal coro, in cui tutte le caratteristiche architettoniche sono enfatizzate per raccontare il soprannaturale e la natura sacrificale del rito della messa.\nSi pu\u00f2 osservare come molti degli elementi caratteristici dell'architettura gotica non portino in s\u00e9 particolari segni di cambiamento radicale rispetto al passato. Le prime manifestazioni dell'architettura gotica, interpretabili come eredit\u00e0 diretta dell\u2019architettura romanica, ricorrono soprattutto all'utilizzo di elementi costruttivi in maniera nuova, piuttosto che a elementi costruttivi nuovi. Gi\u00e0 nell'architettura normanna, a cavallo del 1100, si manifestano elementi che precorrono il gotico. Cos\u00ec, per esempio, nella chiesa di Santo Stefano a Caen, in Normandia, in un contesto ancora romanico le preesistenti volte a botte vengono sostituite nel 1115 da volte ogivali.\nUn utilizzo cosciente e sistematico dell'arco a sesto acuto e del sistema costruttivo ad esso collegato si verifica per la prima volta nella prima met\u00e0 del XII secolo nell'area di Parigi, in particolare con la ricostruzione del coro della basilica di Saint-Denis (1135-1145). In questa fabbrica vengono presentati gli elementi fondanti dell\"opus Francigenum\", che rappresentano il cuore di quella che sar\u00e0 indicata come arte gotica: l\u2019arco acuto o a ogiva, la volta a ogiva costolanata, l\u2019arco rampante, i pinnacoli e il sistema ingegneristico che lega questi elementi per snellire le murature, portando i carichi all'esterno, e consentendo un loro maggiore innalzamento. Su tutto emerge l\u2019equilibrato studio della statica e della distribuzione dei pesi, sinonimo di evoluzione della tecnica di costruzione, che ha reso possibile che questi elementi potessero poggiare su altissime mura poco spesse e con ampie vetrate per innalzare e avvicinare simbolicamente l\u2019uomo a Dio e far entrare la luce di Dio nelle abbazie del tempo.\nCirca nello stesso periodo viene compiuta un'operazione simile con la realizzazione del nuovo coro del Priorato di San Martino a Parigi, che presenta forti analogie con il coro di Saint Denis. Appena dieci anni dopo, nel 1145, circa, hanno inizio i lavori di ricostruzione della cattedrale di Noyon in Piccardia, che era stata gravemente danneggiata da un incendio. Anche in questo caso la parte pi\u00f9 antica \u00e8 l'abside. Nel 1185 erano utilizzabili il coro, il transetto e l'ultima campata della navata principale, di nuovo calibrati sulle linee innovative di Saint Denis.\nIn questa fase, gli uomini responsabili dei nuovi edifici sono o gli abati che avevano promosso la costruzione e raccolto i fondi per pagarla, oppure i confratelli che avevano comunicato le volont\u00e0 degli abati ai lavoratori del cantiere. \u00c8 a queste figure che viene dato il titolo di \"architectus\" e attribuita la costruzione di una chiesa. Gli artigiani e costruttori invece, si muovevano in un mondo sociale diverso da quello dei monaci, spesso sfuggendo alla loro attenzione. I committenti, in genere, si limitavano ad indicare le linee generali all'interno delle quali i costruttori dovevano lavorare.\nL'architettura cistercense.\nQuasi contemporaneamente agli esordi del protogotico, le abbazie cistercensi cominciarono subito a sperimentare le nuove tipologie architettoniche, abbinandole alle particolari esigenze di semplicit\u00e0 proprie dell'ordine. Gi\u00e0 nella chiesa abbaziale di Fontenay (1127-1150), in un contesto ancora decisamente romanico, fanno la loro comparsa archi a sesto acuto. Il nuovo stile, detto gotico cistercense ma per molti aspetti ancora intermedio tra il romanico e il gotico, si diffonde rapidamente grazie alla struttura internazionale dell'ordine.\nIl protogotico come rinascenza spirituale e culturale.\nTentando di individuare e datare il punto di partenza di questa nuova fase della storia dell\u2019arte e dell\u2019architettura, non \u00e8 sbagliato considerare che il suo avvio fu stimolato da una precisa accezione spirituale e religiosa. Dalle analisi delle fonti dell'epoca, che dobbiamo principalmente ai cronisti monastici e agli abati (l\u2019abate Suger in Francia, Leone Marsicano dell'Abbazia di Montecassino in Italia, Gervasio di Canterbury, monaco in Inghilterra, ecc.), si assiste a una temperie culturale diversa e rinnovata rispetto al passato. I centri del protogotico, tra cui Parigi, Laon, Chartres, Reims, diventano culla ed espressione della cosiddetta \"Rinascenza del XII secolo\", che abbraccia anche la letteratura e la filosofia.\nNelle opere di ricostruzione di ambienti ecclesiastici, l\"'architectus\" si concentra su alcuni elementi ben precisi, i cori come centri liturgici, le facciate con le loro decorazioni e le pareti con grandi aperture per la luce. Il tema della luce diventa a tutti gli effetti l\u2019elemento caratterizzante questi nuovi costruttori, che in alcuni casi, come Suger di Saint Denis, sono anche cronisti e committenti. Si arriva ad un'interpretazione metafisica della luce come elemento portatore di trasparenza e chiarificazione strutturale per la manifestazione dei principi di fede. Le prime cattedrali ricostruite di questo periodo esaltano il principio delle semplificazioni, delle unit\u00e0 compatte e delle proiezioni longitudinali e verticali. Si soddisfano nuove esigenze di visibilit\u00e0 derivate dal rito romano dell'elevazione eucaristica, introdotto intorno alla fine del XII secolo, una sorta di comunione per visione attuata attraverso una diretta e coinvolgente partecipazione dei fedeli."}
{"id": "258826", "revid": "1431409", "url": "https://it.wikipedia.org/wiki?curid=258826", "title": "Just Fontaine", "text": "Originario del Marocco, allora protettorato francese, \u00e8 il calciatore che ha realizzato pi\u00f9 reti in una sola edizione dei mondiali di calcio, avendo segnato 13 gol nel campionato del mondo del 1958 che si svolse in Svezia. L'eccezionale prestazione gli permise di stabilire anche il record di marcature in un singolo incontro (4 alla Germania Ovest, poi superato dalle 5 di Oleg Salenko al Camerun solo nel 1994); tuttora detiene la seconda pi\u00f9 alta media gol della storia dei Mondiali di calcio, con oltre due reti a partita: meglio di lui solo Kocsis.\nNel 2003 \u00e8 stato scelto come \"Golden Player\" dalla Federazione calcistica della Francia, mentre l'anno seguente la FIFA e Pel\u00e9 lo hanno incluso nella lista dei 125 migliori giocatori viventi.\nCarriera.\nClub.\nCentravanti, inizi\u00f2 a giocare in Marocco nel 1950, nell'USM Casablanca, dove rimase fino al 1953, quando fu chiamato a giocare in Francia, a Nizza, squadra nella quale realizz\u00f2 44 gol in tre stagioni prima di essere ingaggiato nel 1956 allo Stade de Reims per sostituire Raymond Kopa, passato al .\nDopo il titolo di capocannoniere dei mondiali Fontaine vinse anche quello di capocannoniere della Coppa dei Campioni 1958-59, persa in finale contro il Real Madrid di Alfredo Di St\u00e9fano.\nNel 1959-60 vinse di nuovo il titolo francese con la sua squadra, diventando capocannoniere del campionato con 28 reti. Nel 1960 gioc\u00f2 anche la sua ultima partita in nazionale: in totale saranno 21 con addirittura 30 reti.\nFontaine si ritir\u00f2 nel 1962 a soli 29 anni a causa di continui problemi fisici che non gli permettevano di esprimere il suo talento. In totale allo Stade de Reims segn\u00f2 144 reti, portando il suo ruolino di marcia nella prima divisione francese a 165 reti, con una media gol di 0,64 a incontro.\nNazionale.\nEsord\u00ec in nazionale, il 17 dicembre 1953 con una tripletta contro il in una partita terminata 8-0 valida per le qualificazioni ai mondiali del 1954, in cui tuttavia non parteciper\u00e0.\nTorn\u00f2 a vestire la maglia della nazionale solo dopo tre anni, ma solo nel 1958 si guadagn\u00f2 un posto da titolare, arrivando in piena forma ai mondiali dopo aver vinto con lo Stade de Reims il titolo nazionale francese.\nIn Svezia stup\u00ec il mondo intero con i suoi gol, ben 13 in 6 partite, che rappresenta ancora oggi il record in una singola edizione dei mondiali. Contro la detentrice del titolo, nella finale per il terzo posto, segn\u00f2 addirittura 4 delle 6 reti del successo francese (che gli valse la medaglia di bronzo mondiale).\nIn quel periodo in nazionale segn\u00f2 in 8 partite consecutive, per un totale di 16 reti. Con 18 reti in un anno solare (12 gare ufficiali), stabil\u00ec nell'annus mirabilis 1958 un primato ancora imbattuto.\nDopo il mondiale, il 9 novembre, segn\u00f2 un gol all' (seppur in presunto fuorigioco) in amichevole, si ritir\u00f2 dalla nazionale verso la fine del 1960 dopo una gara vinta 3-0 contro la Bulgaria valida per le qualificazioni ai mondiali del 1962.\nDopo il ritiro.\nFontaine dopo il prematuro ritiro fond\u00f2 l\"'Uni\u00f3n Nacional de Futbolistas Profesionales\" (UNFP), il sindacato dei calciatori. Allen\u00f2 anche la nazionale francese, ma solo in occasione di due amichevoli, che terminate con altrettante sconfitte portarono alla sua veloce destituzione. Negli anni settanta allen\u00f2 Paris Saint-Germain e Tolosa, mentre dal 1979 al 1981 fu alla guida della Nazionale di calcio del Marocco."}
{"id": "258827", "revid": "31886", "url": "https://it.wikipedia.org/wiki?curid=258827", "title": "Atto emulativo", "text": "In diritto si definisce atto emulativo o atto di emulazione quell'atto, costituente esercizio di un diritto soggettivo, che non abbia altro scopo che quello di nuocere o recare molestia ad altri, configurandosi cos\u00ec come abuso del diritto.\nOrdinamento italiano.\nL'ordinamento giuridico italiano, a differenza di altri, non prevede un divieto generale di abuso del diritto e, quindi, di compiere atti emulativi. Questi sono contemplati solo nell'art. 833 del codice civile riferito all'esercizio del diritto di propriet\u00e0: \"Il proprietario non pu\u00f2 fare atti i quali non abbiano altro scopo che quello di nuocere o recare molestia ad altri\".\nRequisiti.\nRequisiti della emulativit\u00e0 sono:\nFondamento.\nLa \"ratio\" di un tale divieto va ravvisata nel principio dell'abuso del diritto che, sebbene non sia stato espressamente recepito nel codice civile, discende ugualmente dalla concezione del diritto soggettivo come diritto tutelato per il raggiungimento di interessi socialmente apprezzabili. \nIl titolare del diritto di propriet\u00e0 che compia un atto costituente esercizio del suo diritto, senza che questo tuttavia persegua un interesse socialmente apprezzabile, e anzi ove quest'atto persegua un fine riprovevole, compie un atto emulativo vietato dalla legge.\nOrigini storiche.\nL'atto emulativo nasce intorno all\u2019Ottocento, in seguito alle trasformazioni sociali, politiche ed economiche avvenute in Francia e Germania. \nQuesto nasce come strumento di risposta e controllo, da parte dell\u2019ordinamento, al cosiddetto \"abuso del diritto\". "}
{"id": "258828", "revid": "29727", "url": "https://it.wikipedia.org/wiki?curid=258828", "title": "Aschelmintae", "text": ""}
{"id": "258829", "revid": "112926506", "url": "https://it.wikipedia.org/wiki?curid=258829", "title": "Armonografo", "text": "Un armonografo \u00e8 un'apparecchiatura meccanica che si serve di pendoli per tracciare delle figure. Un tale meccanismo permette di tracciare le figure di Lissajous e anche curve pi\u00f9 complesse. Queste apparecchiature sono comparse nel XIX secolo e sono attribuiti al francese Jules Antoine Lissajous (1822-1880).\nUn armonografo semplice impiega due pendoli per controllare il movimento di una penna rispetto alla superficie sulla quale si vuole tracciare un disegno. Un pendolo muove la penna avanti e indietro lungo un asse per la superficie di tracciamento e l'altro muove la penna avanti e indietro l'asse perpendicolare al precedente.\nVariando il rapporto delle frequenze dei due pendoli e il loro sfasamento si possono ottenere curve di molteplici aspetti: ellissi, spirali, figure a 8 e altre curve di Lissajous.\nUn armonografo efficace e pratico per presentazioni in aula \u00e8 stato realizzato da Giovanni Polvani (1892-1970): esso \u00e8 costituito da un primo pendolo costituente un'altalena con la parte inferiore formata da una porzione \"rettangolare\" di superficie cilindrica in grado di portare uno strato di sabbia e da un secondo pendolo che oscilla perpendicolarmente formato da un contenitore di sabbia di colore diverso e di un forellino inferiore dal quale la sabbia pu\u00f2 uscire con uniformit\u00e0 per depositarsi in modo stabile sullo strato portato dal primo pendolo.\nSono stati costruiti anche armonografi piuttosto complessi che incorporano tre o pi\u00f9 pendoli o pendoli collegati, ad esempio un pendolo appeso ad un altro pendolo."}
{"id": "258830", "revid": "599", "url": "https://it.wikipedia.org/wiki?curid=258830", "title": "Curva di Lissajous", "text": ""}
{"id": "258832", "revid": "729019", "url": "https://it.wikipedia.org/wiki?curid=258832", "title": "Mercury-Redstone BD", "text": "Venne nominata missione Mercury-Redstone BD l'apposito volo per lo sviluppo del congegno propulsore del veicolo spaziale Mercury eseguito nell'ambito dell'omonimo programma spaziale degli Stati Uniti d'America. Le lettere \"BD\" per l'appunto indicano \"Booster Development\" cio\u00e8 \"sviluppo del congegno propulsore\". Si tratt\u00f2 di una missione priva di equipaggio lanciata il 24 marzo 1961 dalla rampa di lancio numero 5 di Cape Canaveral in Florida. Nella missione venne impegnato un prototipo della capsula spaziale Mercury, nonch\u00e9 il razzo vettore del tipo Redstone con il numero di serie MRLV-5 (Mercury-Redstone launch vehicle 5).\nDopo i problemi riscontrati durante la missione Mercury-Redstone 2, che aveva portato lo scimpanz\u00e9 \"Ham\" nello spazio, fu evidente che il razzo vettore del tipo Redstone necessitava di ulteriore sviluppo e perfezionamento prima di poter essere impegnato per una missione equipaggiata da un essere umano.\nFu il dott. Wernher von Braun ad aggiungere la missione Mercury-Redstone BD nel programma dei lanci inserendola tra le missioni Mercury-Redstone 2 e Mercury-Redstone 3.\nLa causa delle sovraccelerazioni riscontrate durante precedenti missioni del razzo vettore Redstone venne individuata nel fatto che un'apposita valvola non regolarizzava opportunamente il flusso di idrogeno verso il generatore di vapore. Questo fatto comportava il sovraccaricamento della potenza delle pompe di carburante. Pertanto, per la missione MR-BD, vennero modificati completamente i sistemi di regolarizzazione ed integrazione di velocit\u00e0. Tale modifica venne mantenuta pure sui successivi razzi Redstone per evitare di superare nuovamente il limite di velocit\u00e0.\nUn ulteriore problema riscontrato durante i precedenti voli Mercury-Redstone furono delle vibrazioni armoniche causate dall'impatto aerodinamico nelle vicinanze della sezione di punta del razzo vettore Redstone. Per ovviare tale problema vennero aggiunti quattro comparti alla sezione di contrappeso nonch\u00e9 aggiunti 95 kg di isolante nello strato interno della parte superiore del compartimento strumentale del veicolo spaziale Mercury-Redstone.\nNella missione venne usato un prototipo della capsula Mercury, comunque dotato di un finto sistema di salvataggio. Inoltre non fu dotato dei retrorazzi frenanti n\u00e9 di congegni propulsori per la modifica della posizione di volo.\nLa durata della missione MR-BD fu di 8 minuti e 23 secondi. La capsula raggiunse un apogeo di 183\u00a0km percorrendo una distanza di 494\u00a0km. La velocit\u00e0 massima ottenuta durante la missione fu di 8.245\u00a0km/h mentre l'accelerazione misur\u00f2 ben 11\u00a0\"g\" pari a 108 metri al secondo. Non fu programmato di staccare il razzo vettore Redstone dal prototipo della capsula Mercury e fu cos\u00ec che il veicolo spaziale cos\u00ec composto precipit\u00f2 nelle acque dell'Oceano Atlantico avendo percorso la distanza predetta. Il punto dove il veicolo precipit\u00f2 si trov\u00f2 di 8 chilometri pi\u00f9 vicino al punto indicato dai piani di volo. Il razzo Redstone ed il prototipo della capsula esplosero mentre stavano sprofondando negli abissi dell'Oceano.\nQuesta missione fu un pieno successo e spian\u00f2 la strada per la prima missione equipaggiata di Alan Shepard sul Mercury-Redstone 3 (MR-3)."}
{"id": "258833", "revid": "729019", "url": "https://it.wikipedia.org/wiki?curid=258833", "title": "Castello di Canossa", "text": "Il castello di Canossa si trova nel comune di Canossa in provincia di Reggio Emilia, nell'Appennino reggiano.\nDal dicembre 2014 il Ministero per i beni e le attivit\u00e0 culturali lo gestisce tramite il Polo museale dell'Emilia-Romagna, nel dicembre 2019 divenuto Direzione regionale Musei.\nStoria.\nOrigine.\nLa rocca fu costruita verso l'anno 940 da Adalberto Atto, figlio di Sigifredo di Lucca, principe di stirpe longobarda. Oltre alla casa dominicale, sulla sommit\u00e0 della rupe, il castello comprendeva un convento nel quale risiedevano abitualmente dodici monaci dell'ordine dei benedettini cluniacensi e la chiesa di Sant'Apollonio. Era difesa da triplice giro di mura e fra il primo e il secondo, i pi\u00f9 bassi, prendevano posto i fabbricati di ricovero per gli armati e i servi e i fabbricati che costituivano i borghi.\nDurante il Medioevo la rocca fu imprendibile e in essa ebbe rifugio sicuro la regina Adelaide, vedova di Lotario II re d'Italia, che nel 950 ripar\u00f2 a Canossa per difendersi dal marchese d'Ivrea, Berengario II, che per oltre 3 anni assedi\u00f2, senza risultato, la rocca.\nL'andata a Canossa di Enrico IV.\nL'episodio principale per cui \u00e8 famosa Canossa \u00e8 la conciliazione dell'imperatore Enrico (o Arrigo) IV col pontefice Gregorio VII nell'anno 1077, di cui Matilde fu protagonista, e da cui deriva il detto andare a Canossa, diffuso in tutte le lingue europee.\nDopo Matilde.\nDopo la morte della gran contessa Matilde di Canossa, avvenuta a Bondeno di Roncore il 24 luglio 1115, si accese una grande lotta per l'eredit\u00e0 del patrimonio matildico (di cui facevano parte anche il vicino castello di Rossena e la Rossenella) avendo questa in vita fatta solenne donazione di tutti i suoi beni alla Chiesa.\nCon alterne vicende il castello fu dei successori di Matilde, poi dei reggiani, che lo distrussero fino alle fondamenta nel 1255, poi di nuovo dei Canossa, indi di Giberto da Correggio, morto nel 1321. Sulla fine di quest'anno il castello ritorn\u00f2 al Comune di Reggio che lo tenne fino al 1402. Nel Trecento i Visconti, signori di Reggio Emilia dal 1371, dotarono il castello di armi da fuoco.\nNel 1402 Simone, Guido e Alberto Canossa ripresero possesso del castello; questi nell'anno 1409 cedettero la rocca definitivamente agli Estensi, che salvo qualche breve periodo contrastato (nel 1557 da Ottavio Farnese, duca di Parma) lo tennero fino al 1796.\nNel 1502 Ercole I nomin\u00f2 capitano della rocca Ludovico Ariosto che vi risiedette per quasi sei mesi consecutivi, e nel 1593 il castello divent\u00f2 feudo dei conti Rondinelli.\nNel 1642 il duca Francesco I invest\u00ec di Canossa la famiglia Valentini che tenne il feudo fino al 1796.\nIn quell'anno gli abitanti di Canossa si ribellarono aggregandosi alla Repubblica di Reggio e Napoleone I, con decreto dell'8 giugno 1805, istituiva il Comune di Canossa che nel 1809 fu unito a quello di Quattro Castella.\nNel 1815, dopo la Restaurazione, il Comune di Quattro Castella fece parte di quello di San Polo e nel 1819 i conti Valentini ottennero dal Duca di rientrare in possesso del feudo di Canossa. Ne restarono proprietari fino al 1878, anno in cui lo Stato acquist\u00f2 la rocca, dichiarandola Monumento Nazionale. Il castello \u00e8 stato oggetto di una serie di interventi di restauro e recupero. Questi interventi sono stati realizzati anche grazie ai fondi del Gioco del Lotto, in base a quanto regolato dalla legge 662/96."}
{"id": "258836", "revid": "114268662", "url": "https://it.wikipedia.org/wiki?curid=258836", "title": "Estensi", "text": ""}
{"id": "258837", "revid": "1305772", "url": "https://it.wikipedia.org/wiki?curid=258837", "title": "Pontiac (disambigua)", "text": ""}
{"id": "258842", "revid": "1652134", "url": "https://it.wikipedia.org/wiki?curid=258842", "title": "Federico Bahamontes", "text": "Professionista dal 1954 al 1965, vinse il Tour de France 1959.\nDalla scomparsa di Roger Walkowiak, avvenuta il 7 febbraio 2017, risulta il pi\u00f9 anziano vincitore del Tour vivente.\nCarriera.\nNato con il nome Alejandro Mart\u00edn Bahamontes, ma universalmente conosciuto come Federico Mart\u00edn Bahamontes, fu un grande scalatore, soprannominato \"L'aquila di Toledo\".\nPass\u00f2 al professionismo nel 1954 mettendosi subito in luce al Tour de France, vincendo la maglia a pois destinata al miglior scalatore nella corsa francese. Seppe ripetere questo exploit anche nelle edizioni successive della \"Grande boucle\", aggiudicandosi la speciale classifica per un totale di sei volte, record battuto soltanto nel 2004 da Richard Virenque.\nFece valere le sue doti di grimpeur anche nelle altre due principali competizioni a tappe, conquistando per due volte la classifica scalatori nella Vuelta a Espa\u00f1a ed una volta nel Giro d'Italia.\nIn queste manifestazioni vinse undici frazioni: sette al Tour, tre alla Vuelta ed una al Giro.\nNelle dodici stagioni da professionista si aggiudic\u00f2 ben 74 corse su strada ed una manifestazione su pista.\nLa sua pi\u00f9 grande impresa risale al 1959, anno in cui vinse il Tour de France.\nPur non essendo considerato tra i favoriti alla partenza, riusc\u00ec ad imporsi grazie ad una lunga fuga sui Pirenei e ad una vittoria nella cronoscalata del Puy-de-D\u00f4me, che gli permisero di accumulare un importante vantaggio. \nSulle Alpi, alleandosi con l'altro grande scalatore del tempo Charly Gaul, riusc\u00ec a mantenere il margine su Henri Anglade e Jacques Anquetil, tanto da giungere primo con pi\u00f9 di quattro minuti di vantaggio nei confronti dello stesso Anglade.\nNegli anni successivi sal\u00ec altre due volte sul podio di Parigi: nel 1963 si classific\u00f2 al secondo posto dietro a Jacques Anquetil, il quale accumul\u00f2 il vantaggio decisivo nella frazione a cronometro, mentre nel 1964 arriv\u00f2 terzo alle spalle di Anquetil e Raymond Poulidor, a pi\u00f9 di 4 minuti dal vincitore.\nIn patria riusc\u00ec a laurearsi campione nazionale nella corsa in linea nel 1958, ma anche ad ottenere la piazza d'onore alla Vuelta a Espa\u00f1a del 1957."}
{"id": "258843", "revid": "339392", "url": "https://it.wikipedia.org/wiki?curid=258843", "title": "Leprecano", "text": ""}
{"id": "258851", "revid": "92723", "url": "https://it.wikipedia.org/wiki?curid=258851", "title": "Ordine della Santa Croce", "text": "L'Ordine della Santa Croce (in latino \"Canonici Regulares Ordinis Sanctae Crucis\") \u00e8 un istituto religioso maschile cattolico: i canonici regolari di questo ordine, detti comunemente crocigeri, pospongono al loro nome la sigla O.S.C.\nDalle origini al 1400.\nVenne fondato il 14 settembre 1211: il nome di \"crocigeri\" deriva dal latino \"gerere crucem\" (portare la croce) e nacque perch\u00e9, al tempo delle Crociate, il primo gruppo di cinque canonici della diocesi di Liegi, i futuri crocigeri, apposero una croce sul proprio abito religioso. Guidava il gruppo Teodoro di Celles, considerato il fondatore dell'ordine.\nPrincipale obiettivo di questi canonici era di seguire uno stile di vita religiosa secondo la Regola di sant'Agostino. Questi cinque compagni, abbandonano l'abazia di Liegi, si recarono su una collina fuori della citt\u00e0 di Huy, presso una cappella intitolata a san Teobaldo. Decidono di condurre uno stile di vita molto austero, sull'esempio dei primi cristiani.\nNel 1248, papa Innocenzo IV approva il loro modello di vita e consegna loro ufficialmente la Regola di Sant'Agostino.\nTra il 1248 ed il 1400, la piccola comunit\u00e0 religiosa fonda le prime case in Inghilterra, Francia, Germania e Olanda. Verso l'anno 1400 l'ordine contava ben 40 conventi. Con lo scisma d'occidente, i crocigeri francesi si schierano con Avignone; gli altri con Roma. Le divisioni comportano rilassatezza nello stile di vita religioso, tendenza alla quale cercano di porre rimedio i vari Capitoli generali dell'Ordine, celebrati ogni anno.\nIl 1500 e il 1600.\nTra il XV e il XVII secolo, i paesi dell'Europa settentrionale, sotto l'influenza di Geert Groote ed il suo movimento della Devozione Moderna, assistono ad un risveglio della pratica religiosa. I crocigeri, influenzati da questo movimento, convocano un Capitolo di riforma ed eleggono un olandese come priore generale, che guida l'Ordine verso profondi cambiamenti. In questo periodo i crocigeri del Nord Europa fondano pi\u00f9 di ottanta conventi.\nI crocigeri francesi, invece, rifiutano ogni rinnovamento. Tale scelta determiner\u00e0 la lenta decadenza dell'ordine in Francia, che giunger\u00e0 alle soglie della Rivoluzione francese con poche comunit\u00e0, che non resisteranno alla forza d'urto della rivoluzione.\nBen presto, per\u00f2, l'espansione dell'ordine si ferma. Prima la guerra dei trent'anni, seguita da quella degli ottanta. Poi l'epidemia di peste. Infine Lutero e la Riforma protestante, con la Controriforma cattolica. I crocigeri soffrono di queste situazioni. In Inghilterra, re Enrico VIII sopprime tutti i conventi dei crocigeri. Nelle province protestanti di Paesi Bassi e Germania, la Riforma fa sparire case fino ad allora determinanti per la storia dell'Ordine.\nLa crisi del XIX secolo.\nIl XIX \u00e8 caratterizzato dalla quasi scomparsa dell'ordine. La Rivoluzione francese ostile alla fede ed agli ordini religiosi, determin\u00f2 la soppressione di tutte le case dell'ordine in Francia, Belgio e Germania. Rimasero solo due case nei Paesi Bassi, Uden e Sant'Agata, sottratte all'influenza dei Protestanti e dei Rivoluzionari. Nel 1814, Guglielmo I, re del Regno Unito dei Paesi Bassi, ostile ai cattolici, proibisce ai religiosi di accogliere nuovi candidati alla vita religiosa.\nAlla fine degli anni 30 del 1800 non restano che quattro crocigeri, tutti anziani: due a Uden e due a Sant'Agata.\nDalla rinascita ad oggi.\nNel 1840, sul trono dei Paesi Bassi, succede Guglielmo II, che, contrariamente al padre, \u00e8 aperto verso i cattolici. Sospende la precedente interdizione e permette ai religiosi di accettare dei candidati. Fa ingresso nell'ordine un sacerdote diocesano, Van Den Wijmelenberg, e i crocigeri diventano cinque, come all'inizio della loro storia. Il nuovo entrato \u00e8 scelto maestro generale e sar\u00e0 considerato il secondo fondatore dell'Ordine.\nGrazie a Van Den Wijmelenberg, l'Ordine ricomincia la propria vita e fonda nuovi conventi. I crocigeri ritornano in Belgio, ma la casa generalizia resta nei Paesi Bassi, tentano di stabilirsi anche negli Stati Uniti d'America, ma non riescono.\nNel XX secolo, l'Ordine accetta di dirigere le missioni e in varie parti del mondo. I crocigeri partono per Congo e Indonesia. Si stabiliscono in Brasile e negli Stati Uniti e aprono case in Germania e in Austria. La vita nelle missioni non risult\u00f2 facile, ad esempio, in Congo, nel 1965 alcuni ribelli percossero a morte ben 23 crocigeri, per lo pi\u00f9 giovani missionari, dopo averli tenuti prigionieri per settimane.\nI crocigeri ritornano nella regione vallone del Belgio e fondano un collegio a Hannut. Giungono anche in Italia, dove stabiliscono, a Roma, la Procura generale e un Collegio Internazionale. Ma anche a Roma, i crocigeri incontrano difficolt\u00e0, infatti, il Duce, Benito Mussolini, espropria loro la casa presso il Campidoglio.\nNel 1938, per\u00f2, il cardinale Luigi Sincero affida loro un piccolo convento e la basilica di San Giorgio al Velabro. Nell'anno 1993 la mafia fa esplodere una autobomba tra l'angolo della chiesa e il convento, tanto che il Maestro Generale dell'Ordine fu costretto a trasferirsi in Belgio, in attesa del restauro del convento.\nAlla fine del 2015 l'ordine contava 334 religiosi (221 sacerdoti), residenti in 33 case."}
{"id": "258853", "revid": "670021", "url": "https://it.wikipedia.org/wiki?curid=258853", "title": "Bargello (storia medievale)", "text": "Per bargello (anticamente \"barigello\", dal latino medievale \"barigildus\", termine di origine longobarda) si intende l'ufficiale che capitanava le forze di polizia nelle citt\u00e0 tra il medioevo e l'et\u00e0 moderna.\nFu un ufficiale presente in molti Comuni italiani durante il basso medioevo. Col tempo questa figura diede il nome ai palazzi di alcune citt\u00e0 in cui risiedeva o svolgeva le proprie funzioni.\nStoria.\nA Firenze il bargello era straniero e veniva chiamato da un'altra citt\u00e0, allo stesso modo del podest\u00e0.\nA Bologna il bargello compare nel 1307, ed \u00e8 appannaggio della \"Societ\u00e0 dei beccai\", una societ\u00e0 d'armi. Suo compito era l'approntamento della repressione contro la fazione cittadina sconfitta, configurandosi dunque come organo \"di parte\". Successivamente diventa magistratura di governo del \"popolo\". Verr\u00e0 poi abolita sotto la signoria di Bertrando del Poggetto, per essere ripristinata brevemente dopo il 1335.\nNella letteratura.\nLa figura del bargello appare o viene citata in alcune opere letterarie, come ne \"Il giorno della civetta\" di Leonardo Sciascia o nell'opera teatrale \"Misura per misura\" di William Shakespeare.\nNe \"I promessi sposi\" di Alessandro Manzoni \u00e8 un bargello in borghese, tale Ambrogio Fusella, che fa arrestare il protagonista Renzo."}
{"id": "258854", "revid": "287204", "url": "https://it.wikipedia.org/wiki?curid=258854", "title": "La musica del sangue", "text": "La musica del sangue (\"Blood Music\") \u00e8 un romanzo di fantascienza apocalittica di Greg Bear del 1985 riconducibile al filone cyberpunk. \u00c8 stato originariamente pubblicato come racconto nel 1983, vincendo sia il premio Hugo, sia il Nebula. Successivamente la storia \u00e8 stata ampliata in un vero e proprio romanzo, vincendo in tale edizione nel 1986 il premio Apollo.\n\u00c8 stato inizialmente pubblicato in Italia con il titolo di L'ultima fase nel 1987 e ristampato nel 1997 con il titolo originale inglese tradotto come \"La musica del sangue\".\nStoria editoriale.\nLa prima versione della storia fu pubblicata nel giugno del 1983 in forma di racconto nella rivista Analog Science Fiction and Fact, vincitore del premio Hugo come miglior racconto e del premio Nebula nell'analoga categoria.\nIn seguito, su suggerimento di John F. Carr, di David Brin e dell'allora direttore della rivista Analog, Stanley Schmidt, l'autore decise di sviluppare in un romanzo il tema principale del racconto. Il romanzo cos\u00ec ampliato fu candidato al Premio Nebula per il miglior racconto nel 1985 e ai premi Campbell, Hugo e al premio della British Science Fiction Association nel 1986 vincendo, in quest'ultimo anno, il premio Apollo.\nIl romanzo \u00e8 costituito da quattro capitoli intitolati \"profase\", \"metafase\", \"anafase\" e \"telofase\", nomi che derivano dalle diverse fasi della mitosi.\nTrama.\nVergil Ulam \u00e8 uno scienziato brillante, ma che non riflette particolarmente sulle possibili conseguenze del proprio lavoro. Infatti porta avanti, all'insaputa della societ\u00e0 per cui lavora, un esperimento biologico per migliorare la struttura di alcuni microorganismi da poter poi utilizzare per riscattarsi agli occhi del mondo. Non appena ha la certezza che il suo progetto \u00e8 destinato al successo, si mette in contatto con il dottor Michael Bernard, famoso e ricco biologo, per proporgli di sovvenzionare le sue ricerche. La dirigenza della Genetron tuttavia decide di licenziarlo non appena scopre la sua condotta pericolosa e infedele.\nVergil messo alle strette, prima di lasciare il laboratorio, decide di iniettarsi nel corpo i linfociti modificati che aveva coltivato, per poi trovare il modo di estrarli nuovamente e studiarli fuori dalla Genetron. Diversi giorni dopo il suo corpo inizia a mutare finch\u00e9 i linfociti, da lui ribattezzati \"noociti\", si mettono direttamente in contatto con lo scienziato. Il loro linguaggio \u00e8 particolare ma \u00e8 chiaro che si sono moltiplicati e hanno preso il sopravvento sul povero Vergil che non pu\u00f2 fare altro che attendere la sua fine. Aiutato da un suo vecchio amico dell'universit\u00e0, il medico Edward Milligan, riesce a rimettersi in contatto con la Genetron e con il dottor Bernard, nel frattempo assunto dalla societ\u00e0 per collaborare, chiedendo loro di poter essere studiato. Ma il suo amico medico conscio che Vergil sta per contaminare con i noociti l'intera citt\u00e0, preso dal terrore lo uccide, intuendo anche che deve fermare i linfociti intelligenti prima che tentino di spargersi per il mondo come un virus. Vergil per\u00f2 ha passato i microorganismi anche alla sua ragazza ormai trasformata in una creatura informe, e Milligan non riesce ad arginare l'infezione che si propaga attraverso l'impianto idrico e fognario.\nI noociti sembrano essere in grado di comunicare tra loro e, all'occorrenza, lasciare persino i corpi che li contengono. In pochi giorni il Nord America si trasforma in un continente fantasma. L'intera popolazione, tranne pochi individui, si \u00e8 liquefatta e ora, grazie al coordinamento dei noociti, ha assunto l'aspetto di un manto marrone che avvolge qualsiasi cosa, modificando allo stesso tempo il paesaggio. Le citt\u00e0 non esistono pi\u00f9, animali e piante sono scomparsi. Il dottor Bernard fortunatamente fuggito poco prima della trasformazione finale si rifugia in Germania chiedendo asilo ad un suo amico scienziato di una potente azienda farmaceutica, Heinz Paulsen-Fuchs; l'uomo ha scoperto infatti che i noociti sono penetrati anche nel suo corpo e decide quindi di dare all'Europa la possibilit\u00e0 di combattere l'epidemia.\nI pochi sopravvissuti del Nord America, ovvero la madre di Vergil, una ragazzina di nome Suzy McKenzie e due gemelli, scoprono il motivo per cui non sono mutati: il loro metabolismo, differente da quello degli altri ha impedito ai noociti di assimilarne i corpi senza arrecare loro danni irreparabili. Gli esseri umani contaminati si sono fusi tra di loro e riescono a comunicare con i sopravvissuti; in particolare a Suzy viene chiesto se vuole continuare a rimanere umana o trasformarsi come tutti gli altri, scelta che la ragazzina prende decidendo di restare umana.\nIntanto in Germania inizia un picchettaggio fuori dai laboratori che tengono il dottor Bernard prigioniero. La situazione si aggrava e da un momento all'altro il laboratorio pu\u00f2 venire chiuso. Intanto il dottor Bernard si mette in contatto con i noociti che gli comunicano che hanno impiegato tanto a trasformare immediatamente il suo corpo per via dell'isolamento che lo aveva tenuto separato dai noociti pi compiutamente organizzati nel frattempo evolutisi nel Nord America. I noociti comunicano con Bernard e loinformano o che ora il tempo della trasformazione finale \u00e8 giunto, visto che dovranno fuggire dal pericolo di venire uccisi. Gli spiegano che non c'\u00e8 motivo di preoccuparsi e che grazie alla mutazione potr\u00e0 vivere in eterno. Inoltre gli mostrano che scindendosi in super microorganismi potr\u00e0 avere accesso a tutta la memoria del mondo accumulata nel super organismo e potr\u00e0 persino vivere in un \"universo pensato\", una sorta di realt\u00e0 virtuale in cui pu\u00f2 tornare ad essere umano e rivivere esperienza passate o scaturite dalla sua fantasia. Il dottor Bernard si abbandona quindi alla mutazione e fugge dal laboratorio.\nI noociti prendono possesso del pianeta, secondo la teoria del principio antropico, semplicemente attraverso il pensiero, mutando le fondamenta della fisica grazie alla volont\u00e0 comune. In questo modo il clima cambia rapidamente e i pochi esseri umani sopravvissuti attraversano un periodo buio. Ma alla fine un ultimo mutamento pone fine a tutte le sofferenze."}
{"id": "258855", "revid": "36426", "url": "https://it.wikipedia.org/wiki?curid=258855", "title": "Museo del Bargello", "text": ""}
{"id": "258856", "revid": "8489", "url": "https://it.wikipedia.org/wiki?curid=258856", "title": "L'ultima fase", "text": ""}
{"id": "258861", "revid": "767487", "url": "https://it.wikipedia.org/wiki?curid=258861", "title": "Chierici regolari", "text": "I chierici regolari sono comunit\u00e0 religiose cattoliche composte prevalentemente da sacerdoti.\nCaratteristica dei chierici regolari \u00e8 il fatto che gli stessi conducano vita comune secondo una determinata regola. "}
{"id": "258862", "revid": "93556", "url": "https://it.wikipedia.org/wiki?curid=258862", "title": "M60 (mitragliatrice)", "text": "La U.S. Machine Gun, Cal. 7,62\u00a0mm, M60 \u00e8 una famiglia di mitragliatrici ad uso generalizzato statunitensi camerate per la munizione 7,62 \u00d7 51 mm NATO.\nIntrodotta nel 1957 in sostituzione del Browning Automatic Rifle, l'arma ha prestato servizio in tutte le Forze Armate statunitensi, compresi la Guardia Nazionale e la Riserva. La produzione e il miglioramento sono continuati senza interruzioni fino al XXI secolo, sebbene l'arma sia in rapido abbandono in favore di armi migliori e pi\u00f9 affidabili, come la M240.\nStoria.\nLa storia della M60 cominci\u00f2 alla fine degli anni '40 con un programma di sviluppo di una nuova mitragliatrice da squadra in 7,62 mm. Nell'arma sono evidenti le influenze delle armi tedesche FG 42 e MG 42, nonostante altri dettagli siano prettamente di origine americana. I primi prototipi, denominati T52 e T161, ricordavano la mitragliatrice M1941 Johnson LMG e il fucile tedesco FG 42 anche nell'estetica. L'ultimo stadio del prototipo fu denominato T161E3 e doveva rimpiazzare i due Browning M1918 e M1919 rispettivamente come arma da squadra e mitragliatrice media. Nella fase di test l'arma americana si trov\u00f2 a competere con la belga FN MAG.\nL'adozione ufficiale da parte delle truppe americane come M60 fu sancita nel 1957. La decisione di adottare un'arma di produzione americana piuttosto dell'ormai collaudata MG 42 (e derivate), da cui furono comunque mutuate molte importanti soluzioni tecniche, com ad es. l'otturatore e il suo meccanismo, fu presa a seguito delle pressioni del Congresso per l'adozione di un'arma prodotta in casa (anche se la MG 42 rimaneva comunque superiore meccanicamente) al fine di evitare il pagamento delle licenze agli altri produttori. Un altro aspetto importante, e da non sottovalutare, era la necessit\u00e0 avvertita dagli alti comandi americani, di dotare i propri reparti di un'arma pi\u00f9 maneggevole, leggera, economica e facile da produrre in tempi brevi; il peso (contenuto) stava cominciando a rivelarsi fondamentale, alla luce delle nuove tattiche, che non prevedevano pi\u00f9 guerre \"di posizione\" bens\u00ec \"di movimento\", embrionalmente attuate nella guerra di Corea e poi massicciamente dal conflitto in Vietnam in poi, connotato anche da una guerra \"di guerriglia e controguerriglia\".\nLa M60 prest\u00f2 servizio per tutta la durata della Guerra del Vietnam come arma di squadra. Ogni soldato dell'unit\u00e0 trasportava un nastro da 200 colpi e occasionalmente anche una canna di riserva. Il mezzo corazzato M113 fu modificato per montare, a fianco delle due Browning M2 calibro .50 anche due M60, cos\u00ec come avvenne nei veicoli di pattuglia fluviale.\nIn Vietnam, l'arma si guadagn\u00f2 il soprannove di \"Pig\" 'maiale', sia per le sue dimensioni non proprio contenute, sia perch\u00e9 \"mangia i proiettili come un porco il suo pappone\", in ragione dell'altissimo rateo di fuoco. Come tutte le armi, anche la M60 non fu immune dai problemi causati dal clima tropicale delle giungle vietnamite. Il peso relativamente contenuto dell'arma la rendeva prona a danneggiamenti e le parti soggette ad alto stress risultarono piuttosto fragili. In particolare la canna era molto soggetta a surriscaldamento, soprattutto durante scontri ad alto volume di fuoco, la cui conseguenza era l'inceppamento dei colpi, tanto che nei manuali era dichiaratamente \"suggerito\" di sostituire la canna massimo ogni 500-600 colpi sparati; per questo sia il mitragliatore che gli assistenti portavano tutti almeno una canna di ricambio nello zaino e un guanto ignifugo da usare nella sostituzione della canna durante gli scontri con alto volume di fuoco; in queste occasioni infatti la canna raggiungeva una temperatura tale da ustionare profondamente la mano dell'operatore.\nNonostante tutto i soldati apprezzarono l'arma per la sua semplicit\u00e0 e la facilit\u00e0 di utilizzo in svariate posizioni e ruoli. I Navy SEAL adottarono una variante con canna pi\u00f9 corta e senza mirino anteriore per ridurre ulteriormente il peso, espressamente richiesta e denominata M60 E4; un'altra modifica consisteva in un particolare sistema di alimentazione composto da uno zaino a spalla contenente diverse migliaia di colpi cos\u00ec da eliminare il problema della ricarica.\nNegli anni '80 la M60 cominci\u00f2 ad essere lentamente rimpiazzata dalla M249 SAW. L'idea era quella di ridurre il ruolo delle mitragliatrici ad uso generalizzato in favore di maneggiabilit\u00e0 e maggiore volume di fuoco. I soldati per\u00f2 non apprezzarono la nuova strategia dato che, nonostante la maggiore mobilit\u00e0 concessa dalla SAW, negli scontri a fuoco il pi\u00f9 potente 7,62 mm veniva ancora preferito. In situazioni difensive poi, la M60 godeva di maggiore precisione e gittata per mantenere il nemico a distanza. Sui veicoli, in cui l'arma svolge funzione difensiva, si \u00e8 deciso di mantenere la M60 invece di sostituirla con armi in 5,56 mm come la M249.\nIl Corpo dei Marines avanz\u00f2 dubbi su affidabilit\u00e0, peso e rateo di fuoco dell'arma e spinse all'adozione di un nuovo modello di arma, denominato M60E3. Pi\u00f9 leggera (circa 2\u00a0kg in meno), l'arma presenta un'impugnatura anteriore e un bipiede fissato al castello e non pi\u00f9 alla canna. Non furono tuttavia risolti i problemi di fragilit\u00e0 e le performance rimasero piuttosto scadenti.\nAll'inizio degli anni '90, la \"SACO\" decise di accogliere le richieste del \"Navy Special Warfare\" per lo sviluppo di un pacchetto di aggiornamento per l'arma. Chiamato M60E4 si dimostr\u00f2 pi\u00f9 resistente del precedente, prevedeva il montaggio di uno spegnifiamma \"duckbill\" a tre aperture e un cilindro per i gas pi\u00f9 corto e spesso. Le unit\u00e0 NAVSPECWAR cominciarono a ricevere i kit nel 1994, e rinominarono l'arma MK. 43 Mod. 0.\nNel gennaio 1994, l'esercito statunitense indisse un bando per trovare un sostituto alla mitragliatrice media allora in servizio, appunto la M60. I due unici partecipanti furono la M60 e la M240. La \"SACO\" present\u00f2 una versione migliorata della M60E3 con parti personalizzate, mentre la FN si fece avanti con la M240 (una versione rivista e migliorata della MAG). Pertanto si trattava di due evoluzioni di armi gi\u00e0 esistenti. Diciotto esemplari di ognuna furono testati fino al dicembre 1995. I test si divisero in due categorie: colpi medi tra gli inceppamenti (MRBS, \"mean rounds between stoppages\") e colpi medi tra le rotture (MRBF, \"mean rounds between failures\"). I risultati furono calcolati dopo aver sparato 50.000 colpi:\nI risultati parlarono chiaro. La M240 era indubbiamente superiore e fu adottata dalle forze armate come rimpiazzo dell'M60. I pregi dell'M60 sulla M240 (leggerezza, bilanciamento, controllabilit\u00e0) e il gran numero di armi in magazzino non furono sufficienti a bilanciare la sua scarsa affidabilit\u00e0. Altro pregio della M60 sulla M240 era la pi\u00f9 facile pulizia del sistema di gas, vantaggio che per\u00f2 veniva negato nel momento in cui si decise di fissare il tubo dei gas tramite frenatura per impedire all'arma di smontarsi a seguito della vibrazione durante lo sparo.\nLa M60 rimane ancora in servizio nel corpo dei Navy SEAL e come arma da portellone sugli elicotteri. Tuttavia, nonostante un uso ancora piuttosto diffuso tra la guardia costiera e altri corpi non prettamente militari, la tendenza generale \u00e8 quella a mettere da parte gli M60 in favore di armi pi\u00f9 moderne e affidabili.\nCaratteristiche.\n\u00c8 un'arma alimentata a nastri, intesa per l'uso da parte di squadre da 2 o 3 uomini, definiti tiratore, assistente e portamunizioni. La necessit\u00e0 di una squadra deriva dal peso dell'arma e dalla quantit\u00e0 enorme di munizioni consumate ad ogni uso, che rendono impossibile per il singolo individuo trasportare il necessario. Normalmente, il tiratore trasporta l'arma e dalle 200 alle 1000 munizioni (a seconda della sua capacit\u00e0 fisica), l'assistente addetto alla designazione dei bersagli una canna di riserva e altre munizioni e il portamunizioni ancora altre munizioni e il supporto regolabile per l'arma. L'arma pu\u00f2 anche essere azionata dalla spalla per scontri a breve raggio, retaggio probabilmente del precedente M1918, oppure usando il bipiede M122 integrato.\nLe munizioni vengono estratte da una bandoliera in cartone rivestita in tessuto che contiene 100 proiettili e viene agganciata al portello di alimentazione. Il nastro da usare \u00e8 obbligatoriamente il nuovo M13 disintegrante (l'arma \u00e8 incompatibile con il nastro M1). In Vietnam i soldati erano soliti usare le lattine delle razioni C in dotazione per rendere pi\u00f9 agevole lo scorrimento del nastro verso il carrello di alimentazione. Solo pi\u00f9 tardi verr\u00e0 modificato il sistema di aggancio, rendendo questo accorgimento superfluo.\nDesign.\nLa M60 \u00e8 una mitragliatrice automatica con alimentazione a nastro operata a gas e otturatore aperto raffreddata ad aria e camerata per la munizione 7,62 \u00d7 51 mm NATO. I proiettili entrano nell'arma tramite un nastro disintegrante da 100 colpi contenuto in una bandoliera in cartone e tessuto agganciata al castello dell'arma.\nIl progetto fece uso di molte idee condivise da svariate armi del periodo, come la realizzazione per stampaggio, l'alimentazione a nastro (realizzata tramite leggera modifica del sistema di alimentazione della MG 42 tedesca), canna a sostituzione rapida, impugnatura a pistola, calcio in asse con l'otturatore e un design parzialmente bullpup preso in prestito dal tedesco FG 42 (in cui \u00e8 il calcio ad ospitare buona parte delle meccaniche. Anche il principio di azionamento in cui una barra forza la rotazione e lo sblocco dell'otturatore sono mutuate dall'FG 42, a sua volta ispirato dalla Lewis inglese. Negli M60 \u00e8 addirittura presenta una molla secondaria sul percussore che nel tedesco FG 42 veniva usata per il fuoco semiautomatico (l'arma tedesca operava infatti ad otturatore chiuso in semiautomatico e ad otturatore aperto in automatico) ma che risulta superflua nell'arma americana, che non \u00e8 dotata di selettore di fuoco. Il sistema dei gas degli M60 (elegantemente semplice e facile a mantenere) \u00e8 per\u00f2 unico e si basava su idee particolarmente avanzate in quel periodo, specialmente il sistema di White usato anche nel fucile da battaglia M14. Il posizionamento in asse di tutte le componenti permetteva alla barra di azionamento di raggiungere il calcio, portando cos\u00ec ad una riduzione della lunghezza complessiva dell'arma.\nL'M60 fu progettato proprio per la produzione di massa, proprio come la MG 42 tedesca. Se la M1919 richiedeva lunghe ore di tornitura e scavo dal pieno per il meccanismo azionato a rinculo, la M60 presentava un castello stampato con otturatore operato a camme, analogo a quanto visibile nella Lewis inglese.\nCome molte armi, la M60 pu\u00f2 essere impiegata dalla spalla o dal fianco, ma per ottenere il massimo vantaggio si consiglia di impiegare i dispositivi di supporto con raffiche di 3/5 colpi al massimo. L'arma \u00e8 pesante e difficile da puntare senza supporto e il solo peso non basta a renderla efficace, pur riducendone il rinculo. L'intero smontaggio pu\u00f2 essere operato con una semplice munizione.\nLe specifiche garantiscono un'efficacia totale a 1.100 m (area) quando si usa il treppiede M122, a 800 m (area) con il bipiede integrato, a 600 m quando si spara ad un bersaglio specifico (fermo) e a 200 m quando il bersaglio \u00e8 in movimento. Il Corpo dei Marine dichiara un'efficacia nel fuoco di soppressione fino ai 1.500 m a patto che il tiratore abbia una certa esperienza.\nMunizionamento.\nLe mitragliatrici M60 possono impiegare senza problemi diversi tipi di munizionamenti 7,62\u00a0mm. I pi\u00f9 comuni sono M61 AP, M62 traccianti e M80 standard. Esistono anche munizioni da addestramento, denominate M63 e M82. Tecnicamente \u00e8 possibile anche sparare il nuovo M993 AP (ad altissima penetrazione e nucleo in tungsteno) sebbene questa munizione sia entrata in servizio quando gli M60 erano invece gi\u00e0 in avanzata fase di ritiro.\nPer i colpi a salve, \u00e8 necessario montare uno speciale adattatore che permetta all'arma di ricevere abbastanza spinta dai gas. Indipendentemente dal tipo di munizione, il nastro disintegrante M13 rimane lo standard per l'alimentazione.\nIl normale caricamento del nastro prevede l'alternanza di quattro munizioni standard M82 e un tracciante M62 su nastri da 100 colpi. Il rapporto 4:1 dovrebbe tecnicamente permettere all'operatore di aggiustare intuitivamente il tiro sul bersaglio. I colpi traccianti, tuttavia, hanno una traiettoria leggermente diversa dai colpi standard e quindi su distanze superiori agli 800 metri (dove la divergenza tra le traiettorie diventa significativa e la polvere del tracciante \u00e8 ormai completamente bruciata) \u00e8 necessario l'uso delle mire metalliche per ottenere una precisione accettabile. Questo problema \u00e8 riscontrabile su tutte le armi e non rappresenta un difetto intrinseco della M60.\nI problemi del progetto.\nAl tempo dello sviluppo della M60 altri progetti come la FN MAG (ancora mai testata) o la MG 1 (derivazione in 7,62\u00a0mm NATO della MG 42 tedesca) dovevano ancora entrare in fase di produzione. Nei test condotti dall'esercito la M60 si dimostr\u00f2 ampiamente efficace, ma fu nelle giungle del sud-est asiatico che la mitragliatrice mostr\u00f2 tutti i suoi difetti.\nUna lamentela comune riguardava il peso dell'arma: la M60 in s\u00e9 rimaneva la pi\u00f9 leggera delle mitragliatrici 7,62\u00a0mm dell'epoca, ma il bilanciamento era pessimo, rendendo quindi scomodo il trasporto sulle lunghe distanze. Il problema pi\u00f9 grande dell'arma rimaneva per\u00f2 la totale inaffidabilit\u00e0 dell'arma in condizioni non comuni, con inceppamenti e rotture di vario tipo. L'umidit\u00e0 della giungla, combinata con i residui di polvere da sparo e l'olio di lubrificazione causavano inceppamenti estremamente frequenti a meno che non si tenesse l'arma sempre pulita, cosa non facile per la maggior parte delle unit\u00e0 sul campo. Nei ruoli aerei, dove personale addestrato poteva regolarmente controllare le armi, questi problemi non si verificavano.\nA volte l'arma strappava via il collarino delle munizioni in fase di estrazione. Questo impediva di estrarre il bossolo dalla culatta, inceppando di conseguenza l'arma, e costringendo l'operatore a espellere manualmente il bossolo con l'astina di pulizia dalla volata. Il sistema di ritenzione della canna sporgeva vistosamente e spesso si impigliava su indumenti e ostacoli, facendo scivolare la canna fuori dal suo alloggiamento. Nei modelli pi\u00f9 recenti, il sistema a leva \u00e8 stato sostituito da uno a pulsante, pi\u00f9 sicuro e affidabile.\nIl gruppo di scatto \u00e8 tenuto in posizione da una piccola balestra e non da un perno passante come nella gran parte delle armi. Questa balestra aveva dato prova della sua fragilit\u00e0 gi\u00e0 durante i test ma si pass\u00f2 sopra ad un problema ritenuto minore. Era facile vedere degli M60 \"rattoppati\" con nastro adesivo, un blando tentativo di limitare i danni nel caso la balestra si fosse rotta, impedendo cos\u00ec al gruppo di scatto di scivolare fuori dall'arma. Le superfici di contatto del gruppo di scatto avevano la pericolosa tendenza a consumarsi molto rapidamente, provocando quindi quel pericolosissimo malfunzionamento che in gergo viene definito \"run-away\" (ovvero l'arma continua a sparare anche se il grilletto viene rilasciato, in quanto la consunzione dello scatto impedisce di arrestare l'otturatore anche qualora il grilletto venga rilasciato, provocando cos\u00ec raffiche incontrollate che si interrompono solo con l'esaurimento del nastro). Per ridurre questa problematica, venne inserita una seconda superficie di contatto direttamente sulla barra di operazione.\nDiverse componenti fondamentali dei primi M60 (copertura del castello, ponte di alimentazione) erano realizzate con stampaggio da lamine di metallo estremamente sottili ed erano quindi facilmente danneggiabili. Parti pi\u00f9 resistenti divennero disponibili negli anni '70. Anche le guide per le molle e la barra di operazione erano troppo sottili, cos\u00ec come l'asta del pistone (subito dietro la testa), e tutto era soggetto a frequenti rotture o piegamenti che non valevano il peso guadagnato con questi alleggerimenti. Anche problemi di metallurgia giocarono un ruolo fondamentale (molti attribuirono la cosa a fornitori di scarsa qualit\u00e0) fino al 1972 quando nuovi pezzi furono messi in produzione e distribuiti ai reparti. Le armi usate intensamente mostrarono anche deformazioni e allungamenti delle parti.Un altro problema della M60 era l'inseparabilit\u00e0 della canna dal bipiede e dal regolatore di gas. Il vantaggio di un regolatore fisso era quello di impedire all'operatore di danneggiare inavvertitamente l'arma settando l'uscita dei gas su un livello troppo alto. Questa presunta misura di sicurezza si rivel\u00f2 per\u00f2 uno svantaggio in combattimento: la mancanza di un regolatore impediva di aumentare la quantit\u00e0 di gas reindirizzata in caso di accumulo di residui per mantenere funzionante l'arma. Questo rendeva l'arma inutilizzabile dopo lunghi cicli di fuoco e l'unico modo per ovviare era ripulire il cilindro con del solvente, una procedura inattuabile in combattimento. Inoltre, la mira anteriore era saldata alla canna, rendendo vana qualunque regolazione precedentemente effettuata ad ogni sostituzione. La cosa fu subito ammessa dai produttori, ma per ragioni finanziarie qualunque soluzione fu scartata. Tutte le canne avrebbero dovuto essere sostituite e si decide di considerare la perdita di precisione un fattore trascurabile visto il ruolo dell'arma.\nLa caratteristica peggiore della M60 era per\u00f2 sicuramente la canna a cambio rapido. Sebbene dotata dello stesso sistema di sgancio a leva della MG 42, la canna della M60 aveva il bipiede non rimovibile e non presentava un'impugnatura. Pertanto, il tiratore doveva alzarsi, ripiegare il bipiede e usare un guanto in amianto per afferrare la canna rovente. Se poi si considera quanto fosse facile perdere il guanto durante il combattimento, si realizza come il sistema non fosse stato pensato nel migliore dei modi.\nVarianti.\nLa nomenclatura M60 identifica solitamente un'intera famiglia di armi, sebbene tecnicamente anche il primo esponente di tale famiglia possa essere chiamato M60. Nel corso degli anni, sono state messe a punto varie iterazioni dell'arma, alcune come semplici miglioramenti, altre come modelli nuovi.\nVersioni civili.\nSono state prodotte diverse versioni civili semiautomatiche dell'arma negli Stati Uniti. Chiaramente, gli interni devono essere drasticamente modificati per impedire ad ogni costo la riconversione dell'arma. Per la legge americana (anche se ogni stato possiede una propria regolamentazione) gli M60 di questo tipo sono categorizzati come \"fucili semiautomatici alimentati a nastro\".\nLa \"U.S. Ordnance\" \u00e8 attualmente produttrice autorizzata dalla \"SACO\" per produrre M60 e parti di ricambio. Gli ordini per armi civili sono stati per\u00f2 sospesi dato che i servizi della \"U.S. Ordnance\" sono spesso richiesti dal governo per la produzione di armi militari. Un esemplare di M60 semiautomatico costava negli anni '90 circa 8.000\u00a0$.\nAttualmente \u00e8 la \"Desert Ordnance\" ad occuparsi della produzione. Un nuovo M60 costa, a seconda del modello e della configurazione, tra i 13.000 e i 14.000\u00a0$. Qualunque modello automatico detenibile (tramite licenze particolari), specialmente se aggiornato all'ultimo standard M60E6, pu\u00f2 arrivare a costare 65.000\u00a0$ (in particolare gli originali della \"Maremont-SACO\")."}
{"id": "258864", "revid": "2730", "url": "https://it.wikipedia.org/wiki?curid=258864", "title": "Giorgio La Pira", "text": "\u00c8 stato un apprezzato giurista e docente di diritto romano, fra i pi\u00f9 attivi legislatori all'Assemblea Costituente per la Democrazia Cristiana, tra i principali artefici della Carta Costituzionale, per tre volte sindaco di Firenze (tra il 1951 e il 1965) e pi\u00f9 volte deputato. Cattolico fervente (durante il suo mandato da primo cittadino \u00e8 stato soprannominato il \u00absindaco santo\u00bb), rappresentante di spicco del cristianesimo sociale, nel suo operato ha promosso il dialogo politico, la pace tra i popoli, l'ecumenismo, la carit\u00e0 e il rispetto della dignit\u00e0 umana. Gi\u00e0 Servo di Dio, \u00e8 stato dichiarato venerabile il 5 luglio 2018 da papa Francesco.\nBiografia.\nNacque il 9 gennaio 1904 in una modesta casupola in via Giulia n\u00b0 10 a Pozzallo, allora provincia di Siracusa, oggi libero consorzio comunale di Ragusa, in Sicilia, secondogenito di Gaetano, amministratore dei beni del marchese Corrado Tedeschi, e di Angela Occhipinti. Venne battezzato qualche giorno dopo nella chiesa della Madonna del Rosario, a pochi passi dalla sua casa natale.\nCarriera accademica e conversione.\nTerminata la scuola elementare, nel 1914 venne mandato dai genitori a studiare a Messina, presso lo zio materno Enrico Occhipinti. Tre anni dopo si iscrisse all'istituto di ragioneria, acquisendo il diploma nel 1921. L'anno seguente supera anche l'esame di maturit\u00e0 classica a Palermo, sotto la supervisione del professore di italiano Federico Rampolla del Tindaro, che lo indirizza a proseguire gli studi in giurisprudenza.\nIl giovane La Pira \u00e8 affascinato da Gabriele D'Annunzio e Tommaso Marinetti, dal loro ideale di cambiamento, legge molto e si avvicina ad altre esperienze, condividendole con il suo gruppo di giovani amici di cui fanno parte anche il poeta Salvatore Quasimodo e Salvatore Pugliatti, giurista e futuro rettore dell'Universit\u00e0 degli Studi di Messina.\nLa Pira rimase fortemente colpito dall'ascolto di un coro di suore e si avvicin\u00f2 al cattolicesimo, convertendosi definitivamente in occasione della Pasqua del 1924, data segnata in calce sul suo Digesto, strumento di lavoro quotidiano per un docente di diritto romano. A tal proposito, La Pira ebbe a dire:\nLa conversione pu\u00f2 essere attribuita anche all'incontro con monsignor Mariano Rampolla, nipote dell\u2019omonimo Cardinale Mariano Rampolla del Tindaro, fratello del professor Federico Rampolla.\nLa riscoperta della fede cattolica si trasform\u00f2 ben presto in desiderio di consacrazione, che lo porter\u00e0 a diventare terziario domenicano gi\u00e0 nel 1925, a Messina, assumendo il nome di Fra Raimondo, nel primo nucleo di terziari fondato dal padre Enrico de Vita OP in Sicilia e, successivamente, grazie ad una speciale dispensa, anche terziario francescano attraverso la fondazione dell'Istituto della Regalit\u00e0 voluto dal Padre francescano Agostino Gemelli. La Pira sceglie di essere \"libero apostolo del Signore\", come lui stesso si definisce cercando la sua missione nella societ\u00e0.\nNel 1926 si trasferisce a Firenze seguendo il professor Emilio Betti, relatore della sua tesi di Diritto romano; qui, in qualit\u00e0 di terziario La Pira risiede in una modesta cella presso il convento domenicano di San Marco, dove rimarr\u00e0 a vivere per il resto della sua vita. Si laurea con lode presentando una tesi sulla successione ereditaria e nel 1927 diviene professore supplente di Diritto Romano all'Universit\u00e0 di Firenze, assumendo la cattedra ordinaria nel 1933. In questo periodo, inizi\u00f2 un'importante amicizia spirituale con suor Teresina di Ges\u00f9 Bambino, nata contessa Virginia Sardi, monaca nel Carmelo fiorentino S. Maria degli Angeli cui si aggiunse il titolo di Monastero di Santa Maria Maddalena dei Pazzi.\nNel 1934 promuove la fondazione della \"Messa del Povero\" presso la chiesa di San Procolo, successivamente spostata alla Badia fiorentina, in cui viene fornita assistenza materiale e spirituale ai poveri.\nNel 1939 fonda \u00ab\"Principi\"\u00bb, rivista in lingua latina volta alla difesa dei diritti della persona umana, critica il fascismo e condanna apertamente l'invasione della Polonia. La rivista \u00e8 soppressa dal regime. In quegli anni tra i suoi studenti c'\u00e8 anche il sociologo Franco Fortini. La Pira crea nel 1943 il foglio clandestino \"San Marco\". Il regime fascista lo avverser\u00e0 e costringer\u00e0 La Pira ad interrompere le pubblicazioni. Nel luglio dello stesso anno prese parte ai lavori che portarono alla redazione del Codice di Camaldoli.\nIn seguito \u00e8 ricercato dalla polizia e fugge prima presso la famiglia Mazzei nella loro villa di Fonterutoli, vicino a Siena, e poi a Roma, dove viene protetto da padre Giovanni Battista Montini, il futuro Papa Paolo VI. Torner\u00e0 a Firenze il 2 settembre nel 1944, qualche settimana dopo la liberazione della citt\u00e0.\nAttivit\u00e0 politica.\nLa vocazione sociale di La Pira si esprime nell'impegno politico; alle accuse e gli avvertimenti mossigli da pi\u00f9 parti, circa il pericolo di compromissione nell'attivit\u00e0 politica, risponder\u00e0:\nElezione all'Assemblea Costituente.\nNel 1946 viene eletto all'Assemblea costituente ed \u00e8 parte integrante del nucleo centrale del \"dossettismo\": nello stesso anno insieme a Giuseppe Dossetti e ad altri, fonda l'associazione \"Civitas Humana\"; fa parte della cosiddetta \"comunit\u00e0 del porcellino\", collabora al periodico \"Cronache Sociali\". Il gruppetto di sodali \u00e8 formato da Giuseppe Dossetti, Amintore Fanfani, La Pira, Giuseppe Lazzati.\nLa Pira svolge un'opera apprezzata nell'ambito della \"Commissione dei 75\", specialmente nella redazione dei . L'attuale Art. 2 della Costituzione viene modellato attorno alla sua proposta iniziale. L' della Costituzione Italiana recita: \u00abLa Repubblica riconosce e garantisce i diritti inviolabili dell'uomo, sia come singolo, sia nelle formazioni sociali ove si svolge la sua personalit\u00e0, e richiede l'adempimento dei doveri inderogabili di solidariet\u00e0 politica, economica e sociale\u00bb.\nLa sua relazione alla Sottocommissione I accost\u00f2 la centralit\u00e0 dell'individuo secondo la tradizione cristiana alla religione di Stato di stampo hegeliano realizzata dal fascismo in Italia. A causa di tale esperienza storica trovava necessaria una specifica menzione dei diritti umani nella Costituzione italiana, per la prima volta nella storia dell'Occidente.\nEletto alla Camera dei deputati nel Collegio di Firenze - Pistoia con le elezioni del 18 aprile 1948, fu nominato sottosegretario al Ministero del Lavoro e Previdenza sociale nel Governo De Gasperi V. Ministro era l'amico Amintore Fanfani.\nAttivit\u00e0 da sindaco di Firenze.\nIl 6 luglio 1951 \u00e8 eletto sindaco di Firenze. Tra i suoi primi atti volle, come gesto simbolico della sua linea politica, conferire al galeatese don Giulio Facibeni il titolo di Cittadino Benemerito di Firenze per la sua Opera della Divina Provvidenza Madonnina del Grappa.\nSar\u00e0 sindaco per due mandati: 1951-1957 e 1961-1965. Tra le principali realizzazioni si ricordano la ricostruzione dei ponti \"Alle Grazie\", \"Vespucci\" e \"Santa Trinita\" distrutti dalla guerra, la creazione del quartiere-satellite dell'Isolotto, l'impostazione del quartiere di Sorgane, la costruzione di moltissime case popolari, la riedificazione del teatro comunale, la realizzazione della centrale del latte, la ripavimentazione del centro storico. Firenze venne dotata di un numero di scuole tale da ritardare di almeno vent'anni la crisi dell'edilizia scolastica in citt\u00e0.\nDi fronte al grave problema degli sfrattati, respinta la sua richiesta di graduare gli sfratti da parte dei proprietari, La Pira chiese ad essi di affittare al Comune un certo numero di abitazioni non utilizzate. In mancanza di una disponibilit\u00e0 in tal senso, ordin\u00f2 la requisizione degli immobili stessi, basandosi su una legge del 1865 che d\u00e0 la facolt\u00e0 al Sindaco di requisire alloggi in presenza di gravi motivi sanitari o di ordine pubblico. Davanti al Consiglio comunale tenne un accorato discorso in difesa del suo operato:\nSi batte per evitare il fallimento e la chiusura della Fonderia delle Cure. Interviene attivamente e con successo presso Enrico Mattei a difesa dei posti di lavoro delle officine Pignone, la cui crisi aveva colpito duramente la regione Toscana minacciando di coinvolgere tremila operai, che mise a servizio delle esigenze meccaniche del gruppo ENI con il nome di \"Nuovo Pignone\". Nel 1972 i lavoratori delle officine Pignone, ispirandosi ai principi di umanit\u00e0 e cristianit\u00e0 di Giorgio La Pira, fondano il G.I.D.S.(Gruppo Internazionale Donatori di Sangue). In seguito si adopera per le Officine Galileo e Le Cure.\nPer il suo intervento, fu accusato di statalismo e di \"comunismo bianco\". Tra gli altri critici a difesa della libera iniziativa don Luigi Sturzo che lo ammoniva del rischio di finire in un \"marxismo spurio\" se non si atteneva ai principi del non-statalismo e dell'interclassismo. La Pira rispose cos\u00ec:\nLa Pira volle accanto a s\u00e9, come assessore alle Belle Arti e alla Pubblica Istruzione, Piero Bargellini (pi\u00f9 tardi anche sindaco di Firenze al posto dello stesso La Pira, verr\u00e0 ricordato come il sindaco dell'alluvione che colp\u00ec la citt\u00e0 nel 1966) sotto la cui guida furono restaurati palazzi, monumenti e tabernacoli, fu riscattato il Forte Belvedere, rinnovate le mense scolastiche, furono potenziati il Maggio Musicale Fiorentino e la Mostra dell'Artigianato, nacque la Mostra dell'Antiquariato.\nA iniziare dal 1947 La Pira ispir\u00f2 la nascita di un movimento cattolico giovanile fiorentino denominato \"Obiettivo Giovani di San Procolo\", dal luogo ove egli si riuniva in preghiera coi volontari. Suo discepolo e braccio destro per tale iniziativa fu il giovane sacerdote fiorentino Danilo Cubattoli, il quale, insieme a Ghita Vogel, Ulisse e Marig\u00f9 Pelleri e Fioretta Mazzei, dette vita sotto l'egida di La Pira a una vera e propria associazione che si concentr\u00f2 sull'assistenza e l'avviamento professionale di giovani provenienti dalle pi\u00f9 umili classi cittadine. Nei successivi decenni il sodalizio ha stimolato istituzioni e privati a prevenire e superare situazioni di disadattamento e di emarginazione di molti giovani in difficolt\u00e0. Questa creatura originata dalla passione cristiana di Giorgio La Pira e di Danilo Cubattoli pot\u00e9 fregiare Firenze dell'apertura della prima casa famiglia italiana nei primi anni cinquanta. Presidente della societ\u00e0 San Vincenzo de' Paoli, di Firenze, ne anim\u00f2 le attivit\u00e0 caritative e sociali.\nCon La Pira Firenze si gemella con Filadelfia, Kiev, Kyoto, Fez e Reims. Il segretario generale dell'ONU U Thant e l'architetto Le Corbusier vengono nominati cittadini onorari di Firenze. La Pira cerca di promuovere a Firenze il Comitato internazionale per le ricerche spaziali, una tavola rotonda sul disarmo, iniziative tese a mettere in luce il valore e l'importanza del terzo mondo e degli emergenti stati africani. Fra i protagonisti di queste iniziative c'\u00e8 Ernesto Balducci. La Pira invita a Firenze il Presidente del Senegal L\u00e9opold Senghor. Per primo lancia l'idea dell'universit\u00e0 europea da istituire a Firenze.\nAttivismo per la pace e Guerra fredda.\nLa Pira nel 1952 organizza il \"Primo Convegno internazionale per la pace e la civilt\u00e0 cristiana\". Da esso ha inizio un'attivit\u00e0, unica in Occidente, tesa a promuovere contatti vivi, profondi, sistematici \"tra esponenti politici di tutti i Paesi\". Nel 1955 i sindaci delle capitali del mondo siglano a Palazzo Vecchio un patto di amicizia. A partire dal 1958 organizza i Colloqui mediterranei cui partecipano, tra gli altri, rappresentanti arabi e israeliani. Nel 1959 La Pira, invitato a Mosca, parla (dopo il benestare papale, ma non quello del Ministro degli esteri italiano) al Soviet Supremo in difesa della distensione e del disarmo.\nNegli anni difficili della crisi tra Stati Uniti e Unione Sovietica riusc\u00ec a far riunire a Firenze la nona sessione della tavola rotonda Est-Ovest sul disarmo.\nNella citt\u00e0 di Firenze ricevette Aleksej Adjubej, uno dei massimi dirigenti dell'Urss, che aveva sposato la figlia di Nikita Chru\u0161\u010d\u00ebv.\nDurante la guerra del Vietnam organizz\u00f2 un simposio a Firenze, dal quale venne lanciato un appello per la pace.\nComp\u00ec un viaggio ad Hanoi facendo tappa a Varsavia, Mosca, Pechino, riuscendo ad ottenere una proposta di pace che naufrag\u00f2 a causa di un'anticipazione sui giornali statunitensi.\nA Palazzo Vecchio, nel 1958, ricevette un rappresentante della Repubblica Popolare Cinese inviato da Pechino. Dest\u00f2 scandalo e ilarit\u00e0 lo spiritoso saluto: \"Dica al suo Governo che la Repubblica popolare di San Procolo riconosce la Repubblica Popolare di Cina\". \u00c8 necessario ricordare che all'epoca la Repubblica Italiana riconosceva l'autorit\u00e0 della Repubblica di Cina (Taiwan) come unico governo legittimo cinese.\nAlle elezioni politiche del 1958 viene eletto deputato. Si dimette il 18 aprile 1961, dopo essere stato eletto sindaco di Firenze, optando per quest'ultima carica e venendo sostituito da Rolando Anzilotti.\nNel 1965 si reca in Vietnam e incontra di persona Ho Chi Minh. Lavorarono insieme a una bozza di accordo bilaterale, ma la proposta sar\u00e0 rifiutata l'anno dopo, quando il presidente degli USA Johnson ricevette da La Pira e Fanfani il messaggio di Ho Chi Minh. Alla conclusione della disastrosa esperienza bellica, gli USA accettarono condizioni decisamente pi\u00f9 sfavorevoli di quelle proposte nella sua mediazione, conferma La Pira stesso.\nNel 1967 La Pira viene eletto presidente della Federazione Mondiale delle Citt\u00e0 Unite. Il suo slogan \u00e8 \"Unire le citt\u00e0 per unire le nazioni\". Dopo la guerra dei sei giorni visita Hebron, Gerusalemme, l'Egitto. Ha lunghi colloqui con il ministro degli esteri di Israele Abba Eban, con il Presidente egiziano Nasser e con i sindaci di Hebron, di Betlemme e i rappresentanti palestinesi di Gerusalemme est nella Cisgiordania occupata. Nel 1968 al Convegno dei Giovani della Federazione dichiara \"I giovani sono come le rondini, vanno verso la primavera\". Per sei anni si adopera attivando a ogni livello le istituzioni di tutto il mondo (citt\u00e0, regioni, stati) tramite la Federazione perch\u00e9 si organizzino incontri al vertice in materia di disarmo, pace e sicurezza. Nel 1973 si tengono a Helsinki nell'ambito della Conferenza per la sicurezza e cooperazione in Europa (CSCE) le Helsinki consultations, multilaterali preparatori. Non a caso l'operare politico di La Pira \u00e8 stato definito con l'espressione \"l'arte della pace\". Fu fortemente orientato alla multilateralit\u00e0, alla pariteticit\u00e0 e alla compresenza di pi\u00f9 livelli di dialogo per rendere giustizia alla complessit\u00e0 dei conflitti.\nPi\u00f9 tardi, La Pira, gi\u00e0 protagonista di tentativi di mediazione sul divorzio tra cattolici e comunisti, fu tra i componenti del comitato promotore del referendum abrogativo della legge che nel 1970 introdusse in Italia il divorzio.\nNell'autunno del 1971, su invito di Salvador Allende, si reca in Cile e suggerisce al Presidente cileno di trovare un'intesa con i moderati del Partito Democratico Cristiano per arginare le spinte estremiste che dividevano il Paese. All'indomani del golpe militare avvenuto l'11 settembre 1973, manda un telegramma di ammonimento ad Augusto Pinochet riferendogli: \"Ricordi divina ammonitrice parola. \"Qui gladio ferit gladio perit\"\" e denunciando attivamente gli abusi subiti dai detenuti politici.\nUltimi anni e morte.\nAlle elezioni politiche del 1976 viene presentato come capolista dalla Democrazia Cristiana nella circoscrizione Firenze-Pistoia e viene eletto per la terza volta deputato.\nGi\u00e0 malato da tempo, muore a causa di un'improvvisa emorragia cerebrale in una clinica di Firenze, la sera del 5 novembre del 1977. Viene sepolto nel cimitero di Rifredi, accanto al monsignor Giulio Facibeni, suo amico personale. A fine ottobre 2007, in previsione del trentennale della sua morte, le sue spoglie sono state traslate nella Basilica di San Marco, chiesa di cui era parrocchiano.\nRapporto con la religione.\nGiorgio la Pira si forma spiritualmente nell'Azione Cattolica Italiana; di ferrea formazione domenicana \u00e8 importante anche il legame con la spiritualit\u00e0 francescana, come testimoniano le sue molteplici visite a La Verna, Assisi, ove ebbe frequentazione e rapporti epistolari con il presidente degli studi francescani Arnaldo Fortini e di conseguenza la devozione a santi francescani, quali Camilla da Varano, ossia la beata Battista.\nLa spiritualit\u00e0 lapiriana \u00e8 incentrata sulla visione profetica della storia (Mutuata dal profeta Isaia) e del tempo presente in cui continua l'azione di Dio. Partendo dalla attualit\u00e0 della Resurrezione, descritta come \"Lievito trasformatore [...] della realt\u00e0 cosmica e storica\", La Pira pone la figura di Cristo, vivente, come riconciliatore dell'uomo con Dio: attraverso l'incarnazione, ogni problema umano \u00e8 visitato, nobilitato, riscattato, non solo una volta per tutte, ma continuamente nel corso della storia. A Cristo, sostiene La Pira, deve assimilarsi attraverso la grazia, come dice san Paolo, ogni fedele, nella sua vita attiva e interiore.. La Pira considera imperante la dimensione contemplativa nella vita interiore, sorgente del suo impegno prevalentemente pubblico, come \u00e8 attestato dalle lettere al Carmelo in cui continuamente chiede che l'impegno politico sia accompagnato dall'impegno spirituale. La profonda azione sociale \u00e8, infatti, fondata sul comandamento dell'amore, inteso come la realizzazione del Corpo mistico di Ges\u00f9 nella comunit\u00e0 locale e nella storia immanente dell'umanit\u00e0.\nProcesso di beatificazione.\nNel 1986 sotto papa Giovanni Paolo II \u00e8 stata avviata la sua causa di beatificazione. A Firenze alcuni lo indicano come il \"sindaco santo\", come lo chiamavano i poveri della \"Messa di San Procolo\". Il 4 aprile 2005 si \u00e8 chiusa la fase diocesana della causa di beatificazione. Al termine i documenti sono stati inviati in Vaticano.\nGi\u00e0 Servo di Dio, il 5 luglio 2018 viene dichiarato Venerabile da papa Francesco e, nello stesso giorno, dichiara che sar\u00e0 beato, dopo il riconoscimento di un miracolo attribuito all\u2019intercessione di La Pira.\nArchivio \"La Pira\".\nL'archivio di Giorgio La Pira, appartenente al Convento di San Marco a Firenze, in quanto erede universale di La Pira, \u00e8 custodito e gestito dalla omonima Fondazione in base ad una apposita convenzione. Gi\u00e0 nel novembre 1977 la Soprintendenza Archivistica per la Toscana ne dichiarava il notevole interesse storico, ai sensi del D.P.R. 1409/1963, dichiarazione rinnovata poi nel 1985. L'attuale sede della Fondazione e quindi dell\u2019archivio, si trova in alcune stanze facenti parte del complesso monastico di San Marco a Firenze in cui La Pira aveva avuto la sua segreteria dal 1957, appositamente riadattati a tale scopo con un progetto del 1985. Il trasloco definitivo \u00e8 avvenuto solamente nel 1997; fino ad allora i documenti e la biblioteca di Giorgio La Pira sono stati ospitati parte in Via G. Capponi 30/32, presso la sede della casa editrice \u201cCultura\u201d e parte in alcuni locali del Convento di San Marco.\nAlle carte prodotte dal Professore si sono aggiunte, e a volte fuse, quelle raccolte e prodotte dall'attivit\u00e0 della Fondazione.\nI documenti si riferiscono principalmente al periodo che va dal secondo dopoguerra alla morte di La Pira (avvenuta nel 1977). Si pu\u00f2 ragionevolmente affermare che l'archivio contiene la quasi totalit\u00e0 delle lettere scritte e ricevute dal professore a partire dal 1951, cio\u00e8 dalla sua prima elezione a sindaco di Firenze. A partire da tale data, infatti, la sua segreteria ha conservato tanto le lettere ricevute quanto le copie (ottenute su velina durante la dattiloscrittura) delle lettere inviate. Infatti La Pira usava inviare lettere manoscritte che erano per\u00f2 sempre accompagnate da una trascrizione dattiloscritta, visto che la sua grafia non era sempre facilmente comprensibile. Questo uso \u00e8 continuato anche dopo che La Pira ha lasciato Palazzo Vecchio e fino alla sua morte.\nLa maggior parte della corrispondenza di Giorgio La Pira \u00e8 conservata nella sezione \u201cEpistolario\u201d, 178 buste, insieme a molta altra documentazione frutto delle sue attivit\u00e0; tale sezione \u00e8 suddivisa a sua volta in pi\u00f9 serie, in base all'argomento. I documenti vanno dal 1927 al 1977.\nInoltre le sezioni:\nIntitolazioni.\nNel 1979, in occasione del secondo anniversario della sua morte, gli \u00e8 stato intitolato il palazzo comunale di Pozzallo, suo paese natale. Inoltre, nel comune siciliano sono a lui intitolati un eliporto e un Istituto d'Istruzione Superiore.\nNel 1996, durante il congresso cittadino del Partito Popolare Italiano di Asola (MN) gli \u00e8 stata dedicata la sezione del partito.\nIl 20 gennaio 2008, nel corso del Primo congresso cittadino del Partito Democratico di Manfredonia gli \u00e8 stata dedicata la sezione del Partito della citt\u00e0 garganica.\nA Caserta \u00e8 a lui intitolato l'oratorio della cattedrale, punto di riferimento e di aggregazione per i giovani della citt\u00e0.\nDalla primavera del 2014 \u00e8 presente in Bari, alla via Isonzo e nei pressi della Chiesa Russa Ortodossa, una Sezione della Democrazia Cristina a lui intitolata - con funzioni di Sportello di supporto per il cittadino e l'impresa - organizzata su iniziativa del Consigliere Nazionale DC Roberto Loporcaro.\nA Messina sono intitolati a lui una scuola e il gruppo della FUCI (Federazione Universitaria Cattolica Italiana).\nOpere.\nScritti di Giorgio La Pira pubblicati postumi (divisi per anno di pubblicazione).\n1978\n1979\n1980\n1981\n1985\n1986\n1987\n1988\n1989\n1992\n1993\n1994\n1995\n1996\n1998\n2001\n2003\n2004\n2006\n2007\n2008\n2016"}
{"id": "258867", "revid": "287204", "url": "https://it.wikipedia.org/wiki?curid=258867", "title": "Patentamento", "text": "\u00c8 una variante dell'austempering, o tempra bainitica, ed \u00e8 attuato sui fili d'acciaio armonico per ottenere perlite fine, ben trafilabile. La differenza consiste nel bagno di tempra, costituito da piombo fuso a 500 \u00b0C circa entro cui passa il filo. durante l'austenitizzazione il filo passa attraverso i tubi riscaldati per minimizzare la decarburazione. \nLa struttura che si ottiene generalmente \u00e8 perlite fine, consentendo cos\u00ec ulteriori lavorazioni a freddo (ad esempio: laminazione). Il patentamento deve essere effettuato alla temperatura pi\u00f9 bassa possibile, appunto, per avere la perlite fine e evitare l'ingrossamento del grano dovuto alle alte temperature.\nDopo il patentamento il pezzo viene trafilato a freddo e successivamente, il pezzo subisce una distensione a circa 300\u00b0"}
{"id": "258871", "revid": "599013", "url": "https://it.wikipedia.org/wiki?curid=258871", "title": "Philippe Mex\u00e8s", "text": "Biografia.\n\u00c8 padre di quattro figli.\nAppare sulla copertina dell'edizione italiana del videogioco \"FIFA 12\".\nCaratteristiche tecniche.\nMex\u00e8s era un difensore centrale dotato di un fisico agile, ma imponente. Possedeva inoltre delle ottime doti aeree, che gli consentivano di mettere in difficolt\u00e0 le difese avversarie sui calci da fermo; una buona tecnica, che gli permetteva di disimpegnare con precisione e far ripartire l'azione, ed era forte nell'anticipo. Fu definito da Zin\u00e9dine Zidane come un grande giocatore, e fu considerato dallo stesso \u00abil futuro della nazionale francese\u00bb. Il precedente capitano della nazionale transalpina, Thierry Henry, lo ha definito \u00abuno dei migliori difensori del campionato italiano\u00bb, dotato di grande forza e resistenza.\nCarriera.\nClub.\nInizi ed Auxerre.\nMex\u00e8s inizia a giocare a calcio nelle giovanili della squadra della sua citt\u00e0, il .\nNel 1999 approda all' e, a 17 anni, fa il suo esordio nella Ligue 1 nell'incontro perso 1-0 in casa contro il Troyes del 10 novembre. L'8 dicembre dello stesso anno segna invece il suo primo gol contro il .\nDalla stagione 2000-2001 diventa titolare della difesa dell'Auxerre, distinguendosi come uno dei difensori pi\u00f9 promettenti a livello internazionale, e nella stagione 2002-2003 esordisce in Champions League vincendo a fine anno la Coppa di Francia.\nRoma.\nNell'agosto 2004 viene scelto da Franco Baldini, allora direttore sportivo della , per far coppia con Cristian Chivu e sostituire Walter Samuel ceduto al . Il trasferimento avviene in circostanze controverse: l'Auxerre accusa infatti Mex\u00e8s di aver firmato per la squadra capitolina quando ancora era sotto contratto con il club francese, e chiede perci\u00f2 un risarcimento pecuniario. La vicenda si trascina avanti per lungo tempo e viene esaminata anche dalla FIFA che infligge a Mex\u00e8s un mese e mezzo di squalifica da scontare a partire dal 12 settembre 2004, data d'inizio del campionato. Il TAS accetta per\u00f2 una richiesta di effetto sospensivo della squalifica, e permette perci\u00f2 a Mex\u00e8s di ritornare sul campo nel settembre 2004. L'anno seguente la FIFA fissa a 8 milioni di euro l'ammontare dell'indennizzo che la Roma deve versare all'Auxerre e blocca due finestre di mercato alla societ\u00e0 capitolina (quella estiva del 2005 e quella invernale del 2006). Successivamente il TAS sospende il primo dei due blocchi al mercato giallorosso e il 5 dicembre 2005 riduce l'indennizzo a 7 milioni di euro, confermando il blocco al mercato invernale 2006 per la Roma. La stagione vede arrivare la Roma seconda a fine campionato.\nAll'inizio della stagione seguente la Roma ingaggia l'allenatore Luciano Spalletti. Il difensore francese diventa titolare a dicembre 2005 dopo la partenza di Samuel Kuffour per andare a giocare la Coppa d'Africa con la sua nazionale. La stagione 2006-2007 vede quindi Mex\u00e8s titolare fisso nella Roma. Dopo quel campionato riceve anche la candidatura agli Oscar del Calcio. Il 17 maggio 2007 conquista la sua prima Coppa Italia dopo aver battuto l' di Roberto Mancini per 6-2 nella gara di andata all'Olimpico.\nLa stagione 2007-2008 comincia con la vittoria della Supercoppa italiana ai danni dell' il 19 agosto. A fine stagione vince la Coppa Italia il 24 maggio 2008, realizzando la prima rete che permette ai giallorossi di battere l' per 2-1, nella finale unica disputata all'Olimpico. Il 2 febbraio 2009 Mex\u00e8s, in compagnia del compagno di squadra J\u00e9r\u00e9my M\u00e9nez, viene coinvolto in una rissa con tre tifosi laziali, i quali lo avrebbero aggredito verbalmente e fisicamente dopo averlo riconosciuto. Dopo l'arrivo delle forze dell'ordine, la situazione si sarebbe conclusa con una semplice stretta di mano, senza il ricorso a denuncia da parte dei due calciatori.\nNella stagione 2009-2010 si ritrova a spartire un posto da titolare con Nicol\u00e1s Burdisso, in prestito dall'. Dopo un iniziale periodo di difficolt\u00e0, riconquista il suo posto da titolare in squadra. Il 20 dicembre 2009 nella gara contro il Parma subisce un infortunio che lo tiene lontano dai campi di gioco circa un mese.\nIl 3 aprile 2011, nella partita contro la , riporta la lesione del legamento crociato anteriore che lo costringe a chiudere la stagione anzitempo.\nMilan.\nNel 2011 Mex\u00e8s, in scadenza di contratto con la Roma, ha firmato per il Milan, dove si \u00e8 trasferito a parametro zero. Con la societ\u00e0 rossonera ha sottoscritto un contratto quadriennale ed \u00e8 diventato a tutti gli effetti un giocatore rossonero a partire dal 1\u00ba luglio 2011. Sceglie la maglia numero 5.\nIl 19 ottobre 2011 ha esordito con la maglia rossonera nella gara di Champions League contro il BATE, subentrando nei minuti finali della partita ad Alessandro Nesta. Il 26 ottobre seguente ha esordito anche in campionato, subentrando a Ignazio Abate al 78\u00ba minuto nella partita Milan- 4-1.\nNel corso della stagione 2012-2013 ha segnato la sua prima rete con la maglia del Milan, arrivata con una rovesciata dal limite dell'area nel corso della partita esterna di Champions League contro l'Anderlecht, gol che ha consentito alla societ\u00e0 milanese di passare agli ottavi di finale della competizione. Il 19 maggio 2013, in occasione dell'ultima giornata di campionato giocata all'Artemio Franchi contro il Siena, ha realizzato il gol del definitivo 2-1 in rimonta che ha garantito al Milan la qualificazione ai preliminari di Champions League.\nIl 6 ottobre 2013, in occasione di Juventus-Milan, ha colpito il difensore bianconero Giorgio Chiellini con un pugno al collo: il gesto, non visto dall'arbitro, \u00e8 stato punito tramite prova tv con tre giornate di squalifica, alle quali \u00e8 andata a sommarsi un'altra per il ricevimento di due cartellini gialli durante la stessa sfida.\nIl 24 gennaio 2015 durante la partita Lazio-Milan persa 3-1 ha reagito in malo modo ad una provocazione del capitano biancoceleste Stefano Mauri ed \u00e8 stato espulso e squalificato per 4 giornate; nella partita successiva di Coppa Italia sempre contro la Lazio non \u00e8 stato convocato dall'allenatore Filippo Inzaghi, anche sulla base di una scelta societaria vista la recidivit\u00e0 del calciatore.\nIl 1\u00ba luglio 2016, non rinnovando il contratto, lascia il Milan dopo 114 presenze con 7 gol, ritirandosi dal calcio giocato.\nNazionale.\nNazionali giovanili.\nPhilippe Mex\u00e8s ha fatto parte di molte delle nazionali giovanili francesi ed \u00e8 campione d'Europa con la nazionale Under-18 nel 2000. L'anno successivo prende parte con la nazionale Under-20 al mondiale di categoria, dove la Francia viene eliminata nei quarti di finale dai padroni di casa dell'Argentina.\nNel 2002 \u00e8 finalista del campionato europeo Under-21, nel quale \u00e8 il pi\u00f9 giovane rappresentante di quella selezione.\nNazionale maggiore.\nIl 16 ottobre 2002, a vent'anni, Mex\u00e8s fa il suo esordio con la maglia della nazionale francese in una partita di qualificazione all'Europeo 2004 giocata contro : in quell'occasione sostituisce Lilian Thuram all'85'. Dopo quella partita ha partecipato anche alla Confederations Cup del 2003, giocando da titolare due partite nella fase a gironi, ma non verr\u00e0 convocato da CT Jacques Santini per la fase finale dell'Europeo 2004 n\u00e9 successivamente da Domenech per il Mondiale 2006 in Germania.\nMex\u00e8s viene convocato pi\u00f9 volte da Domenech per le qualificazioni all'Europeo 2008, non giocando per\u00f2 mai. Inserito nella lista dei preconvocati per gli Europei 2008 in Austria e Svizzera, il 28 maggio 2008 risulta essere escluso dalla lista definitiva. Dopo gli Europei, ancora sotto la guida tecnica di Domenech, gioca solo quattro partite in due anni di cui tre amichevoli e una di qualificazione al Mondiale 2010.\nIl neo tecnico Laurent Blanc lo convoca per l'amichevole contro la , consegnandogli la fascia da capitano. Con Blanc diviene titolare della retroguardia francese, e il 25 marzo 2011 segna la sua prima rete con la maglia della nazionale, sbloccando di testa il risultato nella gara vinta in trasferta contro il .\nNel maggio 2012 viene convocato da Blanc per la fase finale degli Europei 2012 in Polonia e Ucraina. Mex\u00e8s gioca da titolare le 3 partite della fase a gironi contro , e mentre salta per squalifica, dovuta alle due ammonizioni ricevute nella ultime due gare del girone, la gara dei quarti di finale dove la Francia viene eliminata dalla .\nStatistiche.\nPresenze e reti nei club.\n\"Statistiche aggiornate al 14 maggio 2016.\"\nCronologia presenze e reti in nazionale.\n cap."}
{"id": "258875", "revid": "1318658", "url": "https://it.wikipedia.org/wiki?curid=258875", "title": "Maurizio Fistarol", "text": "Biografia.\nHa frequentato il Liceo scientifico a Belluno e si \u00e8 laureato con lode in giurisprudenza a Bologna.\nNel 1983 entra nel consiglio comunale di Belluno e, all'inizio degli anni Novanta, \u00e8 tra i promotori nel Veneto e a livello nazionale dei comitati referendari di Mario Segni per la riforma della legge elettorale in senso maggioritario.\nNel 1993 \u00e8 il primo sindaco di Belluno ad essere eletto direttamente dai cittadini con una lista denominata \"Alleanza di Progresso\", superando al ballottaggio il candidato della Lega Nord. A met\u00e0 degli anni Novanta \u00e8 tra i protagonisti del Movimento dei sindaci del Nordest.\nNel 1997 viene rieletto sindaco al primo turno per la coalizione di centrosinistra con oltre il 66% di voti.\nUn anno pi\u00f9 tardi, nel 1998, Fistarol \u00e8 uno dei dieci promotori del movimento Centocitt\u00e0, con i colleghi sindaci Francesco Rutelli, Massimo Cacciari, Enzo Bianco, poco dopo confluito ne I Democratici. Con tale soggetto si candida alle elezioni europee del 2009 nella circoscrizione Italia nord-orientale, ottenendo oltre 20.000 voti, ma senza essere eletto.\nNel gennaio del 2001 \u00e8 uno dei 18 sindaci e presidenti di regione che promuovono la proposta di legge per il Senato federale e per la riduzione del numero dei parlamentari da 945 a 500. Il suo secondo e ultimo mandato di sindaco a Belluno si conclude il 15 marzo 2001.\nIl 13 maggio 2001 \u00e8 stato eletto alla Camera dei deputati nella lista Democrazia \u00e8 Libert\u00e0 - La Margherita, nella VIII Circoscrizione Veneto 2. \u00c8 stato componente della I Commissione permanente - Affari Costituzionali, della Presidenza del Consiglio e Interni. Resta a Montecitorio fino al 2006.\nGi\u00e0 responsabile per le politiche della sicurezza e membro dell'esecutivo Federale e della direzione della Margherita, in seguito \u00e8 membro della direzione nazionale del Partito Democratico. Nel 2010 lascia il partito per essere poi tra i fondatori del movimento \"Verso Nord\".\n\u00c8 autore di: \"Gli organi del potere. Prospettive giuridiche e istituzionali in Carl Schmitt\", \"Un vero compromesso per le riforme\", \"Tra globalizzazione e radicamento\", \"La necessit\u00e0 della trasformazione federale dello Stato\" e \"Fare impresa nel terzo millennio\"."}
{"id": "258876", "revid": "9733", "url": "https://it.wikipedia.org/wiki?curid=258876", "title": "Contraccezione di emergenza", "text": ""}
{"id": "258891", "revid": "599013", "url": "https://it.wikipedia.org/wiki?curid=258891", "title": "Figli dell'Immacolata Concezione", "text": "I Figli dell'Immacolata Concezione (in latino \"Filii Immaculatae Conceptionis\") sono un istituto religioso maschile di diritto pontificio: i membri di questa congregazione laicale, detti comunemente concezionisti, pospongono al loro nome la sigla C.F.I.C.\nStoria.\nLa congregazione venne fondata l'8 settembre 1857 presso l'ospedale di Santo Spirito a Roma da Luigi Maria Monti (1825-1900).\nI religiosi operarono come infermieri all'interno dell'ospedale di Santo Spirito fino al 30 settembre 1889, quando vennero espulsi a causa del clima politico ostile: intanto avevano esteso il loro campo di apostolato all'educazione della giovent\u00f9 abbandonata aprendo orfanotrofi a Saronno (1886) e a Cant\u00f9 (1889).\nIl 4 ottobre 1862 papa Pio IX concesse all'istituto il decreto di lode e il 10 maggio 1865 ricevettero l'approvazione pontificia.\nSotto il generalato di Girolamo Pezzini, primo successore di Monti, papa Pio X concesse all'Istituto la facolt\u00e0 di accedere al sacerdozio (1904) e poi l'approvazione definitiva del loro istituto (1906).\nTra le maggiori opere promosse dai concezionisti, il Sanatorio dell'Immacolata a Roma, oggi IDI, fondato nel 1912 da padre Ludovico Sala. Al religioso si deve anche la formulazione del primo preparato galenico per la cura della tigna.\nAttivit\u00e0 e diffusione.\nI concezionisti si dedicano all'assistenza agli infermi e all'educazione degli orfani.\nSono presenti in Europa (Albania, Croazia, Francia, Italia, Polonia), nelle Americhe (Argentina, Bolivia, Brasile, Canada, Messico, Per\u00f9, Stati Uniti d'America), in Africa (Camerun, Repubblica Democratica del Congo, Nigeria, Costa d'Avorio, Guinea Equatoriale) e in Asia (Corea del Sud, Filippine, India); la sede generalizia \u00e8 a Roma.\nIl superiore generale della congregazione \u00e8 padre Michele Perniola.\nAl 31 dicembre 2008 la congregazione contava 65 case e 387 religiosi, 146 dei quali sacerdoti."}
{"id": "258892", "revid": "73843", "url": "https://it.wikipedia.org/wiki?curid=258892", "title": "Unione Democratica (Italia)", "text": "L'Unione Democratica fu un movimento politico riformista di centro-sinistra fondato da Antonio Maccanico il 26 febbraio 1996 e composto in prevalenza da elementi provenienti dalla tradizione del Partito Repubblicano Italiano, del Partito Socialista Democratico Italiano, del Partito Socialista Italiano e del Partito Liberale Italiano.\nFin dalla sua fondazione, il movimento ader\u00ec alla coalizione de L'Ulivo.\n\"Unione democratica\" era inizialmente una federazione di diversi movimenti, ma poco dopo la sua fondazione divenne partito unitario. Nel simbolo presentava una dicitura che sintetizzava la provenienza variegata dei suoi componenti: Liberali, Repubblicani, Socialisti.\nAder\u00ec all'Unione Democratica il gruppo di Alleanza Democratica (ex-PDS, ex-PSI, ex-PSDI), movimento laico-socialista guidato da Giorgio Benvenuto e Willer Bordon. Aderiscono al progetto di Antonio Maccanico anche diversi personaggi politici provenienti dalle file socialiste e socialdemocratiche. In un primo tempo, fu interessato al progetto dell'Unione democratica anche il Partito Repubblicano Italiano. Nel 1998 poi confluirono nel movimento alcuni esponenti del Partito Socialista, in polemica sia con i Socialisti Democratici Italiani che con la decisione di Gianni De Michelis di allearsi con il centro-destra.\nStoria.\nGli accordi federativi con il PPI.\nAlle elezioni politiche del 1996 il gruppo si present\u00f2 nella parte maggioritaria nella coalizione di centrosinistra dell'Ulivo, guidata da Romano Prodi, mentre nella parte proporzionale present\u00f2 la lista Popolari per Prodi, assieme al Partito Popolare Italiano di Gerardo Bianco, al Partito Repubblicano Italiano e alla S\u00fcdtiroler Volkspartei.\nLa lista ottenne in tutto 69 deputati: 62 del PPI, 5 dell'Unione Democratica (Antonio Maccanico e Rocco Maggi, cui si aggiunsero i 3 di AD Giorgio Benvenuto, Willer Bordon e Fabio Ciani) e 2 del PRI (Giorgio La Malfa e Luciana Sbarbati). Il PPI e l'Unione Democratica costituirono alla Camera il gruppo \"Popolari e Democratici - L'Ulivo\". Al Senato UD ottenne un seggio con Giuseppe Ayala (AD), poi passato ai Democratici di Sinistra.\nSuccessivamente, all'inizio del 1998, Giorgio Benvenuto lasci\u00f2 il gruppo per aderire al gruppo dei Democratici di Sinistra e Willer Bordon ader\u00ec invece all'Italia dei Valori di Antonio di Pietro.\nNascita de \"i Democratici\".\nIl 27 febbraio 1999 l'Unione Democratica sanc\u00ec il proprio scioglimento e conflu\u00ec da cofondatore ne I Democratici di Romano Prodi. Dei tre deputati rimasti, Maccanico e Maggi entrarono nel gruppo de I Democratici, Ciani rimase invece con il PPI."}
{"id": "258893", "revid": "29727", "url": "https://it.wikipedia.org/wiki?curid=258893", "title": "Monera", "text": ""}
{"id": "258895", "revid": "16758", "url": "https://it.wikipedia.org/wiki?curid=258895", "title": "FISG", "text": ""}
{"id": "258899", "revid": "72396", "url": "https://it.wikipedia.org/wiki?curid=258899", "title": "Curva oroptera", "text": "La curva oroptera, chiamata anche cerchio cubico, \u00e8 una curva definibile con il sistema di equazioni cartesiane\nformula_1 .\nEquivalentemente essa \u00e8 individuata dal sistema di equazioni parametriche \nformula_2 ,\noppure, introducendo formula_3 , \nformula_4 .\nLa curva oroptera si ottiene anche considerando il ramo della curva piana della funzione tangente formula_5 per formula_6 e avvolgendo la fascia di piano relativa alla precedente disuguaglianza in modo da ottenere un cilindro di raggio \"b\"/2.\nNello studio della visione binoculare, la curva oroptera \u00e8 quella porzione di spazio in cui gli occhi percepiscono un'immagine su aree retiniche corrispondenti, i cui punti vengono visti singolarmente. La scoperta \u00e8 attribuita a Gerhard Vieth nel 1818, sebbene il termine fosse gi\u00e0 stato introdotto da Fran\u00e7ois d'Aguilon nel secondo dei suoi sei libri sull'ottica (\"Opticorum Libri Sex\") nel 1613.\nLa porzione di spazio pi\u00f9 distale e pi\u00f9 prossimale rispetto alla superficie circolare, definita oroptero, viene percepita doppia, poich\u00e9 non stimola aree retiniche corrispondenti. Questo fenomeno \u00e8 definito \"diplopia fisiologica\"."}
{"id": "258900", "revid": "697352", "url": "https://it.wikipedia.org/wiki?curid=258900", "title": "Gil Scott-Heron", "text": "\u00c8 considerato da molti uno dei padri (tanto musicali quanto \"spirituali\") dell'hip hop.\nBiografia.\nScott-Heron nacque a Chicago, nell'Illinois, pass\u00f2 la sua prima infanzia nel Tennessee, quindi si trasfer\u00ec a New York e crebbe nel Bronx durante gli anni della scuola superiore. Dopo un anno di frequenza all'universit\u00e0 alla \"Lincoln University\" in Pennsylvania, pubblic\u00f2 il suo primo romanzo, \"The Vulture\" (L'avvoltoio), che fu ben accolto.\nInizi\u00f2 a incidere musica nel 1970 con l'album dal vivo \"Small Talk at 125th &amp; Lenox\" con la collaborazione di Bob Thiele, del coautore Brian Jackson, Hubert Laws, Bernard Purdie, Charlie Saunders, Eddie Knowles, Ron Carter e Bert Jones, tutti musicisti jazz. L'album includeva l'aggressiva diatriba contro i grandi mezzi di comunicazione posseduti dai bianchi e l'ignoranza della classe media d'America sui problemi delle citt\u00e0 in canzoni come \"Whitey on the Moon\".\n\"Pieces of a Man\" del 1971 aveva canzoni dalla struttura pi\u00f9 convenzionale rispetto al discorso libero e sciolto del primo album, anche se le classifiche furono raggiunte solo nel 1975 con \"Johannesburg\". Il suo pi\u00f9 grande successo fu nel 1973, \"The Bottle\", prodotto insieme al suo collaboratore di lunga data Brian Jackson, che tocc\u00f2 il picco al numero 15 delle classifiche R&amp;B.\nNel settembre 1979 partecip\u00f2 a New York al grande concerto antinucleare \"No Nukes\", insieme a Bruce Springsteen, Jackson Browne, James Taylor, Crosby, Stills &amp; Nash e tanti altri. La sua \"We almost lost Detroit\" compare sia nell'album No Nukes che nell'omonimo film che documentarono l'evento.\nDurante gli anni ottanta Scott-Heron continu\u00f2 a pubblicare canzoni, attaccando di frequente l'allora presidente Ronald Reagan e la sua politica conservatrice:\nScott-Heron fu lasciato senza contratto dall'Arista nel 1985 e smise di incidere musica, anche se continu\u00f2 a fare tour. Nel 1993 firm\u00f2 con la TVT Records e pubblic\u00f2 l'album \"Spirits\" che conteneva il memorabile pezzo \"Message To The Messengers\". La prima traccia dell'album era una poesia che prendeva posizione nei confronti degli artisti rap di quei giorni e includeva commenti come:\nLa poesia era un riconoscimento del ruolo di Scott-Heron come fondatore del rap e un appello ai nuovi rapper di chiedere cambiamenti invece di perpetuare la situazione sociale del momento, di essere pi\u00f9 elaborati e artistici:\nNel 2001 Gil Scott-Heron fu arrestato per reati di droga e per violenza privata. Apparentemente, la morte della madre, le spese per il funerale e la cocaina lo portarono in una spirale negativa. Uscito di prigione nel 2002, Gil Scott-Heron lavor\u00f2 con i Blackalicious e apparve nel loro album \"Blazing Arrow\". Negli ultimi anni pass\u00f2 altri problemi giudiziari legati alla droga.\nSuo padre, Gil Heron, giamaicano, era un calciatore professionista, e fu il primo giocatore di colore a militare nella squadra scozzese del durante gli anni cinquanta. A quel tempo i Celtic erano la squadra degli immigrati cattolici in Scozia.\nMark T. Watson - uno studioso dell'opera di Gil - ha recentemente dedicato a Gil la sua raccolta di poesie intitolata \"Un tipo ordinario\", che ha tra l'altro una prefazione di Jalal Nuriddin dei Last Poets. Il libro fu pubblicato nel Regno Unito nel 2004.\n\u00c8 morto il 27 maggio 2011, all'et\u00e0 di 62 anni, a New York."}
{"id": "258902", "revid": "764903", "url": "https://it.wikipedia.org/wiki?curid=258902", "title": "Shevchenko", "text": ""}
{"id": "258903", "revid": "124293423", "url": "https://it.wikipedia.org/wiki?curid=258903", "title": "Ruota libera", "text": "La ruota libera o giunto unidirezionale o innesto di sopravanzo \u00e8 un meccanismo applicato alla maggior parte delle biciclette che permette di disaccoppiare il movimento fra il pignone (o il pacco pignoni quando siano pi\u00f9 d'uno) e la ruota posteriore quando la velocit\u00e0 di rotazione del pignone \u00e8 inferiore a quella della ruota, si tratta di un sistema che si basa sullo stesso principio del cricco.\nDescrizione.\nIl meccanismo di ruota libera oggigiorno alloggia in un apposito corpetto sul mozzo della ruota posteriore, mentre un tempo era contenuto nel pacco dei pignoni ed era avvitato al mozzo che presentava un filetto.\nPrincipalmente questo dispositivo \u00e8 caratterizzato da rulli inclinati che vengono mantenuti compressi tramite molle negli spazi tra un anello esterno, solidale alla ruota, e un tamburo scalettato interno solidale al pignone (o viceversa nel caso del motorino elettrico di avviamento degli veicoli a motore), in modo tale che essi si blocchino quando il pignone \u00e8 sotto carico, trasferendo il moto dal pignone alla ruota, mentre si liberano quando il carico \u00e8 applicato alla ruota.\nNon tutte le biciclette montano la ruota libera, in alcune si usa la ruota fissa o scatto fisso (si veda anche bicicletta a scatto fisso), nelle quali pignone (e quindi pedali) e ruota posteriore si muovono sempre in maniera solidale, sia in avanti che indietro. Questo viene fatto in quei casi in cui \u00e8 importante la solidit\u00e0 del collegamento anche in presenza di forti sollecitazioni (come avviene nelle gare su pista) oppure \u00e8 necessario avere il controllo totale del movimento all'indietro (come avviene per le biciclette usate per acrobazie circensi).\nFunzione.\nTale apparecchio permette il movimento solidale solamente quando il pignone viene fatto girare nella direzione del moto alla stessa velocit\u00e0 della ruota, mentre in direzione opposta non produce alcun movimento sulla ruota, che continua nel suo movimento per inerzia e non costringe il ciclista a subire il movimento sulle gambe e ad assorbire energia.\nRisulta quindi un elemento indispensabile e di fondamentale importanza in quanto la ruota libera permette il movimento all'indietro dei pedali o anche solo di smettere di pedalare senza andare ad interferire sul movimento della bicicletta stessa.\nAltre applicazioni.\nIl meccanismo della ruota libera fu utilizzato tra la fine degli anni venti e l'inizio degli anni trenta anche su alcune autovetture, solitamente di fascia alta o di lusso. Tra queste vetture vi furono per esempio le Panhard e le Mathis.\nIl giunto unidirezionale \u00e8 inoltre applicato su qualsiasi motore endotermico, dai motocicli agli autocarri, dotati di avviamento elettrico; in tal caso permette di accoppiare il motorino di avviamento all'albero motore e di disaccoppiarlo una volta avviato il motore. Nel caso di motoveicoli e autoveicoli leggeri vengono utilizzati giunti unidirezionali a rulli; nel caso di veicoli industriali, giunti con frizione a lamelle; e nel caso dei grandi veicoli industriali, giunti unidirezionali a dentatura frontale (Positork). Viene inoltre utilizzato nel convertitore di coppia (Trilok) dei cambi automatici dei veicoli a motore come giunto di accoppiamento fra il distributore (\"statore\" o \"reattore)\" e l'albero della turbina, impedendo la rotazione del distributore stesso in senso opposto a quello della pompa ma consentendone lo sbloccamento al raggiungimento del punto di innesto, cio\u00e8 del rapporto paritario fra momento della pompa e momento trasmesso alla turbina.\nIl giunto unidirezionale viene anche utilizzata in campo elicotteristico e consente di disaccoppiare il rotore dalla trasmissione, permettendo cos\u00ec l'autorotazione in caso di arresto del motore."}
{"id": "258907", "revid": "125938854", "url": "https://it.wikipedia.org/wiki?curid=258907", "title": "Riunificazione tedesca", "text": "La riunificazione tedesca (\"Deutsche Wiedervereinigung\") \u00e8 stato il processo di riconquista dell'unit\u00e0 nazionale da parte della Germania, che al termine della seconda guerra mondiale, conclusasi con la sconfitta del Terzo Reich, era stata divisa in due Stati dalle potenze alleate. Si parla di \"riunificazione\" in relazione al pi\u00f9 antico processo di \"unificazione tedesca\" (\"Deutsche Einigung\") che port\u00f2 alla costituzione dello Stato tedesco nel 1871.\nLa riunificazione tedesca avvenne il 3 ottobre 1990, quando i territori della Repubblica Democratica Tedesca (RDT, comunemente chiamata \"Germania Est\" in italiano; \"Deutsche Demokratische Republik\", o DDR, in tedesco) vennero incorporati nell'allora \"Germania Ovest\" (in tedesco denominata ufficialmente \"Bundesrepublik Deutschland\" o BRD; in italiano Repubblica Federale Tedesca, o RFT), per poi costituirsi in cinque nuovi \"L\u00e4nder\" (\"stati federati\"): Meclemburgo-Pomerania Anteriore, Brandeburgo, Sassonia, Sassonia-Anhalt e Turingia. Lo stato riunificato mantenne il nome che era della Germania Ovest ed \u00e8 ancora oggi la Repubblica Federale Tedesca.\nPassaggi fondamentali in vista della riunificazione furono la caduta del muro di Berlino (9 novembre 1989) e l'entrata in vigore, il 1\u00ba luglio 1990, del Trattato sull'unione monetaria, economica e sociale (\"W\u00e4hrungs-, Wirtschafts- und Sozialunion\") tra i due Stati, che prevedeva un tasso di conversione tra marco dell'est e marco dell'ovest di 1 a 1 per le partite correnti e di 2 marchi dell'est per un 1 marco dell'ovest per patrimoni e debiti.\nDopo le prime elezioni libere nella Germania Est, tenutesi il 18 marzo 1990, i negoziati tra i due Stati culminarono in un Trattato di Unificazione, mentre i negoziati tra le due Germanie e le quattro potenze occupanti (Francia, Regno Unito, Stati Uniti d'America e Unione Sovietica) produssero il cosiddetto Trattato due pi\u00f9 quattro, che garantiva la piena indipendenza a uno stato tedesco riunificato.\nLegalmente non si tratt\u00f2 di una riunificazione tra i due stati tedeschi, ma dell'annessione da parte della Germania Ovest dei cinque \"L\u00e4nder\" della Germania Est e di Berlino Est: tale scelta velocizz\u00f2 la riunificazione tra i due stati (evitando cos\u00ec la creazione di una nuova costituzione e la sottoscrizione di nuovi trattati internazionali).\nLa Germania riunificata rimase un paese membro delle Comunit\u00e0 europee (e poi dell'Unione europea) e della NATO. La stessa riunificazione tedesca appare come un passaggio imprescindibile per la successiva integrazione europea (a partire dal Trattato di Maastricht firmato il 7 febbraio 1992 ed entrato in vigore il 1\u00ba novembre 1993) e per l'adozione dell'euro come valuta comune a numerosi Paesi del continente.\nAntefatti.\nDopo la fine della seconda guerra mondiale in Europa, la Germania era stata divisa in quattro zone di occupazione. La vecchia capitale Berlino, in quanto sede del Consiglio di Controllo Alleato, venne essa stessa suddivisa in quattro zone di occupazione. Bench\u00e9 l'intento delle quattro potenze occupanti fosse di governare insieme una Germania con i confini del 1947, l'avvento delle tensioni della guerra fredda fece s\u00ec che le zone francese, britannica e statunitense formassero nel 1949 la Repubblica Federale Tedesca (e Berlino Ovest), escludendo la zona di occupazione russa, che divenne nello stesso anno la Repubblica Democratica Tedesca (comprendente Berlino Est). Oltre a ci\u00f2, diverse parti dell'ex \"Reich\" tedesco vennero annesse alla Polonia e all'Unione Sovietica.\nSia la RFT che la RDT avanzarono la pretesa di essere il legittimo successore legale dello stato tedesco del 1945. Comunque la RDT cambi\u00f2 in seguito la sua posizione, dichiarando che la Germania aveva cessato di esistere nel 1945 e che sia la RFT che la RDT erano due stati di nuova fondazione.\nLa prima proposta per la riunificazione della Germania venne avanzata da Stalin nel 1952, con termini simili a quelli in seguito adottati per l'Austria con il Trattato di Stato austriaco. Stalin proponeva la creazione di una Germania neutrale, con un confine orientale posto lungo la Linea Oder-Neisse e la rimozione di tutte le truppe alleate nel giro di un anno. Il governo tedesco occidentale del cancelliere Konrad Adenauer favoriva una maggiore integrazione con l'Europa occidentale e chiese che la riunificazione fosse negoziata alla condizione che si svolgessero in tutta la Germania elezioni politiche sotto osservazione internazionale. Questa condizione venne respinta dai sovietici. Un'altra proposta di Stalin prevedeva la riunificazione della Germania con i confini del 31 dicembre 1937, a condizione ch'essa aderisse al Patto di Varsavia.\nVi \u00e8 da notare che Konrad Adenauer era renano e che la Renania da secoli era stata in aperto conflitto con la Prussia, talch\u00e9 nel corso della storia dell'Impero Germanico il motto dei Renani era sempre stato \u00ab\"Weg von Berlin\"\u00bb (via da Berlino).\nL'unico serio tentativo di superare e risolvere il problema della \"riunificazione tedesca\" (\"Deutsche Wiedervereinigung\") ebbe luogo in occasione del Vertice di Ginevra nel luglio del 1955, presenti Nikolaj Aleksandrovi\u010d Bulganin, Dwight D. Eisenhower, Pierre Mend\u00e8s-France ed Anthony Eden. Nella dichiarazione finale si diceva espressamente:\nSolo tre mesi dopo, nell'ottobre del 1955, alla Conferenza dei Ministri degli Esteri che doveva rendere operativa la dichiarazione, Vja\u010deslav Molotov si rimangi\u00f2 gli impegni presi dal suo paese, frustrando ogni ulteriore tentativo di soluzione negoziale della questione.\nA partire dal 1949, la Repubblica Federale di Germania si svilupp\u00f2 in una nazione con una economia di libero mercato di tipo occidentale e un governo parlamentare democratico periodicamente rieletto con libere elezioni. Una prolungata crescita economica iniziata negli anni cinquanta diede vita a trent'anni di \"miracolo economico\" (\"Wirtschaftswunder\"). Oltre confine, la Repubblica Democratica Tedesca instaur\u00f2 un governo autoritario con un'economia pianificata. La RDT divenne la nazione economicamente pi\u00f9 ricca e pi\u00f9 avanzata del blocco sovietico, . La fuga di un numero crescente di tedeschi dell'est nelle nazioni non comuniste, attraverso Berlino Ovest, port\u00f2 la Germania Est, nel 1961, a erigere il Sistema di confine della RDT (del quale faceva parte il Muro di Berlino) per bloccare qualsiasi ulteriore esodo, anche se, nonostante queste misure, le fughe continuarono.\nIl governo della Germania Ovest e i suoi alleati della NATO inizialmente non riconobbero la RDT, seguendo la Dottrina Hallstein. Le relazioni tra le due Germanie rimasero fredde fino a quando, negli anni settanta, il cancelliere della Germania Ovest Willy Brandt lanci\u00f2 un riavvicinamento altamente controverso con la Germania Est (la cosiddetta \"Ostpolitik\").\nLa fine della divisione.\nLe proteste del 1989.\nAlla met\u00e0 degli anni ottanta, la prospettiva di una riunificazione della Germania era considerata, sia ad est che ad ovest, una lontana speranza, irraggiungibile finch\u00e9 i governi comunisti governavano l'est europeo. La speranza di una riunificazione entr\u00f2 nel novero delle possibilit\u00e0 politiche grazie ai cambiamenti interni all'Unione Sovietica. L'avvento del leader riformista Michail Gorba\u010d\u00ebv nel 1985 caus\u00f2 infatti un'ondata di riforme che si propag\u00f2 in tutto il blocco orientale, rappresentando un'opportunit\u00e0 per il cambiamento nella RDT.\nNell'agosto del 1989, l'Ungheria rimosse le restrizioni ai confini con l'Austria, risultando cos\u00ec il primo tra i Paesi del Patto di Varsavia ad aprire le proprie frontiere con un Paese occidentale, e in settembre pi\u00f9 di tedeschi orientali fuggirono ad ovest attraverso l'Ungheria, che decise di non rimpatriarli. Le manifestazioni di massa contro il regime comunista tedesco iniziarono nel tardo 1989, principalmente con le Dimostrazioni del Luned\u00ec a Lipsia. Di fronte allo scontento popolare il presidente del consiglio di Stato e segretario generale della SED, Erich Honecker, fu costretto a dimettersi il 18 ottobre 1989. Il 7 novembre si dimise il governo Stoph.\nL'apertura del Muro di Berlino.\nNel frattempo ci si muoveva per rimuovere le restrizioni ai movimenti per i tedeschi dell'est. L'apertura del Muro di Berlino era originariamente prevista per il 10 novembre, ma durante una conferenza stampa data il giorno precedente dal responsabile dell'informazione della SED, G\u00fcnter Schabowski, questi, rispondendo al giornalista dell'ANSA Riccardo Ehrman, afferm\u00f2 che l'apertura era prevista per \"subito\". Tale incauta risposta fu ritrasmessa dalla televisione e fiumi di cittadini si riversarono sul Muro per accertarsi della sua veridicit\u00e0. Le guardie di confine aprirono i punti di accesso permettendo alla gente di passare. Molti tedeschi di entrambe le parti iniziarono ad abbattere sezioni del muro stesso, dando conclusione senza spargimenti di sangue a uno dei simboli pi\u00f9 significativi del XX secolo.\nLa democratizzazione del socialismo.\nA succedere a Willi Stoph nella carica di presidente del consiglio della RDT fu, il 13 novembre, Hans Modrow, leader della SED a Dresda. Gi\u00e0 quattro giorni dopo si avviarono contatti con la RFT e con la CEE. In un'intervista pubblicata il 4 dicembre da \"Der Spiegel\", Modrow non escludeva la possibilit\u00e0 di una \"confederazione tedesca\".\nIn generale, gli obiettivi principali dei movimenti di protesta sorti negli ultimi mesi del 1989 in Germania Est miravano ad una democratizzazione dello Stato, senza mettere in discussione n\u00e9 l'indipendenza della RDT n\u00e9 la sua politica socialista.\nIl 26 novembre venne pubblicato l'appello \"Per il nostro paese\". Firmato da numerosi personaggi pubblici della RDT, venne letto in televisione dalla scrittrice Christa Wolf. Nel documento era ribadita l'intenzione di mantenere un'alternativa socialista alla RFT per mezzo di una RDT indipendente. A gennaio del 1990 il documento risultava firmato da quasi 1.200.000 persone. E ancora il 28 novembre il cancelliere della RFT Helmut Kohl proponeva al Bundestag un \"Programma in 10 punti per il superamento della divisione della Germania e dell'Europa\" che non andava oltre la previsione di una confederazione tra i due Stati.\nIl 7 dicembre a Berlino rappresentanti dei partiti tradizionalmente al potere nella RDT incontrarono rappresentanti dei gruppi di opposizione di recente formazione, il pi\u00f9 consistente dei quali era il Neues Forum. Tale gruppo di lavoro fu denominato \"Tavola rotonda\" (Zentraler Runder Tisch).\nIl 9 dicembre si svolse un congresso straordinario della SED. Le dimissioni di Honecker avevano precipitato il partito in uno stato confusionale, mentre si produceva una fuga di iscritti. La SED per\u00f2 non si sciolse. Fu modificato il nome: inizialmente fu aggiunta alla vecchia sigla la denominazione \"Partito del Socialismo Democratico\" (PDS), finch\u00e9 non rest\u00f2 che il nuovo nome. Gregor Gysi, un avvocato membro del Neues Forum, divenne presidente della SED-PDS.\nIl 17 dicembre vennero pubblicati i risultati di un sondaggio commissionato da \"Der Spiegel\": ne risult\u00f2 che il 73% dei cittadini della RDT voleva mantenere la sovranit\u00e0 del Paese, mentre il 27% aspirava all'unificazione con la RFT.\nNel frattempo, il governo Modrow aveva messo in piedi concrete iniziative per indirizzare la RDT verso una \"economia di piano orientata al mercato\". In concreto, venne attribuita ai Kombinate (le imprese di Stato della RDT) una responsabilit\u00e0 diretta nei loro rapporti con le controparti estere, dentro e fuori dal COMECON. Pur mantenendo in piedi la commissione di pianificazione centrale, il numero delle merci controllate venne ridotto. Vennero create regole per la creazione di imprese private (anche medie imprese da scorporare dai Kombinate) e di imprese a partecipazione estera (limitata al 49%), nonch\u00e9 per la riprivatizzazione delle imprese nazionalizzate da Honecker nel 1972. Vennero inoltre prese iniziative per combattere l'inquinamento industriale, un problema che affliggeva gravemente la RDT. Il riformismo del governo Modrow fu orientato alla creazione di una economia mista, cio\u00e8 un'economia in cui coesistessero propriet\u00e0 pubblica, privata e cooperativa, con l'introduzione non superficiale di elementi di mercato (competizione tra imprese pi\u00f9 che propriet\u00e0 privata). Tale orientamento rispondeva all'assunto dell'allora vicepresidente del governo, con delega all'economia, Christa Luft:\nNei quattro mesi di attivit\u00e0, il governo Modrow approv\u00f2 una mole consistente di provvedimenti, ma la situazione nel Paese era critica, tanto da mettere a repentaglio la stessa capacit\u00e0 di funzionamento delle istituzioni. La situazione economica a partire da novembre 1989 era molto peggiorata, anche considerando l'enorme quantit\u00e0 di trasferimenti in Germania Ovest di cittadini della Germania Est (mentre nel 1988 i trasferimenti avevano raggiunto le 39.832 unit\u00e0, nel 1989 si ebbero 343.854 emigranti). Si spiega cos\u00ec la decisione di Modrow di includere, a fine gennaio 1990, alcuni membri della Tavola rotonda nel governo.\nProdromi dell'unione monetaria.\nIl 30 gennaio 1990 Modrow incontr\u00f2 Gorba\u010d\u00ebv, presentandogli un piano secondo cui inizialmente le due Germanie avrebbero regolato tramite trattato alcuni elementi confederativi, per poi costituirsi in confederazione; infine, nell'arco di tre anni, si sarebbe giunti alla riunificazione. Condizione per questo iter era la neutralit\u00e0 del Paese riunificato rispetto ai blocchi USA-URSS. Gorba\u010d\u00ebv approv\u00f2 il piano e Modrow lanci\u00f2 pubblicamente l'idea il 1\u00ba febbraio. Ma gi\u00e0 il 7 e l'8 febbraio seguenti il segretario di Stato USA James Baker incontr\u00f2 Gorba\u010d\u00ebv a Mosca e ottenne un nulla osta all'ingresso di una futura Germania riunificata nella NATO. Ancora il 7 febbraio Kohl lanci\u00f2 pubblicamente l'idea di un'immediata unione monetaria tra RFT e RDT, proposta che era in discussione in ambienti governativi della RFT gi\u00e0 da dicembre 1989. L'allora sottosegretario al Ministero delle Finanze Horst K\u00f6hler coordinava gi\u00e0 da allora un gruppo di lavoro concentrato sull'idea di un'unione monetaria. L'alternativa ad una riunificazione graduale fu lanciata da Thilo Sarrazin il 21 dicembre e la proposta giunse al Ministro delle Finanze Theo Waigel e a Kohl stesso. Il 29 gennaio 1990 Sarrazin consegn\u00f2 a K\u00f6hler una \"Proposta per un'immediata introduzione del marco nella RDT in cambio di riforme\".\nLa natura della proposta di una repentina unione valutaria fu essenzialmente politica. Kohl vedeva con preoccupazione l'avvicinarsi delle elezioni politiche in Germania Ovest, previste per il 2 dicembre 1990. Pi\u00f9 prossime ancora erano le elezioni politiche in Germania Est, previste per il 18 marzo 1990, dove appariva molto favorito il nuovo PDS, mentre si ipotizzava da pi\u00f9 parti una sconfitta per la CDU dell'est, per anni al governo con la vecchia SED. Da un punto di vista geopolitico, era importantissimo approfittare della finestra aperta da Gorba\u010d\u00ebv. Di certo, era chiara al gruppo di lavoro di K\u00f6hler e Sarrazin la potenza e l'importanza anche politica di una scelta tecnico-economica come quella dell'unione valutaria. Del resto, gi\u00e0 nel 1948 la divisione della Germania in due era stata determinata dalla volont\u00e0 di creare un'unione valutaria che escludesse l'area di occupazione sovietica. Sarrazin opt\u00f2 scientemente per un percorso non graduale, per quanto egli stesso avesse previsto 1,4 milioni di disoccupati: ancora il 12 febbraio consegnava al governo federale un documento (in vista dell'incontro tra Kohl e il governo Modrow dell'indomani), in cui scriveva che era necessario evitare che \"la RDT riceva il marco tedesco, ma mantenga ancora un poco di economia pianificata\".\nLa natura politica della proposta \u00e8 indirettamente confermata dalla opposizione iniziale degli economisti di entrambi i Paesi. Un caso particolarmente plateale \u00e8 quello del presidente della Bundesbank Karl Otto P\u00f6hl. Questi, infatti, il 6 febbraio, in occasione di un incontro ufficiale con il presidente della banca di Stato della RDT, Horst Kaminsky, defin\u00ec come \"fantasiosa\" l'ipotesi di una repentina unione monetaria tra i due Paesi e chiar\u00ec che era necessario del tempo. Ma al manifestarsi della proposta di Kohl del giorno dopo, P\u00f6hl dichiar\u00f2 il suo appoggio (nel 1991, durante un'audizione al Parlamento europeo, definir\u00e0 l'unione monetaria tedesca \"un disastro\"). In una lettera del 9 febbraio, il comitato degli esperti economici del governo della RFT metteva in guardia il governo sulle conseguenze di un'unione frettolosa. Un membro del comitato, R\u00fcdiger Pohl, nel numero del 23 febbraio 1990 del settimanale \"Wirtschaftswoche\", scriveva: \"Nella situazione attuale la Repubblica Democratica Tedesca avrebbe molti svantaggi da una rapida unione monetaria\" e \"la RDT ha bisogno di un periodo transitorio di una durata compresa tra uno e due anni\". Lutz Hoffmann, l'allora presidente del Deutsches Institut f\u00fcr Wirtschaftsforschung, uno dei maggiori istituti di ricerca economica tedeschi, dichiar\u00f2 di ritenere \"senz'altro possibile dai 2,5 ai 3 milioni di disoccupati in RDT\". La \"Frankfurter Allgemeine Zeitung\", nel numero del 10 febbraio, ipotizzava che \"da un quarto a un terzo dei lavoratori, se non addirittura di pi\u00f9, potrebbe perdere il posto di lavoro\". Perplessit\u00e0 rispetto alla proposta arrivarono anche da economisti dell'est, segnatamente da Christa Luft, che nell'incontro del 13 febbraio tra i due governi denunci\u00f2 il rischio di perdita di competitivit\u00e0 delle merci della Germania Est anche sul mercato interno e il conseguente rischio disoccupazione in assenza di una fase transitoria. Il 3 marzo la delegazione tedesco-orientale consegn\u00f2 alla controparte occidentale un documento dal titolo \"Sulla necessit\u00e0 di una fase di adattamento strutturale per l'economia della RDT nella creazione di un'unione monetaria e di una comunit\u00e0 economica\", che conteneva stime preoccupanti dei risultati di una unione economico-monetaria raggiunta senza gradualit\u00e0 (2-2,5 milioni di disoccupati e il non arrestarsi dell'emorragia demografica). Il documento prescriveva quindi una fase di adeguamento che durasse tra i 3 e i 4 anni.\nQuesti rilievi non ricevettero risposta: i maggiori esponenti del governo Kohl erano in quel frangente impegnati nella campagna elettorale per le elezioni politiche del 18 marzo in Germania Est.\nLa situazione economica della RDT.\nIn genere, alla questione del perch\u00e9 la RFT insistesse tanto sull'opportunit\u00e0 di una unione valutaria senza gradualit\u00e0 si risponde in due modi: l'adozione di una moneta unica doveva arrestare il flusso demografico dall'est all'ovest; l'offerta del marco dell'ovest ai cittadini della RDT fu un \"atto di generosit\u00e0 politica\" (secondo l'espressione usata da Lothar de Maizi\u00e8re il 18 maggio 1990, al momento della firma del trattato) con cui la RFT correva in soccorso di una \"Marode Wirtschaft\", una \"economia in rovina\", com'era generalmente intesa l'economia della RDT.\nIn effetti, sul tema dell'emigrazione, gi\u00e0 nel novembre 1989, Christa Luft aveva suggerito all'allora ministro degli Interni tedesco-occidentale, Wolfgang Sch\u00e4uble, di eliminare le agevolazioni economiche (aiuti finanziari, assegnazione prioritaria di alloggi, concessione automatica del permesso di lavoro) che la Germania Ovest garantiva ai cittadini che dalla RDT si trasferivano nella RFT, ma non ad altri cittadini che si spostassero da un Land all'altro della RFT. Sch\u00e4uble espresse su questo provvedimento dubbi di costituzionalit\u00e0, che per\u00f2 svanirono dopo le elezioni del 18 marzo (il 20 marzo, infatti, le agevolazioni furono rimosse). Di fatto, poi, il flusso migratorio si arrest\u00f2 tra marzo e giugno del 1990, ma riprese immediatamente vigore proprio nel luglio successivo, quando il trattato entr\u00f2 in vigore.\nGi\u00e0 al lancio della proposta di una rapida unione valutaria, Kohl fece diffondere la voce che la RDT fosse sull'orlo dell'insolvenza. Il 9 febbraio il suo portavoce Horst Teltschik pass\u00f2 informalmente questa idea alla stampa ed essa diventer\u00e0 successivamente un luogo comune. Ma la stessa RDT aveva contribuito a crearlo: nell'ottobre 1989 Egon Krenz chiese a Gerhard Sch\u00fcrer, allora capo della pianificazione, un'analisi affidabile della situazione economica del Paese. Il documento redatto dalla commissione guidata da Sch\u00fcrer, intitolato \"Analisi della situazione economica della RDT e conclusioni\" (meglio noto come \"Sch\u00fcrer-Papier\"), consegnato il 30 ottobre, prefigurava il superamento della divisione tra le due Germanie e conteneva indicazioni di politica economica che sarebbero state poi seguite in gran parte dal governo Modrow. Ma soprattutto restituiva un allarmante ritratto della situazione economica del Paese, raccomandando la negoziazione di altri prestiti (2-3 miliardi di marchi ovest) dalla RFT. Il debito verso i Paesi occidentali era stimato in 26 miliardi di dollari USA. Questa ultima cifra non teneva per\u00f2 in conto le riserve di valuta pregiata detenute dal dipartimento Coordinamento commerciale, allora diretto da Alexander Schalck-Golodkowski.\nSolo un mese dopo la vera entit\u00e0 del debito (20,6 miliardi di dollari USA) fu nota. Il presidente della Bundesbank P\u00f6hl, chiamato a testimoniare davanti ad una commissione parlamentare, conferm\u00f2 nel 1993 questa ultima cifra e che essa era nota alla Bundesbank ancora nel marzo 1990. Nel 1999 la Bundesbank pot\u00e9 verificare che l'indebitamento era ancora inferiore (12 miliardi di dollari USA), tenendo in conto anche l'attivo verso i Paesi COMECON.\nOltre alla situazione debitoria, il concetto di una \"marode Wirtschaft\" poggia sull'analisi della produttivit\u00e0 del Paese. In rapporto alla RFT, la RDT aveva nel 1989 una bassa produttivit\u00e0 del lavoro (tra il 45% e il 55% di quella della RFT) e un apparato industriale arretrato. Rispetto alla RFT, infatti, la RDT scontava il grosso peso delle riparazioni di guerra dovute alla Unione Sovietica, l'emigrazione di massa verso l'ovest (2 milioni di persone, cio\u00e8 il 20% circa della popolazione in et\u00e0 da lavoro, fino al 1961, anno della costruzione del Muro di Berlino), nonch\u00e9 il legame con il COMECON, che isolava il Paese dal mercato mondiale (anche per il concorso della \"dottrina Hallstein\"), di modo che molti articoli che la RDT avrebbe avuto convenienza ad importare dovevano essere invece prodotti, con maggiori costi, all'interno del Paese.\nQuanto al sistema economico visto nel suo complesso, gi\u00e0 nel 1946 Anton Ackermann, importante esponente della SED, aveva parlato di una \"via tedesca al socialismo\", ma questo possibile modello fu presto scartato in favore di una adesione al modello sovietico di rigida centralizzazione. Negli anni sessanta fu sviluppato un \"Nuovo sistema economico di pianificazione e direzione dell'economia\", che incontr\u00f2 il favore di Walter Ulbricht, ai tempi segretario della SED. Ma anche questo tentativo di riforma fin\u00ec in un nulla di fatto.\nLa crisi degli ultimi anni della RDT fu determinata anche da errate valutazioni di politica economica da parte della dirigenza. Ecco tre esempi di questo genere di errori:\nInfine, quanto gli anni ottanta, essi\nNel complesso, la RDT non si trovava di fronte ad un rischio di bancarotta: era ancora in grado di esportare il 50% del reddito nazionale. Essa era per\u00f2 un'economia fragile, molto sensibile all'instabilit\u00e0 dei Paesi del blocco socialista. Come ha scritto Siegfried Wenzel:\nLe elezioni del 18 marzo nella RDT.\nIl 18 marzo 1990 furono tenute le prime e uniche libere elezioni della storia della Repubblica Democratica Tedesca; esse produssero un governo il cui principale mandato era quello di negoziare la fine stessa dello stato che rappresentava.\nL'unione monetaria.\nParallelamente ai negoziati multilaterali, negoziati bilaterali furono tenuti tra i governi tedeschi dell'Est e dell'Ovest, i quali il 18 maggio firmarono un accordo per un passo intermedio, un'unione sociale, economica e delle due monete, che entr\u00f2 in vigore il 1\u00ba luglio 1990 (Trattato sull'unione monetaria, economica e sociale; \"W\u00e4hrungs-, Wirtschafts- und Sozialunion\").\nTrattative per la riunificazione.\nSotto la guida del primo ministro Lothar de Maizi\u00e8re, la Germania Est negozi\u00f2 con la Germania Ovest, il Regno Unito, la Francia, gli Stati Uniti e l'Unione Sovietica le condizioni per una riunificazione tedesca. Nonostante fosse disponibile a riconsiderare la sua iniziale opposizione alla riunificazione, l'Unione Sovietica non voleva che la Germania Est fosse assorbita nell'alleanza NATO. Comunque fu raggiunto un accordo che permise alla Germania di rimanere parte della NATO a condizione che truppe NATO non fossero stanziate nei territori della ex Germania Orientale. Il 14 luglio 1990, con un incontro nel Caucaso tra Gorba\u010d\u00ebv e Helmut Kohl, il processo ebbe il definitivo via libera di Mosca.\nIl 23 agosto il parlamento della Germania Orientale (\"Volkskammer\") approv\u00f2 la proposta di accessione alla RFT. Il patto di unificazione (\"Einigungsvertrag\") tedesco fu firmato il 31 agosto 1990 dai rappresentanti di RDT e RFT. Il 12 settembre fu firmato il Trattato sullo stato finale della Germania, che stabil\u00ec ufficialmente la ristabilita piena sovranit\u00e0 di entrambi gli stati tedeschi.\nRiunificazione.\nLa Germania fu ufficialmente riunificata il 3 ottobre 1990 (questa \u00e8 la data designata per il \"Giorno della riunificazione\"), quando i cinque \"L\u00e4nder\" - Brandeburgo, Meclemburgo-Pomerania Anteriore, Sassonia, Sassonia-Anhalt e Turingia - gi\u00e0 esistenti nella Repubblica Democratica Tedesca ma aboliti e trasformati in province, si ricostituirono e aderirono formalmente alla Repubblica Federale di Germania (Germania Ovest), secondo la previsione dell'articolo 23 della \"Grundgesetz\", cio\u00e8 della Legge fondamentale della Repubblica Federale Tedesca. Dal momento in cui i cinque nuovi \"L\u00e4nder\" entrarono nella Repubblica Federale, l'area di applicazione del \"Grundgesetz\" fu semplicemente ampliata, includendoli. L'alternativa sarebbe stata di aderire all'unione formalmente, in vista della stesura di una nuova costituzione per la Germania unificata. Delle due scelte, quella adottata fu obiettivamente la pi\u00f9 semplice, ma fu causa del diffuso sentimento, da parte dei tedeschi dell'est, di essere stati occupati o annessi alla vecchia repubblica federale.\nPer facilitare il processo di riunificazione e assicurare gli altri paesi, la RFT approv\u00f2 alcune modifiche alla sua costituzione. L'Articolo 146 fu emendato in modo che l'Articolo 23 del documento attuale fosse utilizzabile per la riunificazione. Poi, una volta che i ristabiliti \"L\u00e4nder\" dell'est si unirono alla Repubblica Federale, la costituzione fu emendata nuovamente indicando che \u00ab...non ci sono altre parti della Germania, esistenti al di fuori dei territori unificati, che non hanno ancora acceduto alla federazione\u00bb. Comunque, la costituzione pu\u00f2 essere emendata ancora e questo continua a permettere l'adozione di un'altra costituzione del popolo tedesco in futuro.\nIl 14 novembre 1990 il Governo tedesco firm\u00f2 un trattato con la Polonia fissando i confini permanenti tra i due Stati sulla linea Oder-Neisse e quindi rinunciando a qualsiasi rivendicazione su Slesia, Pomerania Orientale, Neumark e l'ex Prussia Orientale. Il mese successivo si tennero le prime elezioni libere di tutto il popolo tedesco a partire dal 1933. Esse si conclusero con un incremento della maggioranza della coalizione di governo del cancelliere Helmut Kohl.\nEffetti della riunificazione.\nOstalgia.\nIl termine ostalgia deriva dal tedesco \"Ostalgie\", a sua volta portmanteau di Osten (\u201cest\u201d, riferito alla Germania Orientale) e Nostalgie (\u201cnostalgia\u201d); fu coniato nel 1992 ed \u00e8 attribuito al cabarettista Uwe Steimle che lo invent\u00f2 come nome per il proprio programma televisivo trasmesso sulla rete televisiva regionale MDR, letteralmente rimpianto della Repubblica Democratica Tedesca; ci\u00f2 pu\u00f2 andare dal semplice revival modaiolo di vecchi marchi (soprattutto alimentari), abbigliamento e prodotti in genere al culto popolare; comprendendo anche una rappresentazione nostalgica del passato dei suoi simboli fino ad un orientamento politico simpatizzante per il vecchio regime socialista del SED.\nImpatto economico.\nI costi della riunificazione sono stati un grosso fardello per l'economia tedesca e hanno contribuito a una pi\u00f9 lenta crescita economica negli anni recenti. Il costo della riunificazione \u00e8 stato stimato intorno ai 1.500 miliardi di Euro (secondo \"Freie Universit\u00e4t Berlin\"). Questa cifra \u00e8 pi\u00f9 grande del debito nazionale dello stato tedesco. La prima causa di tale spesa fu la debolezza dell'economia della Germania Orientale, specialmente a confronto di quella della Germania Occidentale, combinata con la decisione, motivata politicamente, con la quale venne definito il tasso di conversione tra il marco della Germania Orientale e quello occidentale. Tutto questo si concretizz\u00f2 in un notevole difetto di competitivit\u00e0 delle industrie tedesche orientali rispetto a quelle occidentali, il che fece collassare le prime in breve tempo. A tutt'oggi uno speciale trasferimento di 100 miliardi di Euro ogni anno viene dato ai territori dell'ex-Germania Est per la \"ricostruzione\".\n Le industrie della ex-DDR in perdita, tecnologicamente arretrate nel confronto con la Germania occidentale, precedentemente sostenute dal governo tedesco orientale, sono state privatizzate.\nCome conseguenza della riunificazione, la maggior parte della ex-RDT ha subito una de-industrializzazione, che ha causato un tasso di disoccupazione di circa il 20%. Da allora centinaia di migliaia di tedeschi orientali hanno continuato a migrare verso l'ovest per trovare lavoro. Ci\u00f2 determin\u00f2 una significativa riduzione della popolazione nei \"L\u00e4nder\" orientali, specialmente per quanto riguarda i professionisti altamente qualificati.\nAl 2009, il PIL pro capite dei L\u00e4nder orientali corrispondeva al 68,7% di quello occidentale: sempre nel 2009, l'Institut der deutschen Wirtschaft di Colonia ha stimato che nel 2020 sarebbe giunto al 78%."}
{"id": "258911", "revid": "287204", "url": "https://it.wikipedia.org/wiki?curid=258911", "title": "Leghe amatoriali altoatesine di hockey su ghiaccio", "text": "Con Leghe amatoriali altoatesine di hockey su ghiaccio si intendono una serie di tornei amatoriali di hockey su ghiaccio, ma affiliati alla FISG, che si sono svolti a partire dalla fine degli anni ottanta del XX secolo in provincia di Bolzano.\nSi tratta, oltre che delle scomparse Prinoth Cup (che si \u00e8 svolta dal 1989 al 2003) e Wipptal Cup (2005-2007) e del sospeso Pro Hockey Free Time Trophy (2002-2009), della CCM-Cup e della Puschtra Cup.\nAttive.\nCCM-Cup.\nStoria.\nDopo la scomparsa della Prinoth-Cup, \u00e8 la CCM-Cup ad essere considerata la principale lega amatoriale altoatesina. Nata nel 1993/1994, \u00e8 la pi\u00f9 vecchia tra le leghe ancora in attivit\u00e0. Anche le compagini della CCM-Cup sono rigorosamente amatoriali, ma iscritte alla FISG.\nPoich\u00e9 non verr\u00e0 disputata la serie C Interregionale per la provincia di Bolzano, la CCM-Cup ha il ruolo di quarta serie (terza dalla stagione 2014-15) \"ufficiosa\" per l'Alto Adige.\nPuschtra Hockey Liga.\nStoria.\nLa Hochpustertal Cup (\"Coppa dell'alta val Pusteria\") nasce nel 2002 per iniziativa di tre squadre amatoriali dell'alta Val Pusteria: Geile S\u00f6hne Welsberg, White Socks Toblach e The Bulls des SC Gsiesertal. Dal 2005 l'organizzazione \u00e8 demandata alla neonata squadra dell'AHC Hochpustertal, che la manterr\u00e0 per tre anni, al termine dei quali verr\u00e0 scelto un nuovo organizzatore. Da quello stesso anno, al campionato maggiore si \u00e8 affiancato - in estate - un campionato dedicato ai ragazzi fino a 16 anni.\nNel 2006 la denominazione \u00e8 cambiata in Puschtra Cup (\"Coppa della Pusteria\", in dialetto sudtirolese), due anni dopo ha preso la denominazione attuale.\nIl numero delle compagini partecipanti \u00e8 variato nel corso degli anni, dalle 4 della prima edizione, fino ad un massimo di 9.\nSospese.\nPro Hockey Free Time Trophy.\nStoria.\nIl Pro Hockey Free Time Trophy nasce nel 2001/2002, anch'esso sotto il patronato della federazione come Free Time Trophy. Fin dal primo anno riscontra un certo successo, raccogliendo dieci iscrizioni. Ha assunto la denominazione attuale nel 2005/2006.\nIl numero delle compagini iscritte \u00e8 variato da 8 (nel 2007-08) a 12. Per la stagione 2009-2010 \u00e8 stata sospesa.\nScomparse.\nPrinoth Cup.\nStoria.\n\u00c8 la pi\u00f9 \"antica\" delle leghe amatoriali altoatesine, essendo nata nel 1989, per iniziativa di Walter Bresciani e Stefan Prinoth (che sar\u00e0 anche sponsor principale della competizione, da cui il nome della stessa). \nIl numero delle compagini partecipanti \u00e8 variato spesso nel corso della sua storia (da 12 a 20), provenienti da tutto l'Alto Adige. Le squadre dovevano essere composte da giocatori non professionisti, n\u00e9 partecipanti ai campionati regolari della federazione, ma regolarmente tesserati.\nAl campionato venne affiancata a partire dal 1995 la Coppa della Banca Popolare dell'Alto Adige, divenuta nel 2003 Sherwood Cup.\nLe competizioni sono cessate nel 2003.\nWipptal Cup.\nStoria.\nLa minore (per numero di squadre, quattro, ma anche per notoriet\u00e0) e la pi\u00f9 recente delle leghe amatoriali altoatesine \u00e8 la Wipptal Cup. Fondata con questo nome per la stagione 2004-05, \u00e8 stata battezzata nella stagione successiva \"Alpen Cup\", per poi tornare alla denominazione originale. Nel 2007 \u00e8 stata chiusa.\nLe squadre partecipanti erano: Blue Kings, WSV Altherren, EEV Steinach, HC Jodok."}
{"id": "258914", "revid": "599013", "url": "https://it.wikipedia.org/wiki?curid=258914", "title": "Figlie di Sant'Anna", "text": "Le figlie di Sant'Anna costituiscono un istituto religioso femminile di diritto pontificio: le suore di questa congregazione pospongono al loro nome la sigla F.S.A.\nStoria.\nLa congregazione venne fondata da Rosa Maria Benedetta Gattorno (1831-1900): madre di tre figli, rimasta vedova ader\u00ec alla compagnia secolare delle figlie di Maria Immacolata (dette poi orsoline), fondata a Genova da Giuseppe Frassinetti, della quale fu superiora.\nIncoraggiata anche da papa Pio IX, che la ricevette in udienza il 3 gennaio 1866, la Gattorno decise di impegnarsi pi\u00f9 attivamente nell'apostolato abbracciando pienamente la vita religiosa e l'8 dicembre 1866 a Piacenza, con la celebrazione della prima cerimonia di vestizione, diede inizio alla congregazione delle figlie di Sant'Anna.\nPer la stesura delle costituzioni dell'istituto la Gattorno ricorse alla collaborazione del lazzarista Giovanni Battista Tornatore, professore al collegio Alberoni di Piacenza, ritenuto cofondatore della congregazione: la prima versione del testo presentata alla Congregazione dei religiosi venne respinta nel 1871, ma il vescovo Giovanni Battista Scalabrini e il cardinale Luigi Vannicelli Casoni autorizzarono Tornatore a rielaborare il testo.\nA partire dal 1878, le religiose si diffusero in Bolivia e poi in Cile, in Brasile e in Per\u00f9; nel 1886, su invito del governo italiano, le figlie di Sant'Anna aprirono filiali anche in Eritrea.\nLa congregazione ricevette il pontificio decreto di lode l'8 aprile 1876 e l'approvazione definitiva dalla Santa Sede il 26 luglio 1892.\nAlla morte della fondatrice la congregazione contava quasi 4000 suore in 368 case: la Gattorno, in religione madre Anna Rosa, venne beatificata da papa Giovanni Paolo II in piazza San Pietro a Roma il 9 aprile 2000.\nAttivit\u00e0 e diffusione.\nL'attivit\u00e0 delle religiose si esplica nell'istruzione e nell'educazione cristiana della giovent\u00f9; nel campo infermieristico e assistenziale in favore di malati, orfani ed emarginati; nelle opere parrocchiali, in quella di evangelizzazione e in quelle di promozione umana. Parallelamente alla congregazione delle figlie di Sant'Anna sono sorti un ramo contemplativo, uno secolare e uno maschile.\nOltre che in Italia, le suore sono presenti nelle Americhe (Argentina, Bolivia, Brasile, Cile, Guatemala, Messico, Per\u00f9), in Africa (Angola, Egitto, Eritrea, Etiopia, Kenya), in Asia (Filippine, India, Israele, Palestina) e in Australia; la sede generalizia \u00e8 in via Merulana a Roma.\nAl 31 dicembre 2008 la congregazione contava 1.404 religiose in 219 case."}
{"id": "258915", "revid": "226458", "url": "https://it.wikipedia.org/wiki?curid=258915", "title": "Lingua venedica", "text": "Il venedico (nome nativo wenedyk; da non confondersi con il venetico) \u00e8 una lingua artificiale artistica di tipo naturalistico creata nel 2002 dal traduttore olandese Jan van Steenbergen e utilizzata nella storia alternativa \"Ill Bethisad\", in cui rappresenta una delle lingue ufficiali della Repubblica delle Due Corone.\nUfficialmente, il venedico \u00e8 una lingua romanza discendente dal latino volgare con una forte impronta slava, basata sulla premessa che l'Impero romano incorpor\u00f2 nel proprio dominio le terre dell'attuale regione polacca. In realt\u00e0 quello di Steenbergen \u00e8 un tentativo di mostrare come sarebbe stato il polacco se, anzich\u00e9 una lingua slava, fosse stato una lingua romanza.\nL'idea per la realizzazione di questa lingua fu ispirata da idiomi come il brithenig, il breathanach e il kerno. La lingua in s\u00e9 \u00e8 basata interamente sul latino (volgare) e il polacco: tutte le variazioni fonologiche, morfologiche e sintattiche che dallo slavo comune hanno portato al polacco sono state applicate al latino volgare.\nIl vocabolario della lingua si aggira attorno alle 3000 parole.\nEstratto: Il Padre Nostro:\nSiccome venedico \u00e8 una lingua romanza, ci sono molte similarit\u00e0 tra le parole venediche e italiane. Per esempio: \"cza\u0142\u00f3r\" = \"cielo\", \"s\u0105ciewkaty\" = \"santificato\", \"w\u0142\u0105ta\u0107\" = \"volont\u00e0\", \"dziewta\" = \"debiti\", \"ci\u0119tace\u0144\" = \"tentazione\".\nMorfosintassi.\nArticolo.\nA differenza di tutte le altre lingue romanze (incluse lingue artificiali come l'esperanto o l'ido), il venedico non ha articolo. Questa caratteristica pu\u00f2 essere fatta risalire all'assenza totale di articoli sia nello slavo comune che nel polacco, ma trova riscontro anche nel latino volgare, che a differenza delle altre lingue romanze, non mostra altro che una rudimentale tendenza ad utilizzare i pronomi dimostrativi come articoli.\nNome.\nIl venedico declina il nome in tre casi: il caso diretto, il genitivo e il dativo. Gran parte delle funzioni relative al caso ablativo vengono infatti adottate dal genitivo. Alcuni nomi tuttavia mantengono anche un caso vocativo: parole come \"Dziew\" \"Dio\" &gt; \"Dziewu\", \"fil\" \"ragazzo\" &gt; \"file\", \"poterz\" \"padre\" &gt; \"potrze\".\nVi sono inoltre tre generi: maschile, femminile e neutro, e quattro declinazioni.\nLa prima declinazione \u00e8 comune a tutte le parole e consiste nel finale -a. In genere tutti i termini sono al femminile. Se per\u00f2 viene indicata una persona di sesso maschile si usa il maschile. Questa declinazione corrisponde alla prima declinazione latina.\nLa seconda declinazione si applica al maschile e ad alcune parole femminili terminanti per consonante dura, pi\u00f9 un esiguo numero di parole terminanti per consonante morbida. Gran parte delle parole di questa declinazione deriva da parole latine con il finale -us che altrimenti appartengono alla seconda o alla quarta declinazione.\nLa seconda declinazione include anche nomi neutri derivati dal latino con terminazione in -um. Possono essere distinti da altri nomi della stessa declinazione dal finale -a nel diretto plurale.\nLa terza declinazione include la maggior parte dei nomi maschili, femminili e neutri che si concludono con una consonante morbida, alcuni nomi che si concludono con una consonante dura ed alcuni casi particolari. Corrisponde alla terza declinazione del latino.\nCasi speciali senza la terza declinazione sono i nomi neutri con finali in -mi\u0119/-mni e -u/-rzy.\nLa quarta declinazione corrisponde alla quinta declinazione latina. Ne fanno parte alcune parole maschili e femminili terminanti in -ej.\nSistema di scrittura.\nIl venedico utilizza l'alfabeto polacco, che consiste nelle 32 lettere seguenti:\nA \u0104 B C \u0106 D E \u0118 F G H I J K L \u0141 M N \u0143 O \u00d3 P R S \u015a T U W Y Z \u0179 \u017b\nInoltre, vi sono sette serie di digrammi consonantici \"fissi\":\nCh Cz Dz D\u017a D\u017c Rz Sz\nAccento.\nL'accento viene quasi sempre posto sulla penultima sillaba della parola. La combinazione di una proposizione con un pronome viene trattata come una singola parola: quando il secondo consiste di una sola sillaba, la preposizione viene accentata, altrimenti rimane non accentata."}
{"id": "258916", "revid": "96364849", "url": "https://it.wikipedia.org/wiki?curid=258916", "title": "Cicloide sferica", "text": "La cicloide sferica \u00e8 una curva tridimensionale che pu\u00f2 essere definita dal seguente sistema di equazioni parametriche cartesiane\nQuesta curva si pu\u00f2 anche definire come tracciata da un punto fisso di un cono di rivoluzione che rotola senza strisciare sopra un secondo cono di rivoluzione avente lo stesso vertice. Si osservi che il primo cono pu\u00f2 rotolare sia sopra la faccia concava che sulla faccia convessa dell'altro cono.\nMandando all'infinito il vertice comune ai due coni si ottengono la ipocicloide (cono rotolante sulla faccia concava) e la epicicloide (cono rotolante sulla faccia convessa)."}
{"id": "258917", "revid": "30076", "url": "https://it.wikipedia.org/wiki?curid=258917", "title": "Wenedyk", "text": ""}
{"id": "258922", "revid": "859666", "url": "https://it.wikipedia.org/wiki?curid=258922", "title": "Campionato belga di calcio", "text": "Il campionato belga di calcio ha come massima divisione la Jupiler Pro League (il suo nome \u00e8 legato a una sponsorizzazione, quella della birra Jupiler), formata da 18 squadre che si contendono il titolo di campione nazionale.\nStoria.\nIl campionato belga si disput\u00f2 per la prima volta nella stagione 1894-95 e si \u00e8 fin da allora disputato con un girone unico. Dal 1898-99 le squadre furono divise in due gironi di prima divisione, i cui vincitori si contendevano il titolo, prima nella finale e poi con un girone finale.\nDal 1904-05 si \u00e8 tornati alla formula con girone unico e proprio ne 1905 \u00e8 nata la seconda divisione con il nome di \"promotion\". Mentre la massima serie passava da 10 a 12 e poi a 14 squadre, la seconda divisione si divise in \"promotion a\" e \"promotion b\" nel 1923, formando due gironi.\nCon la stagione 1926-27 si introdusse un nuovo formato, con Premier Division, Prima Divisione e la neonata terza serie con tre gironi: promotion a, b e c.\nNel 1931 la Prima Divisione pass\u00f2 a due gironi da 14 squadre, mentre la Promotion pass\u00f2 a 4.\nLa massima serie pass\u00f2 a 16 squadre dopo la Seconda guerra mondiale.\nNel 1952 vi fu una riforma dei campionati nella quale si rinomin\u00f2 Prima Divisione la massima serie, con un girone unico da 16 squadre. Il campionato ha poi pi\u00f9 volte cambiato format passando a 20 squadre nel 1974-75, 19 nel 1975-76 e 18 dal 1976-77 al 2008-09 e dal 2020-21. La Seconda Divisione pass\u00f2 a 16 squadre e solo nel 1994 fu estesa a 18. Dal 1974 si gioca un girone finale fra le peggiori squadre della Prima Divisione e le migliori della Seconda mettendo in palio ulteriori posti per la massima serie.\nLa Terza Divisione pass\u00f2 a due gironi da 16 squadre, struttura che mantierne tuttora, cos\u00ec come la quarta serie (4 gironi).\nDescrizione.\nLa \"Jupiler Pro League\" \u00e8 formata da diciotto squadre. Dal 2009-10 la stagione si svolge in due fasi distinte: nella prima tutte le squadre si affrontano due volte in un girone all'italiana al termine del quale le prime sei classificate lottano per il titolo, formando un nuovo girone all'italiana in cui si affrontano tra loro altre due volte per un totale di ulteriori dieci incontri. Il punteggio finale tiene conto anche dei punti conquistati nella prima parte della stagione: le squadre partono infatti con la met\u00e0 dei punti ottenuti nelle prime trenta gare eventualmente arrotondati per eccesso. La vincente di questa seconda fase \u00e8 proclamata campione. Analoghi meccanismi vi sono per la qualificazione alle coppe europee. L'ultima classificata nella stagione regolare viene invece retrocessa.\nPer le stagioni 2020-21 e 2021-22 a causa della pandemia COVID-19 i playoff sono stati ridotti. Solo le prime quattro squadre si giocheranno per il titolo, mentre le squadre dal quinto all'ottavo si giocheranno i playoff per il restante biglietto per l'Europa. \nScendendo di livello troviamo:\nLa squadra pi\u00f9 titolata del massimo campionato \u00e8 l'Anderlecht.\nLa vincitrice e la seconda classificata dei playoff si qualificano per il terzo turno preliminare della Champions League. Per quanto riguarda i tre posti nell'UEFA Europa League, due vengono assegnati alla terza classificata, e alla vincente della coppa nazionale. Il terzo posto viene conteso tra la quarta classificata dei playoff e la vincente dei due gruppi delle squadre classificatesi tra la settima e la quattordicesima posizione."}
{"id": "258923", "revid": "536103", "url": "https://it.wikipedia.org/wiki?curid=258923", "title": "Programma per la valutazione internazionale dell'allievo", "text": " \nIl Programma per la valutazione internazionale dello studente (Programme for International Student Assessment, meglio noto con l'acronimo PISA) \u00e8 un'indagine internazionale promossa dall'OCSE nata con lo scopo di valutare con periodicit\u00e0 triennale il livello di istruzione degli adolescenti dei principali paesi industrializzati.\nObiettivo e metodologia.\nPISA \u00e8 un progetto iniziato nel 2000 che \u00e8 stato sviluppato collegialmente dai paesi partecipanti e indirizzato alle scuole per ragazzi di et\u00e0 intorno ai 15 anni.\nL'indagine valuta in che misura gli allievi prossimi alla conclusione dell'obbligo scolastico hanno acquisito alcune delle conoscenze e delle abilit\u00e0 essenziali del loro corso di studi.\nIn tutti i cicli, gli ambiti di alfabetizzazione letteraria, matematica e scientifica sono coperti non soltanto in termini di padronanza del programma di studi della scuola, ma in termini di conoscenze ed abilit\u00e0 applicate nella vita pratica.\nNel ciclo PISA 2003 \u00e8 stato introdotto un ambito supplementare relativo alla soluzione dei problemi, volto ad un esame interdisciplinare delle competenze.\nL'indagine \u00e8 stata effettuata in 43 paesi nella prima valutazione nel 2000, in 41 paesi nella seconda valutazione nel 2003, in 57 paesi nella terza valutazione nel 2006 e una sessantina nel 2009.\nLe prove hanno come destinatari, tipicamente, fra 4.500 e 10.000 allievi in ogni paese.\nOgni studente partecipa ad un test scritto della durata di due ore. Una parte del test \u00e8 sviluppata con domande a risposta multipla, un'altra parte - con domande a risposta aperta - richiede lo sviluppo autonomo di risposte personali.\nGli studenti devono anche riempire un questionario sulle loro abitudini di studio, le loro motivazioni e il loro retroterra familiare. I dirigenti scolastici a loro volta compilano un questionario che descrive l'organizzazione, la demografia ed il finanziamento dei loro istituti.\nRisultati.\nIndagine 2003.\nRiassunto dei risultati 2003 (migliori 6 a livello internazionale e punteggio dell'Italia):\nFonte: PISA 2003 Country Profiles \nUn'analisi dell'indagine del 2003 ha mostrato che non necessariamente i paesi che spendono di pi\u00f9 nell'educazione hanno risultati migliori. Ad esempio Australia, Belgio, Canada, Repubblica Ceca, Finlandia, Giappone, Corea del Sud e Paesi Bassi hanno mostrato ottimi risultati nonostante spese per l'istruzione non superiori ad altri paesi. Al contrario gli USA hanno una spesa per l'istruzione relativamente elevata ma risultati non eccelsi.\nI punteggi medi sono solo uno dei criteri di valutazione: dietro allo stesso punteggio medio si possono nascondere situazioni molto diverse. Importante ad esempio \u00e8 anche valutare l'omogeneit\u00e0 dei risultati, cio\u00e8 le differenze di punteggio tra allievi pi\u00f9 deboli e allievi pi\u00f9 forti, un indice di equit\u00e0. La Finlandia ad esempio mostra ottimi risultati anche in questo senso: non solo il punteggio medio \u00e8 elevato in tutti gli ambiti testati, ma anche il divario di prestazione tra i pi\u00f9 forti e i meno forti \u00e8 tra i pi\u00f9 contenuti.\nUn altro fattore rilevato \u00e8 quello familiare: dai risultati si evince che studenti provenienti da famiglie pi\u00f9 agiate e con genitori pi\u00f9 istruiti danno risultati migliori.\nIndagine 2006.\nElenco delle migliori 20 posizioni 2006:\nRiassunto dei risultati 2006 in paragone con le indagini precedenti:\nFonte: PISA 2006 Science Competencies for Tomorrow's World \nA livello internazionale Australia, Belgio, Canada, Repubblica Ceca, Finlandia, Giappone, Corea del Sud e Paesi Bassi confermano il loro ottimo livello.\nI risultati dell'indagine 2006 hanno mostrato un deterioramento del gi\u00e0 non eccelso livello medio italiano.\nA livello nazionale i risultati dei licei e delle aree del Nord sembrano migliori, ma \"i punteggi sono significativamente inferiori alla media italiana sia per gli studenti meridionali che per quelli figli di immigrati\" .\n\"I dati sui test di matematica dell'indagine Pisa sono impietosi per gli studenti quindicenni italiani. Solo il Nord-Est \u00e8 in media europea, con punte di eccellenza nei licei. Sud e Isole hanno punteggi da paese in via di sviluppo\" .\nIndagine 2018.\nElenco delle migliori sei posizioni nel 2018 secondo il risultato medio per nazione e posizione dell'Italia.\nReazioni ai risultati.\nIn Lussemburgo vi sono state polemiche in quanto sembra che i risultati siano stati in parte compromessi dal fatto che il test non sia stato fatto in lussemburghese, lingua madre della maggior parte degli studenti.\nPer molti paesi i primi Studi PISA sono stati una brutta sorpresa.\nIn Germania i risultati relativamente mediocri hanno creato un acceso dibattito politico sul sistema scolastico tedesco.\nEcco alcuni titoli di giornale sull'argomento:\nItalia.\nNonostante i preoccupanti risultati italiani (sia lo studio del 2003 che quello del 2006 hanno messo in luce gravi lacune nei giovani italiani al termine dell'obbligo scolastico, ben peggio della Germania), gli Studi PISA sono stati poco considerati sia dall'opinione pubblica che dalla politica.\nI risultati della prima indagine del 2000 sono stati resi noti alla pubblica opinione in Italia solo nel dicembre 2001.\nLaddove si \u00e8 discusso, ci si \u00e8 spesso concentrati sulle critiche al metodo di analisi invece che sullo stato oggettivo dell'istruzione nel paese. In Italia, infatti, \"gli insegnanti sembrano replicare un criterio di votazione \"relativa\" all'interno delle classi pi\u00f9 che confrontarsi con un metro nazionale\". In Italia, del resto, \"di fatto non sono ancora stati definiti standard di apprendimento\", mentre appare invece \"auspicabile che venga rafforzata la omogeneit\u00e0 degli esami di Stato (percorso gi\u00e0 avviato tramite la re-introduzione di un commissario esterno), e sembra urgente anche progettare un sistema di valutazione nazionale robusto volto a misurare il valore aggiunto delle scuole, in grado di fornire alla collettivit\u00e0 un valido strumento di supporto alle decisioni\".\nMentre in Germania il dibattito ha determinato una mobilitazione nazionale di scuola e famiglie, con il risultato di risalire dal 18\u00ba posto del 2003 al 13\u00b0 del 2006, l'Italia ha perso nel frattempo 9 posizioni scendendo nel 2006 al 36\u00ba posto.\nEcco alcuni commenti dai titoli di giornale:\nCritiche e considerazioni.\nLe principali critiche sono rivolte alla difficolt\u00e0 di comparare sistemi educativi, linguistici e culturali differenti, e ad apparenti incongruenze degli Studi PISA con altre indagini valutative internazionali analoghe.\nNon mancano anche critiche basate su fondamenti ideologici, pregiudizi e interessi politici, come ad esempio considerazioni su presunti scopi economici di parte del PISA .\nUn rischio oggettivo, sottolineato da alcuni osservatori, \u00e8 che le concezioni dei test PISA e dell'OCSE possano interferire eccessivamente sulle politiche educative nei singoli paesi.\nL'APMEP (associazione francese dei professori di matematica per l'insegnamento pubblico) sottolinea che gi\u00e0 in alcuni paesi si osserva un'esortazione ai responsabili dei sistemi educativi a modificare gli insegnamenti, la formazione degli insegnanti e gli stessi programmi per adattarsi ai test delle indagini PISA .\nParagone del PISA con altri sistemi di valutazione.\nVi sono altri sistemi di valutazione internazionale come il Trends in international mathematics and science study, a cura dell'International Association for Evaluation of Educational Achievement (IEA).\nSembra che i risultati dei test TIMSS a volte contraddicano i risultati degli Studi PISA. Le principali differenze probabilmente sono dovute al fatto che i test matematici PISA sono basati su problemi pratici connessi con la vita reale, mentre i test TIMSS sono basati su prove pi\u00f9 tradizionali e teoriche come la comprensione delle frazioni e dei decimali .\nPer quanto riguarda le abilit\u00e0 di lettura il test affine al PISA \u00e8 il Progress in International Reading Literacy Study (PIRLS). Secondo l'OCSE: \"Il PISA non misura in che modo i quindicenni sono abili nella lettura o fino a che punto comprendono le parole che leggono\". Al contrario, il PISA misura come gli studenti siano capaci di \"costruire, estendere e riflettere sul significato di quello che hanno letto\" .\nIl PIRLS invece si focalizza sulla semplice capacit\u00e0 di lettura .\nAd ogni modo la correlazione fra i dati dei vari test internazionali \u00e8 - secondo Heiner Rindermann - ottima a livello nazionale e comunque buona a livello internazionale .\n\u00c8 dunque ragionevole affermare che questi test di valutazione internazionale misurano con un buon grado di approssimazione le principali abilit\u00e0 cognitive quali l'intelligenza ed il grado di conoscenza su elementi di istruzione di base a livello macroscopico ."}
{"id": "258925", "revid": "125103828", "url": "https://it.wikipedia.org/wiki?curid=258925", "title": "Monofilia", "text": "\u00c8 detta monofilia la propriet\u00e0 di un insieme di specie di essere tutte e le sole discendenti di un comune antenato. Un gruppo con tale propriet\u00e0 \u00e8 detto monofiletico o clade. Un gruppo monofiletico \u00e8 caratterizzato da una o pi\u00f9 autapomorfie che lo contraddistinguono, ed \u00e8 quantomai importante evidenziare come spesso tali autapomorfie possono anche esser perse nello stadio adulto, ma comunque mantenute a livello embrionale, spesso in seguito a processi di pedogenesi. Le ramificazioni esterne vengono dette di outgroup. Esempi possono essere il clade Vertebrata, il genere \"Homo\" o anche il genere \"Canis\", mentre sicuramente non possono esser definiti monofiletici raggruppamenti come gli Agnatha. Per determinare la monofilia di un gruppo si utilizzano varie metodologie di caratterizzazione filogenetica, da quelle molecolari utilizzando diversi marcatori genetici a quelle classiche morfologiche secondo il \"Criterio della massima parsimonia\".\nAll'interno di questo grafico ogni singola lettera indica un gruppo monofiletico, ma potremmo definire come monofiletici anche l'insieme dei gruppi A e B, o C e D. Nonostante sembri banale, l'individuazione di somiglianze strette tra cladi \u00e8 estremamente complicata, a causa di diversi fenomeni molecolari che impediscono una caratterizzazione genetica di facile comprensione. Un esempio \u00e8 la condizione della situazione tassonomica dei protisti in genere, per cui ancora non si \u00e8 capito quali sono i gruppi appartenenti alla crown, o ancora pi\u00f9 specificatamente dei ciliati. Rapporti infatti dati per scontati per molti anni, come quello tra \"Euplotes\" ed \"Euplotidium\", o molti altri all'interno del gruppo degli ipotrichi sono stati sovvertiti pi\u00f9 volte, anche a seconda del marcatore genetico che si va a studiare. Si guardi alla voce filogenesi per maggiori informazioni a proposito."}
{"id": "258926", "revid": "599013", "url": "https://it.wikipedia.org/wiki?curid=258926", "title": "Congregazione di San Michele Arcangelo", "text": "La Congregazione di San Michele Arcangelo (, ) \u00e8 un istituto religioso maschile di diritto pontificio: i membri di questa congregazione, detti popolarmente Micheliti, pospongono al loro nome la sigla C.S.M.A.\nStoria.\nLa congregazione venne fondata da Bronis\u0142aw Markiewicz (1842-1912): sesto degli undici figli del borgomastro di Miejsce Piastowe, dopo la prima formazione a Przemy\u015bl studi\u00f2 filosofia e pedagogia presso le universit\u00e0 di Cracovia e Leopoli; entr\u00f2 poi come novizio tra i salesiani a Torino e nel 1887 emise i voti nelle mani del fondatore della congregazione, Giovanni Bosco.\nNel 1897 lasci\u00f2 i salesiani e torn\u00f2 in Polonia con l'intento di istituirvi una congregazione con le stesse regole ma pi\u00f9 rigide, pi\u00f9 adatte alla situazione polacca: \u0141ukasz Solecki, vescovo di Przemy\u015bl, rifiut\u00f2 il suo sostegno a Markiewicz, che nel 1898 cre\u00f2 comunque la \"Societ\u00e0 Temperanza e Lavoro\" per l'assistenza all'infanzia abbandonata; J\u00f3zef Sebastian Pelczar, successore di Solecki, nel 1900 riconobbe l'opera di Markiewicz con il nome di congregazione di San Michele Arcangelo.\nPelczar nel 1902 consent\u00ec a Markiewicz di aprire, in via sperimentale, un noviziato a Miejsce Piastowe, ma poi neg\u00f2 l'approvazione all'istituto: i chierici formati da Markiewicz vennero ordinati sacerdoti da vescovi di altre diocesi e solo il 29 settembre 1921, dopo nove anni dalla morte del fondatore, Adam Stefan Sapieha, arcivescovo di Cracovia, eresse la congregazione di San Michele Arcangelo in istituto religioso di diritto diocesano.\nLa congregazione ricevette il pontificio decreto di lode il 15 gennaio 1966.\nAttivit\u00e0 e diffusione.\nLa spiritualit\u00e0 dell'istituto \u00e8 riassunta dal binomio \"temperanza e lavoro\", di derivazione salesiana; il fine della congregazione \u00e8 l'istruzione e l'educazione cristiana della giovent\u00f9, specialmente di quella povera e abbandonata.\nLa loro attivit\u00e0 viene svolta in Europa (Austria, Bielorussia, Francia, Italia, Germania, Polonia, Svizzera, Ucraina), nelle Americhe (Antille Olandesi, Argentina, Canada, Paraguay, Repubblica Dominicana), e in Papua Nuova Guinea. La sede generalizia \u00e8 a Marki-Sturga, in Polonia; a Roma, presso la chiesa del \"Domine quo vadis\", risiede il procuratore generale della congregazione.\nAl 31 dicembre 2008 la congregazione contava 27 case e 345 religiosi, 253 dei quali sacerdoti."}
{"id": "258927", "revid": "1745361", "url": "https://it.wikipedia.org/wiki?curid=258927", "title": "Parafilia (filogenesi)", "text": "Nella filogenesi, si dice parafilia la caratteristica per cui un insieme include solo alcune delle specie derivate da un progenitore comune appartenente al gruppo, escludendo dunque una parte dei discendenti. Un tale raggruppamento \u00e8 detto parafiletico. Per esempio, nel grafico a fianco possiamo considerare come parafiletico il gruppo costituito dalle ramificazioni C, D ed E (tutti discendenti da A; il gruppo esclude la ramificazione B). \nI metodi sperimentali per andare ad individuare i rapporti filogenetici tra i vari cladi ed individuare i rapporti di ingroup e di outgroup, nonch\u00e9 appunto le varie condizioni di parafilia, sono approfonditi alla voce filogenesi. La caratterizzazione tassonomica di molti gruppi, per cui si dava per scontata la monofilia, sta infatti dimostrando nuovi rapporti grazie alle nuove metodologie di filogenesi molecolare, informatica e recupero del DNA antico."}
{"id": "258928", "revid": "25969", "url": "https://it.wikipedia.org/wiki?curid=258928", "title": "La Pira", "text": ""}
{"id": "258930", "revid": "7336", "url": "https://it.wikipedia.org/wiki?curid=258930", "title": "Stage diving", "text": ""}
{"id": "258931", "revid": "122993554", "url": "https://it.wikipedia.org/wiki?curid=258931", "title": "No! Mamma, no!", "text": "No! Mamma, no! \u00e8 il primo album in studio di Renato Zero, pubblicato nel 1973.\nDescrizione.\nIl primo LP di Renato Zero arriva nel 1973, a sei anni dalla sua prima incisione, un 45 giri con i brani \"Non basta, sai/In mezzo ai guai\" entrambi scritti da Gianni Boncompagni.\nCome ha dimostrato Musica Leggera si tratta di un finto live, registrato in realt\u00e0 nello studio A di via Tiburtina e nello studio Sonic di Franco Patrignani; alle registrazioni furono poi aggiunti dei finti applausi, simulando quindi l'effetto di un live.\nEcco alcune testimonianze raccolte: \"\"No! Mamma, no!\" lo facemmo allo studio A di via Tiburtina e alla Sonic del povero Patrignani. Mi occupai personalmente dei missaggi: feci un loop di applausi e lo montai per simulare l'effetto live\" (Foffo Bianchi, tecnico del suono del disco); \"Registrammo in studio, in parte alla RCA ed in parte alla Sonic. C'era l'arrangiatore Albert Verrecchia, Massimo Buzzi alla batteria, Piero Montanari e Mario Scotti al basso\" (Luciano Ciccaglioni, chitarrista nel disco).\nInoltre alcune registrazioni senza gli applausi sono state pubblicate dall'RCA Italiana nella raccolta pubblicata nella serie Lineatre \"Incontro con Renato Zero\": si tratta di \"Paleobaratolo\", \"Non sense pigro\", \"Sergente no!\", \"Nell'archivio della mia coscienza\", \"Ti bevo liscia\" e \"Make-up, make-up, make-up\". Il brano \"Paleobarattolo\" verr\u00e0 incluso anche nella raccolta \"Zero 70\" e \"No Mamma, no!\" verr\u00e0 incluso, senza i finti applausi nel terzo album in studio \"Trapezio\" pubblicato nel 1976. \nIn \"Paleobarattolo\", Renato dichiara la sua ostilit\u00e0 contro il conformismo. In \"Nonsense pigro\", l'artista esalta la fantasia, in contrasto con la grigia quotidianit\u00e0. \"Sergente, no!\", marcetta senza troppe pretese, \u00e8 un inno alla vita contro la logica della guerra. Il tema dell'identit\u00e0 \u00e8 affrontato in \"TK6 chiama torre di controllo\" e in \"0/1023\". \"Nell'archivio della mia coscienza\" risulta uno dei momenti dove la lirica dell'autore tocca i livelli pi\u00f9 alti, in contrasto con il rock di \"Dana\" e con la frivola \"Ti bevo liscia\", dedicata a una donna ritratta su un poster. Segue \"Make-up, make-up, make-up\", esaltazione dell'ambiguit\u00e0. \"Sogni nel buio\" \u00e8 una canzone anti-abortista, incentrata sui pensieri di un feto che non sa che non verr\u00e0 mai alla luce. Chiude la dissacrante title-track, \"No! Mamma, no!\", in cui l'autore contesta alla propria madre gli insegnamenti a cui \u00e8 stato sottoposto. La voce nell'intervento parlato che introduce Renato prima del brano \"Paleobarattolo\" \u00e8 quella del giornalista - entertainer Eddie Ponti.\nLa copertina dell'album (una delle prime foto del cantante quando allora era poco conosciuto) mostra Renato pieno di lustrini con la mano destra rivolta verso l'alto.\nTutte le canzoni sono edite dalle edizioni musicali Mimo, di propriet\u00e0 di Franco Migliacci e Gianni Morandi.\nIl 5 luglio 2019, l'album \u00e8 stato inserito nella collana \"Mille e uno Zero\", edita con TV Sorrisi e Canzoni, in versione rimasterizzata. Insieme all'album, venne inserito anche un CD contenente i primissimi due brani di Zero del 1967 \"Non basta, sai\" e \"In mezzo ai guai\", sempre in versione rimasterizzata.\nTracce.\nTesti e musiche di Renato Zero, eccetto dove indicato.\nFormazione.\nNell'intero album, suona l'Orchestra della RCA Italiana, diretta dal maestro Nicola Samale, arrangiata da Albert Verrecchia e Renato Zero."}
{"id": "258938", "revid": "729019", "url": "https://it.wikipedia.org/wiki?curid=258938", "title": "Beach Abort", "text": "Viene denominata missione Beach Abort un volo non equipaggiato per il collaudo del Launch Escape System, cio\u00e8 del sistema di salvataggio della capsula nell'ambito del programma Mercury eseguito dalla NASA. Gli obiettivi del collaudo furono di esercitare l'affidabilit\u00e0 di tutto il sistema di salvataggio, in particolare del paracadute e del sistema di atterraggio. Ovviamente pot\u00e9 essere occasione per simulare un veloce recupero della capsula in caso di improvvisa interruzione di una missione. Il collaudo venne eseguito il 9 maggio 1960 presso la base della NASA di Wallops Island in Virginia. Per il collaudo, la capsula spaziale Mercury con il suo sistema di salvataggio vennero lanciati ed azionati direttamente da terra, cio\u00e8 il razzo propulsore montato sulla torre di salvataggio venne immediatamente acceso. Si scelse questa prassi sia per non sprecare un razzo vettore sia per testare effettivamente l'affidabilit\u00e0 del sistema di salvataggio in caso di fallimento totale del lancio. Il volo ebbe una durata di 1 minuto e 16 secondi. Venne raggiunto un apogeo di 750\u00a0m percorrendo una distanza di 0,96\u00a0km.\nUn elicottero della marina militare americana riusc\u00ec a recuperare la capsula 17 minuti dopo il lancio. La velocit\u00e0 massima raggiunta durante la missione fu di 1.571 km/h.\nIl volo venne considerato un successo, anche se la distanza percorsa fino alla separazione della capsula dalla torre con l'apposito razzo propulsore venne dichiarata insufficiente. Si doveva dunque trovare un modo per far percorrere alla capsula una distanza maggiore e in ogni caso sufficiente per garantire un atterraggio nelle acque dell'Oceano.\nIn questa missione venne impegnata la capsula Mercury con il numero di serie 1. Si tratt\u00f2 infatti della prima capsula spaziale della serie Mercury prodotta dalla McDonnell. Aveva un peso di 1.154\u00a0kg.\nLa capsula spaziale Mercury con il numero di serie 1, attualmente \u00e8 esposta presso la \"New York Hall of Science\" di Corona Park, New York. Si trova montata in punta ad un razzo vettore del tipo Atlas anch'esso ivi esposto."}
{"id": "258939", "revid": "7336", "url": "https://it.wikipedia.org/wiki?curid=258939", "title": "Stanley Getz", "text": ""}
{"id": "258944", "revid": "599013", "url": "https://it.wikipedia.org/wiki?curid=258944", "title": "St\u00e9phane Dalmat", "text": "Era soprannominato \"Joystick\".\nBiografia.\nHa due fratelli, Wilfried e Cyril, anch'essi calciatori professionisti.\nCarriera.\nGli esordi.\nDalmat esord\u00ec nel campionato francese nel 1997-1998, tra le file del Ch\u00e2teauroux, l'anno seguente pass\u00f2 al Lens, campione di Francia, con cui esord\u00ec in Champions League e vinse la Coppa di lega francese nel 1999. In seguito milit\u00f2 nell'Olympique Marsiglia e nel Paris Saint-Germain, fino al gennaio del 2001.\nIn Italia.\nNella sessione invernale del calciomercato, a gennaio 2001 fu acquistato dalla societ\u00e0 italiana dell'Inter, in cambio della met\u00e0 del cartellino di Marcos Vampeta. Durante la sua esperienza a Milano vest\u00ec la maglia numero 18: fece il suo debutto in Serie A il 28 gennaio 2001, nell'incontro Inter-Bari terminata poi 1-0. Segn\u00f2 la sua prima rete in nerazzurro il 21 aprile, nella gara vinta 4-2 contro la Fiorentina; si ripet\u00e9 il 27 maggio contro la , regalando il pareggio alla sua squadra nei minuti di recupero. Rimase in Italia per altri 2 anni, giocando la sua ultima partita con i nerazzurri in Inter- (2-2) del 24 maggio 2003. In totale, con l'Inter ha collezionato 66 partite segnando 4 reti (3 in Serie A ed 1 in Coppa UEFA).\nGli anni seguenti.\nDopo il periodo all'Inter pass\u00f2 agli inglesi del Tottenham, dove rimase per una sola stagione. In seguito torn\u00f2 in Francia, per giocare nel Tolosa: nell'annata 2005-2006 milit\u00f2 nel Racing Santander, club della Liga spagnola. Nella stagione 2006-2007 vest\u00ec la maglia del Bordeaux, vincendo la sua 2\u00ba Coppa di lega francese: il 5 dicembre 2006, in una partita di Champions League contro il (vinta per 1-3) segn\u00f2 una rete con un pallonetto da oltre 20 metri.\nDal 2007 al 2010 ha giocato nel Sochaux, totalizzando 9 reti in 102 presenze: poi \u00e8 passato al Rennes, dove ha giocato fino al 2012. Il 6 luglio dello stesso anno viene acquistato dal N\u00eemes, club di seconda divisione: ma pochi giorni dopo, esattamente il 23 luglio 2012, annuncia il suo ritiro dall'attivit\u00e0 agonistica.\nNazionale.\nAnche se non \u00e8 mai stato convocato dalla nazionale maggiore, ha fatto parte della Nazionale francese Under-21 dal 1999 al 2001 collezionando 27 presenze e 2 gol."}
{"id": "258945", "revid": "83531", "url": "https://it.wikipedia.org/wiki?curid=258945", "title": "Hello", "text": "Hello \u00e8 una comune forma di saluto nei paesi di lingua inglese, grosso modo equivalente all'italiano \"salve\". Diverse altre lingue hanno saluti che hanno suoni analoghi."}
{"id": "258950", "revid": "1543377", "url": "https://it.wikipedia.org/wiki?curid=258950", "title": "Dieta", "text": "La dieta, parola derivata dal termine latino \"diaeta\", derivato a sua volta dal termine greco \u03b4\u03af\u03b1\u03b9\u03c4\u03b1, \"d\u00ecaita\", \u00abstile di vita\u00bb, in modo particolare nei confronti dell'assunzione di cibo, indica l'insieme degli alimenti che gli animali e gli esseri umani assumono abitualmente per la loro nutrizione ovvero lo spettro alimentare.\nPremessa.\nRegime alimentare, in italiano corrente, si sovrappone abitualmente al termine dieta. Questo indica metodi per variare il peso corporeo, per attenersi alle prescrizioni relative a particolari quadri clinici, come quelle per ottenere differenti risultati sul proprio fisico, per esempio, le diete dell'atleta.\nLa dieta pertanto non \u00e8 necessariamente privativa, infatti pu\u00f2 essere uno stile di vita che magari si abbina a pratiche sportive o ricreative.\nGeneralit\u00e0.\nGli organismi viventi eterotrofi necessitano dell'introduzione di nutrienti per il fabbisogno energetico, tramite reazioni ossidoriduttive, e per le necessit\u00e0 di costituzione del proprio organismo. Nel caso degli animali l'introduzione \u00e8 definita dieta.\nDieta nei differenti organismi.\nUna dieta definisce quindi, in senso lato, cosa l'animale mangia. Se le piante, autotrofe, sintetizzano le sostanze nutritive direttamente, gli animali dipendono da una o pi\u00f9 specie per il cibo. Una dieta carnivora, erbivora o altro ha una grande e fondamentale influenza sul comportamento animale. Essa determina, in particolare, lo stato di predatore o preda nella catena alimentare. La pratica comportamentale pu\u00f2 essere molto variata per gli onnivori alimentari o pi\u00f9 o meno specializzata per organismi stenofagi.\nLa specializzazione per una fonte di cibo aziona anche l'evoluzione delle varie strutture anatomiche connesse all'assunzione ed elaborazione del cibo, l'apparato digerente.\nAlcune specie animali hanno diete nello stadio larvale o giovanile e diete negli adulti; il girino degli anfibi, per esempio, \u00e8 erbivoro o detritivoro, gli adulti carnivori. Questo vale in generale per i mammiferi, che allattano i piccoli dalla nascita.\nLe diete umane.\nLa specie umana \u00e8 in grado di consumare una grande variet\u00e0 di materiali vegetali e animali.\nDurante il paleolitico l'Homo sapiens impiegava caccia pesca e raccolta quali fonti primarie di cibo, alternando ai vegetali spontanei (frutti, semi, radici, tuberi, funghi) le proteine animali (carne, pesce, insetti, molluschi, crostacei). Si \u00e8 provato che gli umani abbiano usato il fuoco sin dal tempo della predominanza dalla specie \"Homo erectus\", che del fuoco faceva documentato uso, probabilmente anche per preparare e cucinare cibo prima di consumarlo. L'uso del fuoco \u00e8 diventato documentatamente regolare nelle specie \"H.sapiens \"e\" H.neanderthalensis\". Si ipotizza su basi scientifiche che un motore evolutivo per \"H. erectus\", il primo ominide documentatamente in grado di cuocere i cibi, sia stato costituito dal ricavare con la cottura pi\u00f9 calorie dalla dieta, diminuire le ore dedicate all'alimentazione superando le limitazioni metaboliche che negli altri primati non hanno permesso un'encefalizzazione e uno sviluppo neuronale legato alle dimensioni del cervello in proporzione alle dimensioni corporee. Questo, unito a un crescente consumo di proteine animali, documentatamente ascritto alla separazione \"Homo-Australopithecus\", o\" H.habilis-H.erectus\" avrebbe costituito un potente impulso evolutivo. Lo studio della dieta ha prodotto lo sviluppo d'una scienza alimentare. In genere, gli uomini possono sopravvivere da due a otto settimane senza cibo, a seconda del grasso depositato nel corpo. La sopravvivenza senz'acqua \u00e8 invece limitata a non pi\u00f9 di tre, quattro giorni. La carenza di cibo resta un serio problema, con circa 300.000 morti per fame ogni anno. In realt\u00e0 esiste anche il problema contrario alla fame, l'obesit\u00e0, che nei paesi industrializzati cresce in maniera quasi epidemica, portando problemi di salute e aumentando la mortalit\u00e0. L'uomo ha sviluppato l'agricoltura e l'allevamento all'inizio del Neolitico, circa diecimila anni fa, che ha rivoluzionato il tipo di cibo che l'uomo assume, passando velocemente a una dieta base ricca di carboidrati amilacei da cereali, proteine vegetali da legumi e proteine animali, probabilmente in minore quantit\u00e0, da latte, uova, e carne di specie allevate, lipidi da semi. Si trattava di calorie a reperibilit\u00e0 facilitata rispetto all'ottenimento con la caccia e con la raccolta. La disponibilit\u00e0 di calorie per un sempre pi\u00f9 elevato numero di individui ha contribuito allo sviluppo di popolazioni, citt\u00e0 e, a causa dell'aumento della densit\u00e0 della popolazione, a una maggiore diffusione delle malattie infettive epidemiche, nonch\u00e9 a variazioni nella costituzione fisica e nei caratteri antropometrici. Il tipo di cibo che si consuma e il modo in cui si prepara varia da cultura a cultura e nel corso del tempo. Progressivamente vennero introdotti nella dieta nuovi cibi. La dieta umana rispecchia i fabbisogni sostanziale e energetico, oltre che le condizioni di vita e abitudini alimentari che la persona segue. Determina, assieme con le caratteristiche metaboliche individuali il peso corporeo.\nDiete di esclusione.\nLa dieta umana \u00e8 influenzata da numerosi fattori, tra cui:\nUn certo numero di umani consumano cibi crudi, altri si astengono dalla carne, di tutti o di alcuni tipi, altri ancora non consumano prodotti derivanti da animali, e ci\u00f2 per diversi motivi, quali la religione, l'etica o la salute; la dieta umana dipende dalla cultura e dall'ambiente, contemplando popoli come gli Inuit, praticamente carnivori, e vasti strati di popolazioni tropicali pressoch\u00e9 vegetariane.\nDiete dimagranti.\nNel gergo comune il termine dieta viene usato per indicare i metodi per dimagrire. Sono un regime alimentare volto alla diminuzione del peso corporeo. Devono essere consigliate e studiate caso per caso da un medico o un biologo nutrizionista. I dietisti possono rilasciare diete solo sotto ausilio medico. Spesso per\u00f2 le diete sono scelte in modo arbitrario dagli individui che ritengono di dovere ridurre il proprio peso, spesso per avvicinarsi a un determinato canone di bellezza. Malgrado vi siano numerose fonti (riviste, siti web, o il semplice sentito dire) che suggeriscono questa o quella dieta, intraprendere una dieta dimagrante senza stretto controllo medico pu\u00f2 comportare rischi per la salute e danni permanenti. Le diete dimagranti si basano generalmente su un regime ipocalorico, inteso a ridurre l'apporto di calorie con i cibi, privilegiando gli alimenti meno ricchi in nutrienti calorici come i lipidi e i glucidi. Molte diete inoltre si basano su una generale riduzione dell'assunzione di cibo, indipendentemente dal tipo di alimento. Segno di una dieta dimagrante scorretta \u00e8 l'effetto yo-yo, ovvero la perdita e il riacquisto di peso conseguente a diete eccessivamente ipocaloriche per adattamento del metabolismo. L'adozione di un regime alimentare controllato non \u00e8 sufficiente: per controllare il peso \u00e8 necessario anche svolgere attivit\u00e0 fisica regolare.\nDiete etiche.\nMotivazioni di tipo etiche, legate al rispetto dei diritti umani, dei diritti degli animali, della salubrit\u00e0 ambientale e della tutela della biodiversit\u00e0 danno origine a specifiche diete di esclusione, fra cui rientrano il semivegetarianismo, il pescetarianismo, il vegetarianismo, il veganismo, il fruttarismo o diete che privilegiano l'uso di prodotti alternativi a Km0, biologici, equosolidali e cruelty-free. Negli ultimi tempi si \u00e8 diffuso il vegetarianismo con diete che escludono carne e pesce e tutti i loro derivati e il veganismo con diete che sono a base di soli alimenti vegetali. Queste diete possono avere vantaggi per la salute, grazie alle numerose virt\u00f9 nutrizionali di frutta, verdure, legumi e alimenti integrali presenti in grande quantit\u00e0 ma possono anche provocare gravi carenze nutrizionali, in particolare per la vitamina B12, calcio, vitamina D, ferro, iodio, zinco e acidi grassi omega-3, oltre a portare a una maggiore incidenza di alcune patologie. Non corrono rischi coloro che seguono una dieta appartenente al semivegetarianismo. Chi segue una dieta semivegetariana, non avendo eliminato completamente dalla dieta gli alimenti di origine animale, non \u00e8 a rischio di alcuna carenza. Una dieta semivegetariana o vegetariana flessibile \u00e8 la dieta del \"monaco buddista\" che esclude carne e pesce, tollerandone un consumo occasionale. La dieta, studiata dal medico Federico Vignati e dalla dietista Cristina Grande, \u00e8 ispirata allo stile di vita buddista e propone anche l'esclusione dalla dieta di tutte le bevande alcoliche e del caff\u00e8.\nDiete salutistiche.\nUn particolare tipo di diete di esclusione si basano sull'eliminazione di alcuni cibi ritenuti dannosi sulla base dello stato di salute o per il mantenimento di uno stato di salute ottimale. Rientrano fra queste diete quelle strettamente mediche, come quella per i celiaci, e quelle strettamente alternative come il crudismo, la macrobiotica, l'igienismo e la paleodieta.\nDiete religiose.\nOgni religione storica raccomanda ai propri fedeli strettamente osservanti dei precisi precetti riguardo a quali cibi consumare e quale condotta alimentare seguire. Nella religione cattolica non vi sono particolari divieti tranne quello di astenersi dal consumo della carne i venerd\u00ec di Quaresima e il digiuno il Mercoled\u00ec delle Ceneri e il Venerd\u00ec Santo. Numerose e complesse sono invece le regole alimentari nell'ebraismo (Casherut) e nell'islamismo (\u1e24al\u0101l), che stabiliscono quali cibi possono essere utilizzati e come devono essere prodotti cucinati e consumati. L'induismo e il buddhismo invece raccomandano uno stile alimentare vegetariano per il rispetto di tutti gli esseri senzienti e quindi anche degli animali.\nAltre diete.\nAlcuni, come Peter D'Adamo, sostengono che il gruppo sanguigno influenzi la risposta del corpo umano a determinati cibi, teorizzando la dieta del gruppo sanguigno. La teoria non \u00e8 supportata scientificamente."}
{"id": "258951", "revid": "124123", "url": "https://it.wikipedia.org/wiki?curid=258951", "title": "Rien Poortvliet", "text": "Biografia.\nCome figlio di uno stuccatore di Schiedam la carriera artistica non era prevista per Rien Poortvliet. I suoi genitori erano austeri protestanti e non gradirono l'idea che il loro figlio maggiore volesse frequentare l'accademia di belle arti.\nIl talento artistico di Rien si manifest\u00f2 assai presto. Dopo la scuola trov\u00f2 lavoro in una agenzia pubblicitaria, dove le sue doti singolari si svilupparono. Il suo indiscutibile talento lo port\u00f2, dopo aver svolto il servizio militare in marina, a scalare l'ufficio pubblicitario della Unilever fino al livello senior-manager.\nNel frattempo Rien si dedicava con passione ad attivit\u00e0 editoriali collaterali. Illustr\u00f2 libri scritti, tra gli altri, da Jaap ter Haar, Leonard Roggeveen e Godfried Bomans. Fu un appassionato cacciatore e questo lo port\u00f2 a dipingere soggetti naturalistici.\nAlla fine degli anni '60 Rien decise di abbandonare il lavoro di pubblicitario per diventare illustratore a tempo pieno. All'inizio, non avendo abbastanza lavoro, per guadagnare qualche soldo scrisse ed illustr\u00f2 ad acquarello un libro attingendo alla sua esperienza di cacciatore. In seguito pubblic\u00f2 un lavoro simile sulla vita di Ges\u00f9 Cristo.\nRien Poortvliet descriveva s\u00e9 stesso come \"narratore per immagini\". I suoi disegni raccontavano tutta la storia, lui si limitava ad aggiungere, a volte, un cortissimo commento. Al grande pubblico piacquero i disegni di Rien Poortvliet e a lui faceva piacere trovarsi al centro dell'attenzione. Veniva anche bene in televisione con la sua barbetta a punta, i suoi pantaloni di velluto e le sue camicie a scacchi.\nRien Poortvliet si guadagn\u00f2 fama internazionale grazie alla serie di libri sulla vita degli gnomi. Il cartone animato David gnomo, tratto dai suoi libri, fu un successo mondiale.\nIl principe Bernardo d'Olanda dedic\u00f2 a Poortvliet un museo, il Rien Poortvlietmuseum, che fu inaugurato nel 1992. Il museo si trova a Middelharnis, \"fortunatamente ben lontano dal chiasso artistico di Amsterdam\" disse lo stesso Poortvliet in una intervista. Il museo, per\u00f2, chiuder\u00e0 il 1\u00ba gennaio 2007 a causa della diminuzione dei visitatori e della conseguente mancanza di fondi.\nRien Poortvliet mor\u00ec in Soest all'et\u00e0 di 63 anni per cancro alle ossa. Era sposato con Corrie Bouman da cui ebbe due figli.\nOpere.\nOpere su Rien Poortvliet:"}
{"id": "258952", "revid": "1543377", "url": "https://it.wikipedia.org/wiki?curid=258952", "title": "Stati per tasso di alfabetizzazione", "text": "Qui sotto la lista del 2015, per individui con pi\u00f9 di 15 anni di et\u00e0. I dati sono del \"The World Factbook\" 2015 della Central Intelligence Agency (CIA).\nLista degli stati per tasso di alfabetizzazione, come dal Rapporto delle Nazioni Unite sul Programma delle Nazioni Unite per lo Sviluppo 2013. Dato che le definizioni e i metodi di raccolta dei dati variano tra i paesi, l'alfabetizzazione stimata dovrebbe essere utilizzata con cautela.\nLista paesi per tasso di alfabetizzazione nel mondo secondo Index Mundi (fino al 2016).\nLista paesi per tasso di alfabetizzazione nel mondo secondo la CIA."}
{"id": "258953", "revid": "1305772", "url": "https://it.wikipedia.org/wiki?curid=258953", "title": "Riunificazione", "text": "Il tema della riunificazione interessa:"}
{"id": "258954", "revid": "1543377", "url": "https://it.wikipedia.org/wiki?curid=258954", "title": "MGCP", "text": "Nell'ambito del Voice over IP, i protocolli MGCP (in inglese, \"Media Gateway Control Protocol\")) sono stati sviluppati per consentire a un dispositivo centrale, chiamato MGC (\"Media Gateway controller\") o \"soft switch\" di controllare i punti terminali MG (\"Media Gateway\") mediante una configurazione di tipo \"master/slave\". Spesso questo protocollo viene chiamato xGCP.\nSi possono sviluppare applicazioni grazie all'uso di API standard che si interfacciano con i \"controller\" MGC per offrire delle funzionalit\u00e0 e applicazioni aggiuntive (ad esempio le chiamate in attesa e le funzionalit\u00e0 CLASS).\nLa versione Cisco di questa tecnologia \u00e8 nota con il nome VSC (\"Virtual Switch Controller\"). In questa situazione l'intera rete IP si comporta come un enorme commutatore virtuale nella quale tutti i \"media gateway\" sono controllati da un controller VSC."}
{"id": "258955", "revid": "767487", "url": "https://it.wikipedia.org/wiki?curid=258955", "title": "A Christmas Story - Una storia di Natale", "text": "A Christmas Story - Una storia di Natale (\"A Christmas Story\") \u00e8 un film del 1983 diretto da Bob Clark.\nNel 2012 \u00e8 stato scelto per essere conservato nel National Film Registry della Biblioteca del Congresso degli Stati Uniti d'America.\nTrama.\nAnni quaranta, in una cittadina dell'Indiana. Come regalo di Natale il ragazzino Ralphie chiede un fucile softair a leva Red Ryder. Pur dissentendo perch\u00e9 \u00e8 pericoloso, i genitori l'accontentano, ma il dono non sar\u00e0 senza conseguenze.\nSequel.\n\"Una storia di Natale\" ha avuto due seguiti: \"Una lunga pazza estate\" (\"It Runs in the Family\") del 1994 e \"A Christmas Story 2\" del 2012."}
{"id": "258957", "revid": "1318658", "url": "https://it.wikipedia.org/wiki?curid=258957", "title": "Laura Kipnis", "text": "Biografia.\n\u00c8 anche videoartista e insegna comunicazione di massa alla Northwestern University di Chicago.\nNelle sue opere, con uno stile ironico e diretto, propone rivoluzionarie analisi critiche della cultura contemporanea, che hanno sempre suscitato polemiche negli Stati Uniti. Suoi temi ricorrenti sono sessualit\u00e0 (corpo, amore, pornografia, adulterio, scandalo), razzismo, capitalismo e mass media, con particolare riflessione su quali ideologie politiche li caratterizzano.\nNel pamphlet \"Contro l'amore\" (Einaudi, 2005), critica i miti dell'amore romantico e del matrimonio, quest'ultimo descritto come un'illusione che diventa un enorme mezzo di controllo, che porta alla perdita di ogni libert\u00e0. In alternativa, l'autrice sostiene invece i piaceri derivanti dal gesto rivoluzionario dell'adulterio."}
{"id": "258958", "revid": "7336", "url": "https://it.wikipedia.org/wiki?curid=258958", "title": "Grammy award", "text": ""}
{"id": "258960", "revid": "228587", "url": "https://it.wikipedia.org/wiki?curid=258960", "title": "Salamandroidea", "text": "Salamandroidea \u00e8 un sottordine di anfibi dell'ordine dei Caudati o Urodeli.\nDescrizione.\nHanno corpi umidi, le zampe corte e lunghe code. La pelle umida consente loro di vivere quasi esclusivamente presso l'acqua o un terreno acquitrinoso, specialmente nella foresta. Alcune specie restano acquatiche per tutta la vita, altre invece ritornano in acqua di tanto in tanto, altre ancora da adulte vivono esclusivamente sulla terra.\nSomigliano vagamente alle lucertole ma si possono facilmente distinguere da queste ultime per la testa a forma di rana e per la mancanza di scaglie. Sono in grado di rigenerare coda, zampe e altre parti del corpo quando queste vengono perdute; diversamente dalle lucertole, la rigenerazione avviene in modo perfetto e non ricostruendo in cartilagine l'originaria struttura ossea.\nTassonomia.\nComprende le seguenti famiglie:"}
{"id": "258961", "revid": "767487", "url": "https://it.wikipedia.org/wiki?curid=258961", "title": "Black Christmas (Un Natale rosso sangue)", "text": "Black Christmas (Un Natale rosso sangue) (\"Black Christmas\") \u00e8 un film del 1974 diretto da Bob Clark,\nNel 2006 ne \u00e8 stato realizzato un remake, \"Black Christmas - Un Natale rosso sangue\", con Katie Cassidy e Michelle Trachtenberg e nel 2019 un altro.\nIl film \u00e8 considerato uno dei capolavori del genere horror ed il \"capostipite\" del sottogenere slasher.\nTrama.\nUn uomo sale nell'attico di un convitto di donne, mentre le inquiline festeggiano il Natale. Jess Bradford riceve una telefonata oscena da parte di un uomo che aveva gi\u00e0 chiamato in precedenza quel numero. Dopo che l'amica Barb Coard provoca l'uomo, lui le risponde con \"Io ti uccider\u00f2\", e poi riattacca.\nClaire Harrison \u00e8 contrariata dal comportamento di Barb e sale al piano di sopra per terminare i bagagli per il suo ritorno a casa. Sente miagolare il gatto, Claude, e cerca di capire cosa gli stia succedendo. Claire viene asfissiata con un velo di plastica che le viene avvolto attorno al viso. Il suo corpo rimane nell'attico dove l'omicida la sistema su una sedia a dondolo vicino alla finestra e le mette una bambola in grembo.\nIl giorno successivo il padre di Claire giunge sul posto per portarla a casa per le vacanze. Quando lei non si presenta al posto stabilito, egli si dirige verso il convitto.\nJess incontra il suo ragazzo, Peter Smythe, un aspirante pianista nevrotico, per dirgli che \u00e8 incinta e che vuole abortire; Peter ne rimane sconvolto e le ordina di ridiscutere la cosa in un secondo momento.\nIl signor Harrison e le compagne del convitto Barb e Phyllis \"Phyl\" Carlson vanno alla polizia per denunciare la scomparsa di Claire. Il sergente Nash le ignora, dicendo loro che Claire potrebbe essere con uno dei suoi amanti. Il ragazzo di Claire, Chris, viene informato da Jess della sparizione e del rifiuto di collaborare del sergente Nash: i due vanno subito alla stazione di polizia per discutere col tenente Kenneth Fuller. In stazione c'\u00e8 anche una madre che riporta la sparizione della figlia Janice.\nLa sera stessa il signor Harrison, Chris, e le compagne della comunit\u00e0 si uniscono ad altre persone del posto per cercare Janice e Claire.\nTornata in casa la signora Mac, la sorvegliante del convitto, sente i miagolii del gatto nell'attico; scopre cos\u00ec il cadavere di Claire, ma l'assassino le scaglia contro un uncino da cantiere uccidendola.\nLe persone riunite per la ricerca trovano il corpo senza vita di Janice; Jess torna a casa e qui riceve un'altra telefonata oscena, dopo la quale telefona alla polizia. Peter giunge al convitto e discute con lei dell'aborto pianificato. Lui se ne va dopo che il tenente Fuller arriva sul posto per avere informazioni sulle telefonate ricevute. Un tecnico piazza una microspia nel telefono per risalire al numero del chiamante, mentre un agente controlla l'esterno dell'edificio.\nBarb, dopo aver straparlato e delirato perch\u00e9 ubriaca, va a letto. L'assassinio appare nella sua stanza e la accoltella a morte con un soprammobile trovato sul posto a forma di unicorno, mentre, all'esterno i canti di Natale di un gruppo di bambini coprono il rumore dell'assalto.\nJess riceve un'altra telefonata oscena che cita una parte del litigio che ha avuto con Peter.\nLei ora sospetta che Peter sia l'autore delle chiamate, ma poi lei e Phyl concludono che non pu\u00f2 essere lui, visto che Peter era stato presente a una delle prime telefonate. Phyl va a letto al piano di sopra, ma prima decide di controllare come stia Barb; la porta si chiude improvvisamente contro di lei.\nArrivano altre chiamate, e Jess riesce a tenere il chiamante al telefono pi\u00f9 a lungo, consentendo alla polizia di capire che queste provengono dall'interno, dal telefono della linea della signora Mac. A Jess viene ordinato di lasciare la casa immediatamente; lei riattacca e poi grida verso il piano di sopra per avvertire Barb e Phyl.\nAlla stazione di polizia il tenente Fuller viene informato della cosa e si dirige verso il convitto. Jess prende come arma un attizzatoio dal camino e si avventura al piano di sopra, trovando i cadaveri di Barb e di Phyl. L'assassino la attacca e la rincorre fino a che Jess riesce a rinchiudersi nel sottoscala. Peter appare all'esterno di una finestra del sottoscala, dicendo a Jess di aver sentito delle urla. Rompe il vetro e riesce a entrare. Jess, credendo che sia lui l'assalitore, si rintana in un angolo mentre lui si avvicina.\nIl tenente Fuller e la polizia arrivano sul posto e scoprono che l'agente che era in servizio nell'auto all'esterno dell'edificio \u00e8 stato ucciso. Quando sentono Jess gridare, corrono verso l'interno della casa e trovano Jess nel seminterrato con Peter, che lei ha ucciso a randellate per difendersi. Jess viene sedata mentre Fuller e gli agenti discutono di come avessero sospettato di Peter fin dal primo momento, e anche di come il corpo di Claire non sia stato ancora ritrovato, rendendo evidente che si sono dimenticati di perlustrare l'attico.\nGli agenti lasciano Jess a dormire nel suo letto, dicendole che un uomo rimarr\u00e0 all'esterno della porta d'ingresso. Nella casa riprende a suonare il telefono."}
{"id": "258964", "revid": "1228162", "url": "https://it.wikipedia.org/wiki?curid=258964", "title": "Mariano Santo", "text": "Biografia.\nNato a Barletta nel 1488, Mariano Santo si rec\u00f2 nel 1510 a Roma per studiare Medicina e nel 1516 dopo la nomina come primario chirurgo di Santa Maria della Consolazione, fu chiamato alla Cattedra di Chirurgia dell'Universit\u00e0 di Bologna che prima di lui fu del famoso chirurgo patologo Giovanni da Vigo su cui scrisse il \"Compendio della chirurgia di Giovanni da Vigo\" e in seguito un \"Compendio in Chirurgia\" composto da tre volumi. Tornato alla sua citt\u00e0 natale nel 1520 per la morte del padre, scrisse diverse opere come il \"Trattato sulla chirurgia delle ossa del cranio\" ed il \"De capitis lesionibus\". \nNel 1522 Mariano Santo ricevette dall\"'Almo Collegio dei Medici Romani\" la laurea \"Artium et Medicine\" e nello stesso anno scrisse il \"Libellus Aureus de lapide a vesica per incisionem extrahendo\". Nel 1524 spos\u00f2 Maddalena Braccio da cui ebbe quattro figli (Paolo, Cesare, Anotia e Lucrezia) per poi recarsi nel 1526 a Milano e l'anno seguente a Ragusa (Croazia), al seguito dell'arcivescovo della citt\u00e0 dalmata Filippo Trivulzi. Ritornato in Italia pubblic\u00f2 il \"De lapide renum\" e in seguito serv\u00ec negli ospedali da campo durante la guerra dell'Austria contro gli Ottomani di Solimano il Magnifico per le sue sperimentazioni chirurgiche. Fra il 1532-1533 si stabil\u00ec a Venezia dove probabilmente fin\u00ec di scrivere nel 1542 la sua \"Opera Omnia\".\nDurante la sua vita e oltre, il Santo, con le sue opere, riusc\u00ec a diffondere in Europa una nuova pratica chirurgica, la cosiddetta \"sectio mariana\". Questa tecnica, che perfezionava quella adoperata da Giovanni De Romanis, introdusse un nuovo strumento, l\"'esploratorium\", e miglior\u00f2 notevolmente l'estrazione dei calcoli vescicali.\nMor\u00ec nel 1577, a Roma, dove fu sepolto nella chiesa di Santa Maria sopra Minerva.\nCuriosit\u00e0.\nAl famoso chirurgo barlettano \u00e8 intitolato l'Ospedale Mariano Santo di Cosenza.\nStranamente, a causa della pronuncia sbagliata e dell'erronea toponomastica cittadina, Mariano Santo, \u00e8 conosciuto nella sua citt\u00e0 natale (Barletta) come \"Mariano Sante\"."}
{"id": "258965", "revid": "339392", "url": "https://it.wikipedia.org/wiki?curid=258965", "title": "Modello-vista-controllore", "text": ""}
{"id": "258966", "revid": "729019", "url": "https://it.wikipedia.org/wiki?curid=258966", "title": "Battaglia di Dogali", "text": "La battaglia di Dogali fu combattuta il 26 gennaio 1887 a Dogali in Eritrea tra le truppe del Regno d'Italia e le forze dell'Impero etiope durante la prima fase di espansione italiana nell'area.\nLa premessa alla battaglia.\nCon l\u2019annessione della baia di Assab nel 1882 (gi\u00e0 precedentemente acquistata in proprio nel 1869 dalla Societ\u00e0 di navigazione Rubattino, ma con il denaro e la tutela del governo italiano), l'Italia inizi\u00f3 a penetrare nell'area del Corno d\u2019Africa. Nel febbraio del 1885 un piccolo corpo di spedizione italiano occup\u00f3 il porto eritreo di Massaua, allontanandone senza alcuno scontro la locale guarnigione egiziana che all'epoca lo controllava. L'azione era stata possibile anche grazie al beneplacito del primo ministro britannico William Ewart Gladstone che incoraggiava la creazione di una colonia italiana in Eritrea. Nei mesi successivi l'Italia occup\u00f2 tutta la fascia costiera tra Massaua e Assab e conquist\u00f2 il villaggio di Saati puntando poi all'occupazione dell'altopiano occidentale eritreo. L'imperatore etiope (\"Negus Neghesti\", cio\u00e8 \"Re dei Re\") Giovanni IV d'Etiopia non aveva reagito all'occupazione di Massaua, ma avanz\u00f3 vibranti proteste quando gli italiani occuparono Saati, poich\u00e9 questo villaggio era situato in un'area nominalmente sotto sovranit\u00e0 egiziana ma lasciata da tempo al controllo etiope.\nLa mattina del 25 gennaio 1887 una forza di circa 25.000 abissini guidati da Ras Alula Engida, fedelissimo del Negus, assal\u00ed il forte italiano di Saati dove, al comando del maggiore Giovanni Battista Boretti (altrove: Boretto), non vi erano che 700 uomini (di cui 300 \u00e0scari) e 2 cannoni. Il presidio si difese eroicamente e, dopo circa quattro ore di lotta, riusc\u00ec a respingere il nemico infliggendogli forti perdite. Boretti si rese per\u00f2 conto che non avrebbe potuto resistere ad un altro attacco visto che al forte scarseggiavano viveri e munizioni. Cos\u00ec chiese rifornimenti al forte di Moncullo.\nLa battaglia.\nLa mattina del 26 gennaio 1887 partirono i rifornimenti di generi alimentari, munizioni e venne inviata anche una colonna di rinforzo, formata da 548 soldati, comandata dal tenente colonnello Tommaso De Cristoforis. La colonna era composta di una compagnia del 15\u00ba fanteria (2\u00b0 batt. fant. Africa), di una compagnia del 16\u00ba Fanteria (3\u00b0 batt. fant. Africa), di una compagnia del 41\u00ba Fanteria (1\u00b0 batt. fant. Africa), dei drappelli del 6\u00ba e 7\u00ba Fanteria giunti da pochi giorni dall'Italia, e di una sezione mitragliere, comandata dal capitano d'artiglieria Carlo Michelini di San Martino. La colonna fu per\u00f2 avvistata da alcuni guerrieri etiopici vicino alla localit\u00e0 di Dogali. Ras Alula, generale abissino e signore di Asmara, invece di riprendere l'attacco del forte di Saati decise di assaltare la colonna in movimento. Nella stessa mattina la colonna fu attaccata da circa 15000 abissini. Gli italiani ripiegarono su una collinetta che si affacciava sulla valle e resistettero fin quando non terminarono le munizioni e a quel punto si arrangiarono come meglio poterono. Dopo quattro ore di combattimenti la colonna fu completamente travolta con lo stesso De Cristoforis che per\u00ec sotto le lance abissine. Tra i testimoni oculari della battaglia vi fu il dottor Salimbeni che, fatto prigioniero dagli etiopi, fu poi costretto a curare i feriti abissini senza potersi occupare di quelli italiani.\nSuccessivamente fu mandata una nuova colonna in aiuto a De Cristoforis che tuttavia arriv\u00f2 a battaglia conclusa, trovando solo qualche ferito superstite. Da parte italiana vi furono 430 morti di cui 23 ufficiali, mentre gli etiopi ebbero qualche migliaio di morti.\nL'ultimo superstite italiano della battaglia, Luigi Zoli, mor\u00ec nel gennaio 1956 a Forl\u00ec.\nConseguenze.\nLa mossa di Ras Alula provoc\u00f2 una frattura nelle relazioni tra re Giovanni IV d'Etiopia e l'Italia: le competenze per la colonizzazione dell'Eritrea passarono dal ministero degli Esteri a quello della Guerra, inoltre il governo italiano rafforz\u00f2 il proprio appoggio a Menelik per minare l'autorit\u00e0 di re Giovanni IV e di Ras Alula. Poco dopo la battaglia venne innalzato un monumento a Dogali attorno al quale vennero seppelliti in grandi fosse comuni i resti dei caduti. Ancora oggi il monumento sovrasta il luogo della battaglia.\n A Dogali fu costruito un monumento in onore di Ras Alula, smantellato poi con la conquista dell'area da parte del fronte di liberazione eritreo. In Italia, nonostante la sconfitta, ai caduti ed ai superstiti vennero tributati grandi onori: al tenente colonnello De Cristoforis fu assegnata la medaglia d'oro al valor militare mentre a tutti gli altri caduti quella d'argento. In diverse citt\u00e0 e localit\u00e0 italiane furono intitolate strade, piazze e lapidi ai caduti di Dogali: a Roma il piazzale antistante la stazione Termini venne ribattezzato \"dei Cinquecento\" in onore dei circa 500 caduti italiani e, al centro di esso, venne innalzato un obelisco commemorativo dello scontro."}
{"id": "258967", "revid": "834", "url": "https://it.wikipedia.org/wiki?curid=258967", "title": "Mvc", "text": ""}
{"id": "258971", "revid": "1305772", "url": "https://it.wikipedia.org/wiki?curid=258971", "title": "MVC", "text": ""}
{"id": "258976", "revid": "729019", "url": "https://it.wikipedia.org/wiki?curid=258976", "title": "Douglas X-3 Stiletto", "text": "Il Douglas X-3 Stiletto era un velivolo sperimentale con una fusoliera snella ed una punta lunga ed affusolata, prodotto dalla Douglas Aircraft Company. La missione primaria era di studiare le caratteristiche del progetto di un velivolo adatto a decollare, volare e mantenere la velocit\u00e0 supersonica di Mach 2, atterrare autonomamente. Per fare ci\u00f2 per la prima volta si us\u00f2 il titanio nelle componenti principali della struttura del velivolo.\nTuttavia, a causa della scarsa potenza dei motori installati, non poteva nemmeno superare Mach 1 in volo livellato.\nStoria del progetto.\nLa costruzione di due di X-3 fu approvata il 30 giugno 1949. La configurazione derivava dallo \"Study 8\", un progetto che prevedeva propulsione mista: turboreattori pi\u00f9 un razzo a propellente liquido.Lo sviluppo fu pi\u00f9 lungo del previsto ed il primo esemplare fu pronto solo nel settembre 1951.Il primo velivolo fu completato e trasportato alla base di aeronautica di Edwards, in California, l'11 settembre 1952.Il secondo velivolo parzialmente completato (sn 49-2893) venne disassemblato, a causa sia dei problemi della struttura del velivolo, sia del motore; la sua costruzione fu annullata ed i relativi componenti vennero usati come parti di ricambio.\nL'unico esemplare costruito effettu\u00f2 complessivamente 51 voli.\nIl progetto venne ceduto alla Lockheed che ne trasse ispirazione per gli X-7 e l'F-104.\nTecnica.\nI propulsori inizialmente previsti erano i Westinghouse J46 coi quali avrebbe potuto volare per 10 minuti a Mach 2, ma non furono mai disponibili. Furono quindi utilizzati i turboreattori Westinghouse J34, in grado di erogare solo 21,8 kN (4900 lbf) di spinta contro i previsti 31,3\u00a0kN (7000\u00a0lbf) del J46.\nLa configurazione alare trapezoidale dell'X-3 fu utilizzata nel progetto dell'F-104 Starfighter e fu uno dei primi aerei ad utilizzare il titanio; inoltre la sua alta velocit\u00e0 di decollo e atterraggio comport\u00f2 miglioramenti della tecnologia degli pneumatici.\nImpiego operativo.\nLa prima prova dell'X-3 fu effettuata il 15 ottobre 1952, dal pilota Bill Bridgeman della Douglas. Durante la prova Bridgeman stacc\u00f2 l'X-3 dalla terra e lo pilot\u00f2 per circa un miglio (1,6 chilometri) prima dell'atterraggio. Il primo volo ufficiale fu effettuato da Bridgeman il 20 ottobre e dur\u00f2 circa venti minuti. L'aereo fece un totale di 26 voli e la fine delle prove della Douglas avvenne nel mese di dicembre del 1953. Queste prove indicarono sia che l'X-3 mancava di potenza sia che era difficilmente controllabile. La sua velocit\u00e0 di decollo era di 260 nodi, circa 482 km/h. Non si avvicin\u00f2 mai alle prestazioni previste. Per raggiungere una velocit\u00e0 supersonica di Mach 1,1 avrebbe dovuto effettuare una picchiata di 15\u00b0. Nel suo volo pi\u00f9 veloce, effettuato il 28 luglio 1953, raggiunse Mach 1,208 con una picchiata di ben 30\u00b0.\nCon il completamento del programma di prova della Douglas, nel mese di dicembre del 1953, l'X-3 pass\u00f2 all'USAF per ulteriori prove. L'aereo fu pilotato dai piloti Frank Everest e Chuck Yeager, lo stesso che super\u00f2 la velocit\u00e0 del suono a bordo del Bell X-1. Il pilota della NACA Joseph A. Walker effettu\u00f2 il suo volo di battesimo a bordo dell'X-3 il 23 agosto 1954 e condusse un totale di otto voli sperimentali fra settembre e ottobre. Alla fine di ottobre il programma di ricerca fu esteso per includere prove laterali e direzionali di stabilit\u00e0. In queste prove risult\u00f2 che l'X-3 rollava bruscamente alle velocit\u00e0 supersoniche diventando difficile da controllare. Questi difetti erano molto evidenziati dalla peculiare struttura dell'X-3. La massa del motore e del carburante, infatti, era concentrata nella sua fusoliera lunga e stretta, mentre le ali, di forma trapezoidale, erano tozze e corte. Di conseguenza l'X-3 aveva un carico alare molto elevato (queste caratteristiche erano tipiche dei caccia in sviluppo all'epoca).\nIl 27 ottobre 1954 Walker effettu\u00f2 una brusca virata a sinistra a una velocit\u00e0 di Mach 0,92 a un'altezza di 9\u00a0100 m. L'X-3 vir\u00f2 come previsto, ma inaspettatamente cabr\u00f2 di 20 gradi e imbard\u00f2 di 16. L'aereo cadde in vite per 5 secondi prima che il pilota riuscisse a riprendere il controllo. Si prepar\u00f2 quindi per il successivo test. Walker inizi\u00f2 una picchiata raggiungendo Mach 1,154 a 9\u00a0862\u00a0m quando vir\u00f2 bruscamente a sinistra. L'aereo prima picchi\u00f2 poi cabr\u00f2 rollando violentemente, registrando un'accelerazione di -6,7\u00a0g, +7 g e 2 g. In seguito Walker riusc\u00ec a riprendere il controllo dell'aereo atterrando in sicurezza.\nI controlli successivi al volo mostrarono che la fusoliera aveva raggiunto il suo limite di carico. Se l'accelerazione fosse stata maggiore, l'aereo si sarebbe distrutto. Walker e l'X-3 provarono un particolare effetto del rollio per cui manovrando su un asse avvengono movimenti incontrollati negli altri due. Nello stesso periodo diversi F-100 Super Sabre furono coinvolti in incidenti simili. La NACA avvi\u00f2 un programma di ricerca per capire il problema e trovare una soluzione.\nDopo la scoperta di questi problemi l'aereo rimase a terra per circa un anno e i suoi problemi di stabilit\u00e0 in rollio non furono pi\u00f9 studiati. Walker effettu\u00f2 altri 10 voli fra il 20 settembre 1955 e il 23 maggio 1956, dopodich\u00e9 il velivolo fu ritirato e conservato al museo dell'Aeronautica degli Stati Uniti. Nonostante l'X-3 non riuscisse a fornire dati per il volo a Mach 2 per cui era stato progettato, il suo breve servizio fu molto utile. Dimostr\u00f2 i pericoli dell'effetto rollio e forn\u00ec i primi dati utili per studiare il fenomeno dell'instabilit\u00e0 dinamica dovuta all'accoppiamento inerziale."}
{"id": "258978", "revid": "82143000", "url": "https://it.wikipedia.org/wiki?curid=258978", "title": "Cernit", "text": "Il Cernit \u00e8 una delle marche d'argilla polimerica pi\u00f9 conosciuta in Italia. Come il Fimo, il Cernit \u00e8 una pasta derivata dal petrolio con cui modellare piccoli oggetti.\nIl Cernit \u00e8 commercializzato in panetti colorati e risulta piuttosto semplice da utilizzare. Ha molte propriet\u00e0, grazie alle quali le sue parti sono mescolabili tra loro per ottenere ulteriori sfumature di colore; esiste anche in paste dagli \"effetti speciali\" come il metallizzato, il glitterato, l'effetto-pietra, il fosforescente, ecc. A differenza delle paste per modellare che asciugano all'aria (come il DAS), il Cernit ha la pregevole caratteristica di poter essere cotto in forno a temperature relativamente non troppo alte (attorno ai 130\u00a0\u00b0C). La cottura del materiale conferisce durezza, rendendo la consistenza del prodotto finale simile a quella della creta.\nCome per le altre crete polimeriche, \u00e8 importante non superare temperatura e tempi indicati sulla confezione, altrimenti la pasta pu\u00f2 bruciare e rilasciare fumi pericolosi; d'altronde un oggetto non cotto per un tempo sufficientemente lungo o a una temperatura troppo bassa rimarr\u00e0 fragile o, al momento di un eventuale taglio (come per la tecnica millefiori), tender\u00e0 a sbriciolarsi. Per evidenti ragioni di sicurezza, \u00e8 opportuno utilizzare per la cottura contenitori che non verranno pi\u00f9 usati per il cibo; sarebbe anche meglio avere a disposizione un fornetto (dotato di termostato) da impiegare esclusivamente per la cottura di questo tipo di materiali: non dimentichiamo che, per quanto ufficialmente atossico, si tratta sempre di un derivato del petrolio. Vista l'inaffidabilit\u00e0 di molti forni, \u00e8 vivamente consigliato un termometro (tipo da ceramica), per controllare la temperatura prima di introdurvi la pasta.\nPer avere una finitura ottima, si pu\u00f2 lucidare la pasta con una vernice apposita (non usare smalto da unghie o altre finiture a base di solvente, che reagiscono con la pasta rendendola molle e appiccicosa). Dopo la cottura, la pasta sintetica resiste ai colpi e all'acqua. Per questi motivi il cernit \u00e8 adatto per realizzare piccoli oggetti come perline per bijoux, soprammobili, miniature per wargame o gingilli."}
{"id": "258981", "revid": "1543377", "url": "https://it.wikipedia.org/wiki?curid=258981", "title": "Sci nordico agli VIII Giochi olimpici invernali", "text": "Nello sci nordico agli VIII Giochi olimpici invernali, che si svolsero nel 1960 a Squaw Valley (Stati Uniti), vennero assegnate medaglie in otto specialit\u00e0.\nLe gare di salto con gli sci e di sci di fondo, sia maschili sia femminili, furono considerate valide anche ai fini dei Campionati mondiali di sci nordico 1960, dei quali costituirono la ventitreesima edizione, mentre quella di combinata nordica assegn\u00f2 soltanto il titolo olimpico. Per quel che concerne la partecipazione, come nell'edizione precedente la Germania Est e la Germania Ovest presentarono un'unica squadra.\nA Squaw Valley fece il suo debutto anche un'altra specialit\u00e0 dello sci nordico, il biathlon (evoluzione dell'antica pattuglia militare). Tradizionalmente, tuttavia, le gare di biathlon - poste sotto l'egida di una federazione internazionale distinta dalla FIS - vengono considerate separatamente rispetto alle altre specialit\u00e0 dello sci nordico."}
{"id": "258982", "revid": "118226213", "url": "https://it.wikipedia.org/wiki?curid=258982", "title": "Borghese", "text": ""}
{"id": "258985", "revid": "7336", "url": "https://it.wikipedia.org/wiki?curid=258985", "title": "Cemento-Amianto", "text": ""}
{"id": "258990", "revid": "712828", "url": "https://it.wikipedia.org/wiki?curid=258990", "title": "Polvere volante", "text": ""}
{"id": "258993", "revid": "1543377", "url": "https://it.wikipedia.org/wiki?curid=258993", "title": "Giro d'Italia 1968", "text": "Il Giro d'Italia 1968, cinquantunesima edizione della \"Corsa Rosa\", si svolse in ventidue tappe preceduto da un cronoprologo iniziale dal 20 maggio al 12 giugno 1968, per un percorso totale di 3\u00a0923 km. Fu vinto dal belga Eddy Merckx.\nIl Giro, cominciato con un cronoprologo a Campione d'Italia, si concluse per la prima volta a Napoli. Merckx si aggiudic\u00f2 tutte e tre le classifiche principali: classifica generale, classifica a punti, e Gran Premio della montagna; \u00e8 tuttora l'unico ciclista ad aver compiuto questo exploit.\nPochi giorni dopo la conclusione della corsa, l'organizzazione rivel\u00f2 la positivit\u00e0 all'antidoping di nove atleti: Raymond Delisle, Peter Abt e Gianni Motta dopo la seconda tappa, Franco Bodrero dopo la quarta, Franco Balmamion dopo la tredicesima, Victor Van Schil e Joaqu\u00edn Galera dopo la diciannovesima, Felice Gimondi e Mariano D\u00edaz dopo la ventunesima. Tutti questi ciclisti, insieme a Mario Di Toro (non presentatosi al controllo dell'ultima frazione), vennero rimossi dagli ordini d'arrivo del Giro. Persero cos\u00ec le vittorie di tappa Motta, primo a Saint-Vincent, e Bodrero, primo sul Blockhaus. Successivamente Gimondi dimostr\u00f2 di aver assunto non anfetamina ma fencamfamina, uno stimolante ancora non proibito, e venne per questo reintegrato negli ordini d'arrivo."}
{"id": "258994", "revid": "1543377", "url": "https://it.wikipedia.org/wiki?curid=258994", "title": "Sci nordico ai IX Giochi olimpici invernali", "text": "Nello sci nordico ai IX Giochi olimpici invernali, che si svolsero nel 1964 a Innsbruck (Austria), vennero assegnate medaglie in dieci specialit\u00e0. \nLe gare di salto con gli sci e di sci di fondo, sia maschili sia femminili, furono considerate valide anche ai fini dei Campionati mondiali di sci nordico 1964, dei quali costituirono la venticinquesima edizione, mentre quella di combinata nordica assegn\u00f2 soltanto il titolo olimpico. Rispetto all'edizione precedente furono introdotte alcune novit\u00e0 nel programma, gi\u00e0 inserite in quello dei Mondiali del 1962: in campo femminile fu aggiunta la 5\u00a0km di fondo; in quello maschile la competizione di salto dal trampolino lungo.\nPer quel che concerne la partecipazione, la Germania Est e la Germania Ovest presentarono per l'ultima volta un'unica squadra."}
{"id": "258996", "revid": "1543377", "url": "https://it.wikipedia.org/wiki?curid=258996", "title": "Shardana", "text": "Gli Shardana, o pi\u00f9 correttamente Sherdana, (anche Sherden) erano una delle popolazioni, citate dalle fonti egizie del II millennio a.C., facenti parte della coalizione dei popoli del Mare; la loro presumibile identificazione con gli antichi Sardi \u00e8, al momento, oggetto di dibattito archeologico.\nPronuncia della parola \"\u0160rdn/Srdn-w\".\nLa reale pronuncia, o perlomeno quella che si avvicina di pi\u00f9 alle attestazioni antiche, \u00e8 Sherdana e non Shardana, che \u00e8 una vocalizzazione artificiale. I documenti egizi di et\u00e0 amarniana, relativi alla XVIII dinastia egizia, dunque i primi che citano questa popolazione, non davano la possibilit\u00e0 di vocalizzare compiutamente la parola, infatti essa risultava scritta esclusivamente con le consonanti \u0160RDN. Questo perch\u00e9 la scrittura geroglifica egiziana \u00e8 formata da ideogrammi, i quali, con il determinativo (il determinativo era un ideogramma che precedeva la parola che doveva essere scritta e ne riassumeva il significato), compongono la parola desiderata, ma lo fanno indicando solo le consonanti. Pertanto, il termine egiziano che comunemente si \u00e8 soliti indicare foneticamente con \"\u0160ardana\" \u00e8 inesistente o, comunque, non siamo assolutamente in grado di sostenere che esso sia corretto. \nLa pronuncia Sherdana ci \u00e8 invece confermata dai testi ugaritici rinvenuti nell'omonima citt\u00e0 di Ugarit, nell'odierna Siria, distrutta proprio durante le invasioni dei Popoli del Mare. Infatti mentre i geroglifici egizi, come gi\u00e0 detto, non hanno vocali, la lingua accadica ne utilizzava ben tre: la a, la e/i e la o/u. Queste vocali erano inconfondibili tra di loro, e nel caso fossero state sostituite da vocali appartenenti ad altri gruppi la parola modificata avrebbe cambiato totalmente il suo significato. Oltre al carattere prettamente linguistico, ci sono delle integrazioni anche da parte dell\u2019onomastica. Infatti, grazie ai testi giunti sino a noi, si \u00e8 potuto constatare che i soldati Sherdana in Egitto utilizzavano nomi propri egiziani, mentre nella citt\u00e0 di Ugarit i loro nomi erano siriani. Nei testi ugaritici la parola che indicava questa popolazione, o comunque i gruppi mercenari di questa etnia, era scritta come \"\u0160erdana\", con la prima vocale e/i e non a, perch\u00e9, come anticipato, una sostituzione di vocale avrebbe mutato completamente il significato della parola.\nMenzione degli Sherdana.\nLa pi\u00f9 antica menzione del popolo chiamato \"\u0160rdn/Srdn-w\", pi\u00f9 comunemente detto Sereden o Sherden, si trova nelle lettere di Amarna, corrispondenze fra Rib-Hadda di Biblo e il faraone Akhenaton, databili al 1350 a.C. circa. In questo periodo appaiono gi\u00e0 come pirati e mercenari, pronti ad offrire i loro servizi ai signori locali.\nNel 1278 a.C., Ramses II sconfisse gli Sherden che avevano tentato di saccheggiare le coste egiziane assieme ai Lukka (\"L'kkw\", forse identificabili in seguito con i Lici) e i Shekelesh (\"\u0160qrs\u0161w\") in uno scontro navale lungo le coste del Mediterraneo (nei pressi del Delta Egiziano). Il faraone successivamente arruol\u00f2 questi guerrieri nella sua guardia personale.\nUn'iscrizione di Ramses II, incisa in una stele ritrovata a Tanis, descrive le loro incursioni e il pericolo costante che la loro presenza portava alle coste egiziane:\nGli Sherden sono poi citati nell'iscrizione di Qadesh, dove \u00e8 riportato che 520 Sherden fecero parte della guardia personale del faraone nella battaglia di Qadesh fra Egizi ed Ittiti. Gli Sherden facenti parte della guardia reale sono rappresentati con il tipico elmo cornuto sul quale \u00e8 presente nel mezzo una sorta di sfera o palla, lo scudo \u00e8 tondo mentre le spade in dotazione sono del tipo \"Naue II\".\nAnni dopo, una seconda ondata di \"Popoli del mare\", e tra essi anche gli Sherden, venne respinta dal figlio di Ramses II, Merenptah. In seguito Ramses III venne impegnato in un'importante battaglia con gli stessi, il cui resoconto \u00e8 raffigurato presso il tempio di Medinet Habu a Tebe. Gli Sherden sconfitti vennero quindi catturati e arruolati nell'esercito del faraone:\nUn'opera egizia redatta intorno al 1100 a.C., l'onomastico di Amenemope, documenta la presenza degli Sherden in Palestina. Dopo la sconfitta subita dal faraone Ramses III, infatti, questi ultimi, insieme ad altri \"Popoli del mare\", sarebbero stati autorizzati a stanziarsi in tale territorio, comunque sottoposto al dominio egiziano.\nIn particolare, il territorio occupato dagli Sherdana sarebbe sostanzialmente quello indicato dalla Bibbia come appartenente alla trib\u00f9 israelitica di Zabulon, dove compare anche un centro abitato denominato Sarid (Giosu\u00e8, 10 e 12); secondo un'altra interpretazione i loro domini nell'area erano invece ben pi\u00f9 ampi.\nLa presenza degli Sherdana in Medio e Alto Egitto in varie colonie \u00e8 attestata in alcune fonti papiracee del regno di Ramses V e di Ramses XI. \u00c8 ipotizzabile che alla fine dell'et\u00e0 ramesside gli Sherdana si siano gradualmente amalgamati alla popolazione egizia, con conseguente perdita del loro status di mercenari alla fine dell'et\u00e0 libica.\nArea di origine ed eventuale dispersione degli Sherdana nel Mediterraneo.\nIl problema dell'area di origine o di eventuale destinazione del popolo degli Sherdana sorse a partire dal XIX secolo. Nessuna menzione certa degli Sherdana \u00e8 mai stata rinvenuta in documenti greci o ittiti, fatto che complica il lavoro degli studiosi. Nel corso dei decenni sono state proposte varie ipotesi, fra le quali due sono quelle pi\u00f9 ricorrenti:\nL'egittologo Giacomo Cavillier (a capo del progetto Sherdana del Centro Studi Champollion) sulla base dei dati raccolti in Egitto ritiene che allo stato attuale delle ricerche (2008) non sia possibile teorizzare origine e destinazione delle genti Sherdana, stante la loro caratteristica di interagire con alcune delle principali aree culturali del Vicino Oriente come Antico Egitto, Siria, Palestina, Fenicia, popoli dell'Egeo e, gradualmente, di assimilarne le peculiarit\u00e0 per poter sopravvivere.\nTesi della provenienza sarda.\nL'archeologo Antonio Taramelli, scopritore di molti siti di varie epoche in Sardegna, e autore di ricerche che furono determinanti per la conoscenza dei riti funerari sardi nuragici e prenuragici, era un convinto sostenitore della provenienza occidentale degli Shardana. Scrisse infatti:\nL'archeologo australiano Vere Gordon Childe, rifacendosi anche alle ricerche di Taramelli , nella sua opera \"The Bronze Age\" (1930) not\u00f2 che:\nL'italiano Massimo Pallottino, a proposito dell'accostamento fra Sherdana e Sardi nuragici, scrive:\nLo stesso, circa l'ipotesi di una colonizzazione dell'isola da parte di popolazioni orientali nella tarda et\u00e0 del bronzo, afferma:\nGiovanni Lilliu, pur non addentrandosi in profondit\u00e0 sull'argomento, constat\u00f2 che:\nPi\u00f9 recentemente (2005 e 2016) l'archeologo Giovanni Ugas ha riproposto l'identificazione degli Sherdana, descritti come \"il popolo delle isole che stanno in mezzo al grande verde\", con le popolazioni sardo-nuragiche, in particolare con la trib\u00f9 degli Iolei/Iliensi (Sherden=Iolei-Eraclidi?) dimoranti nel centro-sud dell'isola, secondo uno scenario suggerito anche da Fulvia Lo Schiavo. L'autore propone altres\u00ec un'origine sarda anche per il popolo del mare degli Shekelesh, identificabili con i Siculensi del Sarrabus citati da Claudio Tolomeo.\nUgas diresse gli scavi della cosiddetta \"Tomba dei guerrieri\" di Decimoputzu (CA) dove furono rinvenute 13 spade in rame arsenicale a lama triangolare, analoghe a quelle raffigurate nei bassorilievi egizi e datate al 1600 a.C. circa (\"facies\" omonima di Sant'Iroxi), cio\u00e8 a un'epoca precedente all'apparizione degli Sherdana in oriente.\nUgas ha inoltre collaborato con l'archeologo Adam Zertal, il quale sostiene che il sito israeliano di El-Ahwat, che presenterebbe alcuni parallelismi con i nuraghi, sia stato edificato dai Sardi. Pi\u00f9 recenti interpretazioni e verifiche (una fra tutte quella di Israel Finkelstein), tuttavia, hanno messo in dubbio l'attribuzione del sito di El-Ahwat agli Sherdana e persino la sua datazione, ritenendolo un complesso di epoca tarda; inoltre le tracce Sherdana su questa \"guarnigione\" faraonica apparirebbero piuttosto esigue n\u00e9 riscontrabili in altri siti della Valle del Nilo.\nUn altro apparente esempio di architettura nuragica al di fuori della Sardegna sarebbe il pozzo sacro di G\u00e2rlo scoperto nei pressi di Sofia (anticamente \"Sardica\") in Bulgaria, simile al pozzo sacro di Funtana Coberta di Ballao (SU) e secondo Ugas ricollegabile agli Sherdana.\nAltri elementi a favore della tesi che propugna la provenienza occidentale degli Sherdana sono costituiti dal rinvenimento di ceramiche di produzione sarda nell'Egeo, in particolare nei siti di Tirinto, Kommos e Pyla-Kokkinokremnos. Renato Peroni suggerisce che tali produzioni vascolari (note con il nome di \"Barbarian Ware\"), data la scarsa qualit\u00e0, non siano prodotti di importazione ma ceramiche fabbricate sul luogo da piccoli gruppi allogeni di guerrieri e artigiani provenienti dalla Sardegna e dall'Italia.\nLa navigazione dei Sardi verso quell'area del Mediterraneo, in particolare verso Creta, sarebbe inoltre citata in talune antiche fonti greche (la guerra portata dai Sardi contro Creta e il mito di Talos, contenente riferimenti alla Sardegna). \nLo storico americano Robert Drews sostiene che gli uomini nuragici che vivevano nelle vicinanze del golfo di Cagliari, frequentato nell'et\u00e0 del bronzo da mercanti micenei e orientali, furono stimolati ad emigrare dall'isola come guerrieri per migliorare il proprio tenore di vita nei ricchi regni del mediterraneo orientale.\nNel 2002 il giornalista Sergio Frau ha pubblicato il libro \"\"Le Colonne d'Ercole. Un'inchiesta\",\" in cui avvalora la tesi della provenienza sarda dei \"popoli del mare\" a seguito di un maremoto che distruggendo i territori meridionali della Sardegna provoc\u00f2 l'allontanamento dall'isola di gran parte della sua popolazione. Tale ipotesi \u00e8 stata tuttavia rifiutata dagli accademici dell'universit\u00e0 cagliaritana.\nLa tesi della provenienza sarda, e in particolare gli studi di Giovanni Ugas, sono stati recentemente ripresi anche da Sebastiano Tusa, nell'ultimo libro da lui scritto e nelle presentazioni dello stesso, e da Carlos Roberto Zorea, dell'Universit\u00e0 Complutense di Madrid.\nAnche l'archeologo cipriota Vassos Karageorghis ha sostenuto la corrispondenza degli Shardana con il popolo nuragico, e l'importanza del loro ruolo in luoghi come la citt\u00e0 di Tell Kazel in Siria.\nTesi della provenienza medio-orientale.\nGaston Maspero teorizz\u00f2 un'origine anatolica, ed in particolare da Sardi, citt\u00e0 della Lidia, per gli Shardana, che furono poi, secondo l'egittologo francese, costretti a migrare ad occidente (non prima di aver assalito l'Egitto) a causa delle invasioni dei popoli balcanici dei Frigi, dei Bitini e dei Traci. \nMargaret Guido negli anni sessanta e Nancy Sandars negli anni settanta hanno ipotizzato, invece, che gli Sherdana, provenienti da oriente, si siano insediati in Sardegna nel XIII secolo a.C. circa, sovrapponendosi alle popolazioni nuragiche. Per Guido essi erano originari della Ionia, regione costiera dell'Anatolia, mentre per la Sandars: \nL'orientalista Giovanni Garbini, infatti, sottolinea il rinvenimento di ceramica micenea del tipo III C (submicenea) nei siti tradizionalmente distrutti dai Popoli del Mare nel corridoio siro-palestinese.\nCi\u00f2 gli fa ritenere che questi popoli, compresi gli Sherdana, pur non essendo tutti originari della Grecia facessero parte di un \"Commonwealth\" greco-miceneo, condividendone la tipologia della ceramica. Tale circostanza - secondo Garbini - costituirebbe un consistente indizio archeologico, per individuare l'espansione dei Popoli del mare nel bacino del Mediterraneo, in particolare quando i ritrovamenti della ceramica del tipo miceneo III C, all'analisi neutronica, si rivela non importata ma prodotta sul posto.\nL'orientalista italiano ritiene che, successivamente al loro insediamento in Israele, almeno una parte degli Sherdana, insieme a gruppi di Filistei, si sia stanziato in Sardegna, soprattutto nel litorale sud-occidentale, dove \u00e8 emerso un consistente numero di reperti di ceramica submicenea (XI-XII secolo a.C.).\nRisalirebbe quindi a tale epoca la denominazione attuale dell'isola, derivante dal nome degli Sherdana.\nL'archeoastronomo Mauro Peppino Zedda condivide il parere di Giovanni Garbini, escludendo un'identificazione degli Sherdana con i costruttori dei nuraghi, in quanto nel 1200 a.C. molti nuraghi furono abbandonati e attorno ad altri si edificarono villaggi, utilizzando parte di essi come materiale da costruzione. Secondo Zedda, gli Sherdana (e i Filistei), giunti in Sardegna dall'area egeo-anatolica, si sarebbero insediati in particolare a Caralis, Nora, Bithia e Sulci, ed in seguito a Neapolis, Tharros e Bosa, lasciando il resto dell'isola agli Iliensi, ai Corsi e ai Balari. Effettivamente, uno studio particolareggiato condotto su 632 esemplari dei bronzetti sardi cui faceva riferimento il Childe ha individuato attorno al XII-XI sec. a.C. l'epoca dell'apparizione di tali oggetti nell'isola, cio\u00e8 successivamente al periodo che Zedda definisce pi\u00f9 propriamente \"nuragico\".\nAltre ipotesi.\nAltri studiosi hanno preferito assegnare un'origine illirica oppure caucasica agli Shardana."}
{"id": "258997", "revid": "287204", "url": "https://it.wikipedia.org/wiki?curid=258997", "title": "Costruzione sociale della tecnologia", "text": "La costruzione sociale della tecnologia (nota anche come \"SCOT\", acronimo di \"Social Construction Of Technology\") \u00e8 un approccio costruttivista, teorico ed empirico, per studiare l'innovazione, la diffusione e la trasformazione delle tecnologie nel loro contesto sociale.\nLe origini.\nL'approccio SCOT nasce dagli sviluppi della Sociologia della conoscenza scientifica, che attraverso i lavori di Thomas Kuhn, David Bloor e Harry Collins, aveva sviluppato negli anni sessanta e settanta un modello per lo studio delle idee scientifiche.\nLa nascita.\nLe definizioni del modello SCOT sono opera di alcuni sociologi della tecnologia e in particolare Wiebe Bijker e Trevor Pinch. Negli anni ottanta e novanta questi e altri autori hanno descritto il modello teorico e ne hanno offerto alcune applicazioni empiriche, come ad esempio al caso dell'invenzione della bicicletta e della bachelite.\nIl modello teorico.\nIn primo luogo, lo SCOT vuole dimostrare che i manufatti tecnologici sono dotati di una \"flessibilit\u00e0 interpretativa\", ossia che essi possano essere pensati e costruiti in differenti modi, con differenti caratteristiche e che, insomma, la loro evoluzione non rappresenti qualcosa di scontato.\nIn secondo luogo, l'approccio SCOT mira a comprendere i meccanismi alla base del processo di \"chiusura interpretativa\" dei manufatti tecnologici. Ad un certo punto dell'evoluzione di una tecnologia, la sua forma, dotata fino ad allora di una variet\u00e0 di interpretazione, viene definita in modo stabile.\nInfine, l'obiettivo centrale \u00e8 rappresentato dal riuscire a collegare questo processo di definizione di una tecnologia con il pi\u00f9 generale contesto sociale.\nIl quadro tecnologico.\nUno dei concetti pi\u00f9 importanti dell'approccio SCOT per collegare l'innovazione tecnologica al contesto sociale \u00e8 quello di frame tecnologico o quadro tecnologico. Esso rappresenta il quadro cognitivo e sociale all'interno del quale un certo manufatto \u00e8 pensato e realizzato. A tal proposito, l'esempio pi\u00f9 noto tra le ricerche di Wiebe Bijker \u00e8 quello dell'invenzione della bicicletta moderna alla fine del XIX secolo. Tale innovazione coinvolse innanzitutto lo slittamento da un frame tecnologico che concepiva la bicicletta come uno strumento di ardimento e di espressione della mascolinit\u00e0, verso un altro che vedeva la bicicletta come utile ed economico mezzo di trasporto. Sebbene le innovazioni tecniche necessarie per costruire il nuovo tipo di bicicletta esistessero gi\u00e0 da alcuni anni, fu il cambiamento del quadro di riferimento tecnologico attraverso cui la bicicletta era socialmente considerata che costitu\u00ec l'impulso per questa trasformazione (cfr. Bijkers, 1995, trad. it, 1998).\nCritiche all'approccio SCOT.\nSoprattutto nelle sue prime formulazioni e nei vari epigoni prodotti, in tale modello sono state riconosciute varie inadeguatezze. Una delle pi\u00f9 calzanti critiche \u00e8 relativa al fatto che l'approccio SCOT non prende in considerazione le tecnologie in quanto oggetti che riflettono diseguaglianze di potere. Le tecnologie, infatti, pur non essendo il prodotto consapevole di ideologie dominanti, riflettono comunque in un certo grado le priorit\u00e0 economiche di una societ\u00e0, che a loro volta rinforzano determinate relazioni di potere (cfr. MacKay e Gillespie, 1992).\nAltri approcci costruttivisti alle tecnologie.\nTra gli altri approcci vicini al modello della costruzione sociale della tecnologia per fini e presupposti teorici vanno segnalati il modello dell'Actor-Network Theory di Bruno Latour e Michel Callon (1987) e l'approccio del Large Technical System di Thomas P. Hughes.\nBibliografia.\nPer una rassegna in lingua italiana si vedano:"}
{"id": "259001", "revid": "104265", "url": "https://it.wikipedia.org/wiki?curid=259001", "title": "Nuoto sincronizzato", "text": "Il nuoto sincronizzato, rinominato dalla FIN nuoto artistico a partire dal 2017, \u00e8 uno sport acquatico, inquadrato come disciplina tecnico-combinatoria, che unisce nuoto, elementi ginnici e danza, in cui gli atleti eseguono esercizi coreografici in acqua in sincronia con la musica e tra tutti i componenti l'esercizio e non solo anche degli esercizi individuali di tecnica detti obbligatori. Essi riescono a sentire la musica anche sott'acqua grazie a degli altoparlanti stagni detti \"subacquei\". Le competizioni si dividono in esercizi tecnici ed esercizi liberi. Sia gli esercizi tecnici sia quelli liberi possono essere di singolo, doppio o duo, o di squadra. Gli esercizi liberi comprendono anche l'esercizio di combinato.\nIl nuoto sincronizzato richiede capacit\u00e0 acquatiche, forza, resistenza, flessibilit\u00e0, grazia, abilit\u00e0 artistica, un'esatta coordinazione dei tempi e padronanza dell'apnea subacquea. Questo sport fa parte del programma olimpico a partire dai Giochi di Los Angeles 1984.\nNato come sport tipicamente femminile, con il passare degli anni anche gli uomini hanno cominciato ad affacciarsi a questa disciplina fino ad iniziare a gareggiare a livello ufficiale. In ambito internazionale la prima competizione in duo misto, formato da un uomo e da una donna, \u00e8 avvenuta durante i Campionati mondiali di Kazan' 2015.\nL'attivit\u00e0 agonistica per tutte le specialit\u00e0 del nuoto a livello locale e nazionale \u00e8 regolata dalla Federazione Italiana Nuoto (FIN). L'attivit\u00e0 agonistica internazionale \u00e8 regolata dalla Federazione internazionale del nuoto (FINA), a cui sono affiliate le varie federazioni nazionali.\nLe atlete del nuoto sincronizzato vengono comunemente chiamate \"sincronette\". I loro movimenti sono scanditi all'unisono, contando in otto tempi per ottenere contemporaneamente la massima sincronizzazione.\nStoria.\nSviluppato a cavallo del XX secolo, alle origini il nuoto sincronizzato era noto come \"balletto acquatico\". La prima competizione si svolse a Berlino nel 1891. In quei tempi si formarono molti club di nuoto. Divenuto gi\u00e0 noto come sport, spesso si assisteva a esibizioni di questa disciplina all'interno dei music-hall nei grandi teatri di variet\u00e0 di Londra o Glasgow dotati per l'occasione di enormi vasche di acqua poste sul palco.\nNel 1907 l'australiana Annette Kellerman rese popolare questo sport grazie alle sue esibizioni all'interno di una vasca di vetro, come ballerina subacquea, al New York Hippodrome. Altro importante personaggio legato a questo sport fu Kay Curtis, la quale ebbe il merito di introdurre le prime tipiche figure e formazioni. Fu durante la presentazione del suo spettacolo \"The Kay Curtis Modern Mermaids\", organizzato a Chicago nel 1934, che venne utilizzato per la prima volta il termine \"nuoto sincronizzato\" riconosciuto ufficialmente dall'Amateur Athletic Union (AAU) in seguito nel 1941. Nel 1979 Kay Curtis venne introdotta nell'International Swimming Hall of Fame come riconoscimento al suo fondamentale contributo per lo sviluppo di questo sport.\nAnche l'attrice e campionessa di nuoto Esther Williams contribu\u00ec a rendere popolare il nuoto sincronizzato, partecipando a film hollywoodiani quali \"Bellezze al bagno\" (1944) e \"La ninfa degli antipodi\" (1952).\nIn Italia.\nNel 1972 il nuoto sincronizzato prese piede in Italia, grazie all'impegno di Romilde \u201cRumy\u201d Cucchetti, all\u2019epoca insegnante di nuoto alla piscina Lanciani di Roma, che decise di far provare ai bambini e bambine che allenava il dorso alternato, ritmando i movimenti.\nNel 1976 venne formata la prima squadra di nuoto sincronizzato, le \"telline\", composta da sette bambine e un bambino, tra cui Riccardo Vincioni e Patrizia Concordia, che divenne pi\u00f9 volte campionessa italiana.\nPresso le piscine italiane atlete e insegnanti di nuoto cominciarono a studiare e praticare la disciplina, insegnandolo e facendo crescere lo sport. Roma 70 fu l'impianto fulcro dello sviluppo.\nIl movimento ottenne il riconoscimento federale nel 1976. Ebbero un ruolo importante Cristina Ferrucci, prima campionessa italiana della storia nel 1977, la nuotatrice Stefania Tudini, che successivamente divenne una delle pi\u00f9 importanti dirigenti della Federazione Internationale di Nuoto, e la tuffatrice Bruna Rossi, e Annalisa Leo.\nLa squadra nazionale di nuoto sincronizzato debutt\u00f2 il 20 e 21 maggio 1977 contro l'Austria. La rosa era composta da Silvia Bortolotti, Ilaria Buonfantino, Cristina Conti, Claudia Crimini, Cristina Ferrucci, Clarissa Lana, Martina MikovichStefania Montagna, Bruna Rossi, Giovanna Simonelli Simonetta Solustri, Barbara Tiberi e Maria Teresa Troisi. Primo tecnico federale fu Romilde Cucchetti.\nNel 1978 ci fu la prima partecipazione ai Campionati mondiali di Berlino Ovest.\nCompetizione.\nPer le nuotatrici della categoria assoluta, ovvero maggiori di 18 anni, la competizione prevede un esercizio tecnico e un esercizio libero. Per entrambi gli esercizi i giudici assegnano un punteggio in base alla qualit\u00e0 tecnica, grazia, delicatezza, alla creazione artistica in sincronia con la musica, verificando la forza, l'altezza di ogni figura e il rispettivo atteggiamento (espressione artistica), avendo a disposizione un massimo di 10 punti. Le atlete possono essere penalizzate se toccano il fondo della piscina, toccano i bordi, o si esibiscono stancamente senza alcuna grazia o sorriso.\nIl tipo di esercizio varia a seconda della categoria ed et\u00e0 delle nuotatrici.\nEsercizio tecnico.\nLe nuotatrici devono realizzare una serie di elementi obbligatori, con relativo coefficiente di difficolt\u00e0 assegnato, entro un determinato limite di tempo. Nelle gare individuali si hanno a disposizione 2 minuti di tempo per eseguire 6 elementi obbligatori; nel duo, 2 minuti e 20 secondi per eseguire 8 elementi senza effettuare movimenti a specchio; mentre nelle gare a squadre si hanno a disposizione 2 minuti e 50 secondi per eseguire 9 elementi e almeno una formazione circolare e una retta. L'esercizio tecnico pu\u00f2 rappresentare il 50% del punteggio finale nella gara, oppure pu\u00f2 essere valutato e quindi premiato indipendentemente dall'esercizio libero assegnando cos\u00ec due differenti medaglie.\nI limiti di tempo hanno un margine inferiore e superiore pari a 15 secondi, per assicurare una certa flessibilit\u00e0 all'esercizio.\nI tempi variano a seconda della categoria e della fascia di et\u00e0 delle atlete, riducendosi al diminuire dell'et\u00e0.\nEsercizio libero.\nLe nuotatrici possono personalizzare la loro esibizione senza la necessit\u00e0 di realizzare alcun elemento obbligatorio. Spesso le atlete iniziano con coreografie fuori dalla piscina, avendo a disposizione 10 secondi per tuffarsi in acqua. I tempi di durata dell'esercizio libero sono di 3 minuti per il solo, 3 minuti e 30 secondi per il duo, 4 minuti per la squadra e 5 minuti per il combinato.\nL'esercizio libero vale il 50% del punteggio finale nella gara, fatto salvo per quanto gi\u00e0 detto in precedenza.\nObbligatori.\nGli obbligatori sono esercizi tecnici a cui ci si lavora per tutto l'anno e sono scelti dalla FINA. A differenza della categoria a cui si appartiene ci sono diversi esercizi. Le prime gare che si svolgono sono i regionali dove ci sono solo gli obbligatori, appunto. I regionali che si svolgono sono 3, uno ogni mese. Durante le tre gare ci sono sempre due esercizi fissi, ossia due esercizi che rimangono per ogni gara e sono considerati con un'alta difficolt\u00e0 di esecuzione.\nI punteggi che si danno duranti gli obbligatori sono importantissimi ad una gara nazionale e internazionale soprattutto per gli esercizi di Duo. Le due doppiste dopo aver fatto gli obbligatori, si fa una media che varr\u00e0 sommata col punteggio del esercizio libero del duo.\nRegole.\nle regole come in tutti gli sport ci sono. Nel nuoto sincronizzato le regole non sono molte. Le pi\u00f9 importanti sono negli esercizi liberi e tecnici di tutti i tipi. La principale regola che bisogna seguire \u00e8 quella che durante l'esecuzione di un esercizio libero o tecnico che sia, non bisogna toccare il fondo della piscina, anche se basso. Un'altra regola importante \u00e8 quella di sorridere o di non fare smorfie durante il balletto che determinano l'espressione che si d\u00e0. Le smorfie diminuiscono il punteggio di esecuzione e di impressione artistica, perch\u00e9 fai vedere al giudice che non ti stai stancando e riesci a continuare l'esercizio, infatti, far rendere l'esercizio che si sta facendo facile, \u00e8 un elemento importantC\nSingolo o solo.\nLe nuotatrici creano degli esercizi o \"routine\" formati dalle combinazioni di posizioni di base e transizioni, chiamate \"figure\". Durante le gare utilizzano transizioni creative per muoversi da un lato all'altro della piscina, in modo da potere eseguire l'esercizio in modo agevole.\nDuo.\nIl duo esige una perfetta coordinazione delle due nuotatrici, oltre a una buona sincronizzazione con il corpo della compagna. Nell'esercizio libero le atlete non sono obbligate a realizzare le figure simultaneamente, ma i loro movimenti devono essere artisticamente coordinati. Si pu\u00f2 anche sollevare e sorreggere la compagna.\nSquadra.\nLa squadra, composta da 4 a 8 nuotatori, deve agire perfettamente sincronizzata, anche se non tutte le atlete realizzano le stesse figure. Le esibizioni a squadre richiedono molto allenamento in comune. Nelle competizioni ufficiali, nella categoria assoluta \u00e8 previsto un esercizio tecnico e un esercizio libero.\nCombinato.\nIl combinato \u00e8 simile alla squadra ma include delle figure realizzate in modo individuale, oltre a essere costituito da un massimo di 10 atlete. In una medesima coreografia le nuotatrici nuotano prima tutte insieme, alternando in seguito esercizi di singolo, duo, trio e cos\u00ec via finch\u00e9 le atlete non si riuniscono a nuotare nuovamente tutte insieme. Si noti che il combinato \u00e8 un esercizio libero.\nGiudizio.\nProgramma libero.\nPer quanto riguarda i programmi liberi, tre giurie composte da 5 o 7 giudici valutano rispettivamente il \"merito tecnico\", l\"'impressione artistica\" e la \"difficolt\u00e0\" avendo a disposizione un totale di dieci punti da assegnare alle routine. Ciascuna delle tre diverse valutazioni concorre a determinare il punteggio finale.\nIl merito tecnico comprende i seguenti componenti:\nL'impressione artistica comprende i seguenti tre componenti:\nInfine la valutazione della difficolt\u00e0 comprende appunto la difficolt\u00e0 di tutti i movimenti e del sincronismo.\nProgramma tecnico.\nPer quanto riguarda i programmi tecnici, tre giurie composte da 5 o 7 giudici valutano rispettivamente l'\"esecuzione\", l\"'impressione\" e gli \"elementi\" avendo a disposizione un totale di dieci punti da assegnare alle routine. Ciascuna delle tre diverse valutazioni concorre a determinare il punteggio finale.\nL'esecuzione comprende i seguenti componenti:\nL'impressione comprende i seguenti quattro componenti:\nInfine la valutazione degli elementi riguarda l'esecuzione di ciascun elemento obbligato con relativo coefficiente di difficolt\u00e0 assegnato.\nGiochi olimpici.\nIl nuoto sincronizzato fece il suo debutto come sport dimostrativo durante i Giochi di Helsinki 1952, registrando in seguito una seconda presenza durante i Giochi di Roma 1960. Fu inserito tra gli sport olimpici ufficiali solamente nel 1984, in occasione dei Giochi della XXIII Olimpiade ospitati a Los Angeles. In precedenza, nel 1968, il nuoto sincronizzato venne ufficialmente riconosciuto dalla FINA come quarto sport acquatico dopo nuoto, tuffi da piattaforma e pallanuoto.\nDal 1984 al 1992, ovvero per le sue prime tre presenze alle Olimpiadi, il nuoto sincronizzato prevedeva competizioni di singolo e di duo. In seguito il singolo venne accantonato in favore delle competizioni a squadre.\nCampionati mondiali.\nI Campionati mondiali di nuoto sono la competizione internazionale, con cadenza biennale, dedicata agli sport acquatici. Il nuoto sincronizzato vi entr\u00f2 a far parte nel 1973 e fino al 2001 prevedeva gare di singolo, duo e a squadre. Nel 2003 si aggiunse il combinato; a partire dal 2007 le gare di singolo, duo e a squadre furono divise tra routine tecniche e libere (in precedenza erano solamente libere). Dal 2015 \u00e8 stata aperta la partecipazione anche agli uomini, introducendo il duo misto con distinte routine tecniche e libere. In totale vengono quindi attualmente assegnati 9 titoli mondiali."}
{"id": "259002", "revid": "125801052", "url": "https://it.wikipedia.org/wiki?curid=259002", "title": "Santa Clause", "text": "Santa Clause (\"The Santa Clause\") \u00e8 un film del 1994 diretto da John Pasquin.\n\u00c8 una pellicola di Natale, distribuita da Walt Disney Pictures e Hollywood Pictures, interpretata da Tim Allen.\nScott Calvin \u00e8 un padre che si trova contrattualmente vincolato a diventare il Babbo Natale quando butta gi\u00f9 dal tetto involontariamente Babbo Natale, e viene convinto da suo figlio a indossare il suo vestito.\nIl titolo originale, intraducibile in italiano e pertanto lasciato invariato, \u00e8 un gioco di parole che si basa sull'omofonia tra \"Claus\" (il nome inglese di Babbo Natale, Santa Claus) e \"Clause\" (letteralmente \"clausola\", in quanto il protagonista dovr\u00e0 sottostare, durante l'avventura narrata nel film, a una serie di clausole contrattuali).\nTrama.\nScott Calvin \u00e8 un padre divorziato con un figlio, Charlie. La notte di Natale vengono svegliati da un rumore sul tetto. Uscito per scoprire cosa fosse successo, Scott vede un uomo, e urlando gli intima di allontanarsi dalla sua abitazione: cos\u00ec facendo per\u00f2 fa scivolare l'uomo che cade a terra morendo sul colpo. Il defunto sembra essere Babbo Natale, che sparisce liquefacendosi e lasciando a terra solamente il vestito e il biglietto da visita, che non \u00e8 altro che un contratto che dichiara che se fosse successo qualcosa a Babbo Natale chi ha provocato il danno avrebbe dovuto mettersi il vestito e continuare da dove Santa Claus aveva lasciato. Scott, per accontentare il figlio, mette il vestito di Babbo Natale e inizia a trasportare doni di tetto in tetto.\nIl loro viaggio si conclude al Polo Nord, dove il capofolletto Bernard regala a Charlie una palla di vetro e dopo lo manda a fare un giro della fabbrica guidato da un altro folletto, Larry. Appena da soli, Bernard cerca di convincere Scott della sua nuova identit\u00e0 di Santa Claus. La mattina dopo Scott si risveglia nel suo letto e crede che sia stato tutto solamente un sogno, ma addosso ha ancora il bellissimo pigiama che gli aveva dato Judi, una folletta che lo aveva condotto la sera prima in camera sua.\nPresto incominciano ad accadere a Scott cose strane: l\u2019uomo comincia a guadagnare peso, gli cresce a vista d'occhio una barba grigia (la rasatura non ha effetto), e i suoi capelli imbiancano (malgrado tutti i tentativi di tingerli). \nLa trasformazione di Scott \u00e8 veloce ed evidente, e questo gli crea numerosi problemi sia lavorativi che con la sua ex moglie Laura. Questa ed il suo nuovo marito, lo psicologo Neil Miller, pensano che i cambiamenti siano solamente dei tentativi di Scott per essere pi\u00f9 gradito agli occhi del figlio, e, preoccupati, decidono di privarlo del diritto di vederlo.\nUna sera Scott si reca da Charlie per salutarlo per l'ultima volta e chiede a Laura di lasciarli un momento da soli per salutarsi bene. In quel momento compare Bernard per portare Scott al Polo Nord e cos\u00ec Charlie va con loro. Laura, preoccupata, denuncia l'ex marito pensando che avesse rapito il figlio e cos\u00ec i poliziotti vengono ben informati e preparati all'arrivo di Scott vestito da Santa Claus. Intanto al Polo Nord i preparativi per il Natale continuano.\nLa notte di Natale, Scott viene arrestato perch\u00e9 scoperto a intrufolarsi in casa Miller mentre portava i regali, sorvegliata appunto dai poliziotti. Solo dopo l'aiuto di una simpatica squadra di evasione di folletti, Scott riesce a riprendere il suo lavoro di Santa Claus e dimostra cos\u00ec a tutti di essere realmente Babbo Natale.\nLaura infine getta le carte che avevano privato Scott di vedere suo figlio nel camino e gli da il permesso di venire a vedere Charlie in qualsiasi momento.\nIl bambino \u00e8 molto dispiaciuto del fatto di non poter vedere pi\u00f9 suo padre, ma Bernard gli dice che la palla che gli aveva regalato aveva un potere: ogni volta che l'avesse agitata Scott sarebbe venuto da lui.\nCos\u00ec la serata si concluse felicemente per tutti.\nDistribuzione.\nIl film usc\u00ec nelle statunitensi l'11 novembre 1994. In Italia, invece, \u00e8 uscito il 1\u00b0 dicembre 1995.\nVersione italiana.\nLa direzione del doppiaggio e i dialoghi italiani sono stati curati da Francesco Vairano per conto della C.V.D. La sonorizzazione, invece, venne affidata alla SEFIT."}
{"id": "259003", "revid": "4711", "url": "https://it.wikipedia.org/wiki?curid=259003", "title": "Legione Straniera", "text": ""}
{"id": "259005", "revid": "438678", "url": "https://it.wikipedia.org/wiki?curid=259005", "title": "Lo schiavo dell'oro", "text": "Lo schiavo dell'oro (\"Scrooge\") \u00e8 un film del 1951 diretto da Brian Desmond Hurst.\nIl film \u00e8 la pi\u00f9 celebrata tra le numerosissime versioni cinematografiche e televisive del romanzo \"Canto di Natale\" di Charles Dickens, grazie soprattutto alla straordinaria interpretazione di Alastair Sim nel ruolo di Ebenezer Scrooge. Pi\u00f9 di ogni altro, l'attore scozzese riusc\u00ec a tratteggiare la complessa personalit\u00e0 e la psicologia del personaggio, sottolineandone le fragilit\u00e0, le timidezze, la solitudine, l'umorismo e soprattutto il suo represso bisogno di affetto. La sceneggiatura sfrutta la pieno le qualit\u00e0 dell'attore soffermandosi in particolare a ricostruire le vicende di vita che hanno portato Scrooge ad essere quello che \u00e8, e alla sua infelicit\u00e0 presente.\nIl film ebbe subito grande diffusione e successo internazionale. \u00c8 tutt'oggi uno dei film natalizi pi\u00f9 frequentemente trasmessi dalle televisioni di tutto il mondo.\nTrama.\nA Londra vive un uomo considerato il pi\u00f9 avaro e pi\u00f9 cinico di tutti: Ebenezer Scrooge.A causa della sua ossessione per il guadagno e per l'oro il suo impiegato Bob Cratchit vive in umilissime condizioni economiche ed ha un figlio con un piede nella fossa. Una sera, la vigilia di Natale, Scrooge congeda come al solito Cratchit e si avvia verso casa sua. Entrato comincer\u00e0 per il vecchio un viaggio ultraterreno di profonda conversione spirituale per redimersi dai suoi peccati, cominciando dalla sua infanzia fino all'anno presente.Alla fine Ebenezer Scrooge diventer\u00e0 un altro uomo, pi\u00f9 buono e pi\u00f9 felice della vita.\nProduzione.\nIl film fu prodotto nel Regno Unito da George Minter Productions e Renown Pictures Corporation.\nDistribuzione.\nIl film usc\u00ec nelle sale cinematografiche britanniche il 28 novembre 1951, distribuito dalla Renown Pictures Corporation, e pochi giorni dopo, il 28 novembre, negli Stati Uniti, per opera di United Artists.\nFu reso disponibile in VHS nel 1989 e quindi in DVD nel 2004."}
{"id": "259006", "revid": "1718925", "url": "https://it.wikipedia.org/wiki?curid=259006", "title": "Crips", "text": "I Crips sono una delle pi\u00f9 antiche e famose bande di strada di Los Angeles, California, fondata nel 1969 da Raymond Washington e Stanley Williams. Dopo i piani di espansione nelle periferie contigue losangeline, la banda \u00e8 stata coinvolta in casi di omicidio e traffici di droga anche in altre zone degli Stati Uniti d'America, ad esempio a New York.\nI suoi membri indossano tradizionalmente abiti blu, una pratica che \u00e8 in qualche modo calata a causa di repressioni della polizia rivolte in particolare ai membri della banda. Storicamente, i membri sono stati principalmente di origine afro-americana. Sono una delle associazioni pi\u00f9 grandi e violente di strada negli Stati Uniti. Con un numero di membri tra 30.000 e 35.000 nel 2008, sono stati coinvolti in omicidi, rapine e spaccio di droga, tra gli altri crimini, e sono rivali storici dei Bloods.\nStoria.\nI Crips vennero fondati da Stanley Tookie Williams e Raymond Washington nel 1971. Williams giustific\u00f2 la fondazione come una reazione all'incontrollato dilagare di violenza ingiustificata nei quartieri pi\u00f9 poveri di Los Angeles, tuttavia le forze dell'ordine evidenziano invece un incredibile aumento di crimini violenti attribuiti ai membri delle \"gang\", sin dai primi anni dalla fondazione. Acquistarono grande popolarit\u00e0 soprattutto a sud di Los Angeles, spingendo cos\u00ec molte bande di giovani ad aggregarvisi: il rapporto tra i membri dei Crips e delle altre bande divenne di 3 a 1. In risposta, molte delle piccole \"gang\" rimaste fuori formarono un'alleanza che pi\u00f9 tardi prese il nome di Bloods.\nI Crips \"sets\" (sottogruppi della \"gang\") pi\u00f9 rinomati includono: LA's Rollin' 60 Nhood Crips (Westside Rich Rollin' 60 Neighborhood Crips), Rollin' 30 Nhood Crips (Westside Rollin' 30 Neighborhood Crips aka Dirty 30s), Watts' Grape Street Watts Crips (che indoss\u00f2 il viola opposto al blu), Long Beach's Insane Crips, e Compton's South Side Compton Crips.\nContrariamente a un'idea diffusa ma errata, i Crips non sono in lotta solamente con i Bloods, ma esistono all'interno della \"gang\" delle fazioni contrapposte che si contendono il potere: ad esempio, i Rollin' 60s e gli 83rd Street Ganster Crips (\"Eight-Trey\" ma pronunciato \"A-Trey\") sono rivali dal 1979 e la loro rivalit\u00e0 \u00e8 oggi la pi\u00f9 radicata a Los Angeles.\nNella sola Los Angeles sono oggi presenti all'incirca 12.000 Crips, 5.000 Bloods, 30.000 affiliati a \"gang\" latine. Il tasso di omicidi collegati alle bande \u00e8 di circa 250 ogni anno. Nei penitenziari della California si contano 1.500 Crips e 1.000 Bloods. Al fine di arginare la violenza tra Crips e Bloods, recentemente \u00e8 stato stretto un accordo di non violenza: il contenuto di questo testo \u00e8 largamente ispirato agli ideali sostenuti dal fondatore dei Crips, Stanley Tookie Williams, nel suo libro \"Tookie Protocol For Peace\". Sebbene la violenza si sia ridotta dopo la stesura di questo compromesso, le \"gang\" dei quartieri uccidono ancora e la guerra per il controllo delle varie aree non sembra avviarsi a una soluzione.\nOrigine del nome.\nIl primo nome della gang, \"Avenue Babies\", fu poi modificato in \"Cribs\" O \"Cribs Street\" (alludendo all'attuale via), perch\u00e9 \"babies\" non si addiceva pi\u00f9 all'et\u00e0 media dei membri. Il termine \"Crips\" venne usato per la prima volta dal giornale \"Los Angeles Sentinel\", in un articolo di cronaca sulla criminalit\u00e0 giovanile. Sul significato e l'origine della parola \"Crips\", vengono date diverse interpretazioni da chi ha assistito alla nascita della \"gang\". Ad esempio:\nIdentificazione.\nAi tempi della fondazione della \"gang\", i Crips adottarono il colore blu chiaro come segno di riconoscimento, forse con riferimento alla Washington High School (situata nella parte sud di Los Angeles) che ha il blu come colore caratteristico.\nNel vestiario tipico dei Crips si trovano bandana blu, camicia scacchi blu e scarpe sportive come le British Knights (la sigla della marca \"B.K.\" viene interpretata dai Crips come \"Bloods Killers\" ) o le Converse \"Chuck Taylor\" All Stars.\nPi\u00f9 recentemente, il colore blu \u00e8 stato abbandonato, poich\u00e9 per le forze dell'ordine era diventato facile individuare i membri della \"gang\". Oggi rimane la tendenza ad indossare giubbotti e cappelli delle squadre dei \"college\", ma a testimoniare l'appartenenza alle \"gang\" sono i tatuaggi.\nPratiche.\nAlcune pratiche della vita dei Crips generalmente includono graffiti, sostituzioni ed eliminazioni di particolari lettere dell'alfabeto. La lettera \"b\" nella parola \"blood\" sar\u00e0 \"mancata di rispetto\" tra certi insiemi e scritta con una croce al suo interno a causa della sua associazione con il nemico. Le lettere \"CK\", che stanno per \"Crip killer\", saranno evitate e sostituite con una doppia \"cc\", e la lettera \"b\" sar\u00e0 sostituita. Ad esempio, le parole \"kick back\" verranno invece scritte come \"kicc bacc\". Molte altre lettere vengono anche modificate a causa di associazioni simboliche. I Crips si chiamano tradizionalmente l'un l'altro come \"Cuzz\", che a volte viene usato come moniker per Crip. \"Granchio\" \u00e8 l'epiteto pi\u00f9 irrispettoso per chiamare un Crip e pu\u00f2 giustificare ritorsioni fatali. Come nella mafia, i membri della \"gang\" possono proporre (\"put on\") l'ingresso nella \"gang\" di nuovi elementi che manifestino i requisiti richiesti dallo stile di vita dei Crips.\nAlleanze e rivalit\u00e0.\nRivalit\u00e0 con i Bloods.\nIl principale rivale dei Crips \u00e8 la gang Bloods. La rivalit\u00e0 risale agli anni '60, quando Raymond Washington e molti altri Crips affrontarono Sylvester Scott e Benson Owens, studenti del Centennial High School. In risposta all'attacco, Scott, che viveva a Compton, fond\u00f2 la banda di strada Piru, la prima banda di strada \"Bloods\". Owens fond\u00f2 la banda di strada del West Piru. La banda di Bloods fu inizialmente formata per fornire protezione ai membri dai Crips. Alla fine del 1972, diverse bande che si sentirono vittime dei Crip a causa dei loro crescenti attacchi si unirono ai Piru Street Boys per creare una nuova federazione di bande non Crip che in seguito sarebbero diventate conosciute come Bloods. Tra il 1972 e il 1979, la rivalit\u00e0 tra Crips e Bloods sarebbe cresciuta. I membri della gang dei Bloods e dei Crips occasionalmente combattono l'uno contro l'altro e sono responsabili di una parte significativa degli omicidi legati alla banda a Los Angeles.\nAlleanza con i Folk Nation.\nAlla fine degli anni '80 e all'inizio degli anni '90, mentre molti membri della banda Crip venivano inviati in varie carceri in tutto il paese, si form\u00f2 un'alleanza tra le prigioni Crips e la Folk Nation nel Midwest e nelle carceri degli Stati Uniti meridionali. Questa alleanza \u00e8 stata stabilita come mezzo per proteggere i membri della banda incarcerati nei sistemi carcerari statali e federali. Questa alleanza \u00e8 tuttavia pi\u00f9 forte all'interno delle carceri ed \u00e8 meno efficace all'esterno. L'alleanza tra Crips e Folks \u00e8 conosciuta come \"8-ball\". Un \"8-ball\" rotto indicherebbe un disaccordo tra Folks e Crips."}
{"id": "259008", "revid": "767487", "url": "https://it.wikipedia.org/wiki?curid=259008", "title": "La pi\u00f9 bella storia di Dickens", "text": "La pi\u00f9 bella storia di Dickens (\"Scrooge\") \u00e8 un film del 1970 diretto da Ronald Neame.\n\u00c8 un adattamento cinematografico del romanzo \"Canto di Natale\" di Charles Dickens.\nTrama.\nEbenezer Scrooge \u00e8 un ricco uomo d'affari, tirchio, insensibile e detestato da tutti in quanto usuraio e perch\u00e9 si comporta da strozzino nei confronti degli abitanti della sua citt\u00e0 che gli devono dei soldi e odia il Natale, che considera un'inutile festa fondata sullo spreco del denaro. Odia tutte le persone, tra le quali anche il suo scrivano Bob Cratchit, che fa lavorare duramente al gelo e che paga con un misero stipendio, e il nipote Fred, di cui rifiuta sempre l'invito di trascorrere il Natale a casa sua e che rimprovera continuamente perch\u00e9 ha preferito l'amore al denaro.\n\u00c8 la vigilia di Natale e mentre tutti si apprestano a festeggiare, Scrooge si reca dai suoi debitori esigendo i soldi del mese e aumentando gli interessi a coloro che non possono pagare. Tornato a casa, si ritrova davanti il fantasma di Jaacob Marley, suo socio in affari morto da sette anni, che dopo averlo inizialmente spaventato, gli dice di essere venuto per salvarlo da una terribile dannazione per i suoi peccati e gli predice la visita di tre spettri. Scrooge pensa di aver sognato, ma durante la notte viene svegliato da un'anziana signora che afferma di essere lo spirito dei Natali passati. Essa lo porta indietro nel tempo, mostrandogli la sua infanzia, sua sorella, madre di Fred, a cui era molto affezionato, la festa di Natale organizzata dal suo primo capo di lavoro Fezziwing, e sua figlia Isabell, di cui si era innamorato e che aveva deciso di sposare. Dopodich\u00e9 gli mostra un altro Natale, quando Scrooge ha ormai iniziato a guadagnare e sceglie di rimanere legato al denaro piuttosto che alla sua amata.\nScrooge si ritrova nel suo letto, e incontra il secondo spirito: un gigante molto amichevole che gli mostra la giornata del Natale seguente. Vanno prima a casa di Cratchit, e Scrooge nota come la sua famiglia sia felice festeggiando con ci\u00f2 che pu\u00f2 permettersi Bob col suo stipendio. Vede anche che Bob ha un figlio, Timmy, gravemente malato che cammina con una stampella. Scrooge assiste alla magra cena della famiglia, meravigliandosi del fatto che Bob abbia brindato in suo onore. Lo spirito lo porta poi a casa del nipote, che ha organizzato una cena con amici, e vede che tutti gli invitati sparlano di lui. Dopo cena, vengono organizzati balli e giochi e Scrooge, pur non potendo interagire con le persone, partecipa alla festa e alla fine dice di non essersi mai divertito cos\u00ec tanto.\nIn seguito Scrooge si ritrova nel suo letto e conosce lo spirito dei Natali futuri: una tenebrosa figura alta, silenziosa e coperta da un mantello rosso che nasconde il viso. Scrooge si ritrova davanti al suo ufficio e nota una vasta folla di persone, tra cui tutti i suoi debitori, stranamente felici. La folla inizia a danzare e a cantare in onore di Scrooge ed egli rimane molto sorpreso di questo: non si \u00e8 accorto che stanno ballando intorno alla sua bara e la citt\u00e0 \u00e8 felice perch\u00e9 ha perso il suo peggior usuraio. Scrooge si unisce alle danze, finch\u00e9 non giunge alla casa dei Cratchit. Purtroppo si accorge che il piccolo Timmy non \u00e8 con la famiglia. Lo spirito conduce Scrooge al cimitero, dove Bob piange sulla bara del figlio. Scrooge domanda cosa ne \u00e8 stato di lui; lo spirito gli indica la sua tomba ancora vuota. Scrooge chiede aiuto allo spirito, ma questo gli mostra il suo mostruoso volto e lo fa precipitare. Scrooge si ritrova allora nell'Inferno e ritrova lo spettro di Marley, che lo accompagna nella sua stanza: una stanza di ghiaccio. Gli fa anche mettere un'immensa catena che gli copre tutto il corpo e proprio mentre sembra soffocare, Scrooge si risveglia nel suo letto.\nColmo di gioia, esce di casa e inizia a comprare decine di giocattoli, bottiglie di vino e, accompagnato da una moltitudine di ragazzi, inizia a cantare per la citt\u00e0 augurando buon Natale e dando doni a coloro che incontra. Si veste perfino da Babbo Natale e si reca da Bob Cratchit, portando cibi e giochi alla famiglia. Infine, decide di estinguere tutti i debiti dei cittadini, che per la gioia iniziano a danzare in suo onore. Mentre la citt\u00e0 \u00e8 in festa, Scrooge torna a casa per preparsi ad andare a cena dal nipote Fred, di cui ha finalmente accettato l'invito.\nDifferenze dal libro.\nIl primo spirito \u00e8 interpretato da una donna anziana, forse per indicare gli anni trascorsi. In questo film inoltre Scrooge si ritrova nell'Inferno durante il suo viaggio nel futuro, dove Marley fa una seconda apparizione."}
{"id": "259010", "revid": "9447", "url": "https://it.wikipedia.org/wiki?curid=259010", "title": "Lune di Urano", "text": ""}
{"id": "259011", "revid": "767487", "url": "https://it.wikipedia.org/wiki?curid=259011", "title": "S.O.S. fantasmi", "text": "S.O.S. fantasmi (\"Scrooged\") \u00e8 un film del 1988, diretto da Richard Donner.\nTrama.\nFrancis Xavier Cross \u00e8 il direttore di un network televisivo statunitense: estremamente cinico ed egoista, cerca di raggiungere l'apice della propria carriera preparando un musical dedicato alla novella di Charles Dickens \"Canto di Natale\", che andr\u00e0 in onda la notte della vigilia di Natale. La vita di Cross \u00e8 quella del tipico uomo di successo, ma se da un lato \u00e8 divenuto ricco e famoso, dall'altro ha perso tutte le persone a lui pi\u00f9 care. La fidanzata Claire lo ha lasciato per seguire le persone bisognose, il fratello lo cerca continuamente ma lui non si fa trovare ed i suoi dipendenti lo temono e lo odiano profondamente. Tanto pi\u00f9 che poco prima di Natale licenzia senza scrupolo il suo dipendente Eliot. La sua segretaria Grace, vedova con cinque figli di cui il pi\u00f9 piccolo affetto da mutismo, deve per\u00f2 sopportare stoicamente le sue angherie, perch\u00e9 ha bisogno di quel lavoro.\nUna sera, mentre Cross si trova da solo in ufficio, il fantasma del suo ex capo gli appare davanti, con l\u2019aspetto di un cadavere putrefatto e gli dice che quello sar\u00e0 il suo stesso destino se non cambier\u00e0 vita. Ma ha ancora una possibilit\u00e0 di salvarsi: ricever\u00e0 visita da tre fantasmi, il primo dei quali il giorno dopo a mezzogiorno.\nIl giorno dopo, memore di quanto gli \u00e8 stato detto, Frank inizia a soffrire di allucinazioni, credendo di vedere il fantasma ovunque. Alla fine, salendo su un taxi scopre che il fantasma \u00e8 proprio il taxista. Questo lo porta indietro nel tempo. Cross vedr\u00e0 cos\u00ec s\u00e9 stesso bambino e il difficile rapporto con suo padre. Rivedr\u00e0 poi l\u2019inizio della sua carriera nel mondo della televisione, il momento in cui ha conosciuto Claire e l\u2019inizio della loro relazione. Assister\u00e0 infine al momento in cui il suo rapporto con Claire si \u00e8 incrinato, in quanto lui ha messo la propria carriera davanti a lei.\nRitornato nel mondo reale, poco dopo Cross incontra sul set del musical il secondo fantasma: una fata che gli dice di essere il fantasma del natale presente. Questa gli mostra come le persone a lui vicine soffrono per causa sua: ovvero la sua segretaria che deve badare ai suoi figli con il poco stipendio che ha e suo fratello che desidera sempre invitarlo alla cena di Natale ma a cui Cross ha sempre dato buca. Gli viene anche mostrato che un senzatetto a cui Cross aveva rifiutato di prestare soccorso \u00e8 ora morto assiderato.\nRitornato sul set, Cross decide di seguire le riprese dal suo studio. Il terzo fantasma, uno scheletro incappucciato sta per ghermirlo uscendo da uno schermo televisivo alle sue spalle, ma improvvisamente Eliot fa irruzione con un fucile e cerca di uccidere Cross. Questi riesce a scappare dentro un ascensore, dove il fantasma lo attende. Il fantasma del natale futuro mostra a Cross le conseguenze delle sue azioni se non cambier\u00e0 vita. Il figlio pi\u00f9 giovane di Grace \u00e8 ora catatonico e internato in una clinica. Claire \u00e8 diventata cinica e egoista quanto lui. Infine Cross assiste al proprio funerale, a cui sono presenti solo suo fratello e la moglie. Prima che la visione finisca, Cross si trova intrappolato nella propria bara, durante la cerimonia di cremazione.\nSvegliatosi, Cross fa tesoro di quanto ha appreso dai tre spiriti e, felice di avere la possibilit\u00e0 di redimersi, cambia immediatamente modo di fare. Riassume Eliot dandogli un aumento. Poi irrompe sul set del musical, dove si scusa con la segretaria e il fratello e si riappacifica con Claire. Il figlio di Grace, per la gioia, parla per la prima volta. E da lontano Cross vede i fantasmi che ha incontrato che lo salutano, approvando il suo cambiamento.\nBox office e accoglienza.\nIl film \u00e8 stato un successo moderato al box office incassando 60,328,558 milioni di dollari in tutto il mondo, diventando il 13\u00b0 film col pi\u00f9 alto incasso in USA nel 1988 e in Italia arrivando 65\u00ba nella classifica dei maggiori incassi del periodo 1988/'89.\nIn Italia, negli anni, ha avuto un tale successo che \u00e8 divenuta una sorta di tradizione la sua trasmissione nel periodo natalizio da parte delle reti televisive private nazionali, insieme ad altri film come \"Una poltrona per due\".\nIl film ha ricevuto perlopi\u00f9 critiche positive e su Rotten Tomatoes ha il 68% di recensioni positive dei critici con una media di 6/10 su 40 recensioni e il 71% di voti positivi da parte del pubblico."}
{"id": "259012", "revid": "1543377", "url": "https://it.wikipedia.org/wiki?curid=259012", "title": "Sci nordico ai X Giochi olimpici invernali", "text": "Nello sci nordico ai X Giochi olimpici invernali, che si svolsero nel 1968 a Grenoble (Francia), vennero assegnate medaglie in dieci specialit\u00e0. \nLe gare di salto con gli sci e di sci di fondo, sia maschili sia femminili, furono considerate valide anche ai fini dei Campionati mondiali di sci nordico 1968, dei quali costituirono la ventisettesima edizione, mentre quella di combinata nordica assegn\u00f2 soltanto il titolo olimpico. \nPer quel che concerne la partecipazione, la Germania Est e la Germania Ovest presentarono due squadre distinte anzich\u00e9 quella unitaria con la quale avevano preso parte alle tre edizioni olimpiche precedenti."}
{"id": "259013", "revid": "767487", "url": "https://it.wikipedia.org/wiki?curid=259013", "title": "Bianco Natale (film)", "text": "Bianco Natale (\"White Christmas\") \u00e8 un film del 1954 diretto da Michael Curtiz, che ha lanciato il VistaVision, procedimento panoramico sviluppato dalla Paramount Pictures come replica al CinemaScope della 20th Century-Fox.\nLe scene danzate e i numeri musicali sono diretti da Robert Alton.\nTrama.\nDue amici, ex soldati, conoscono due sorelle e decidono di unirsi per fare degli spettacoli natalizi. Un giorno decidono di andare in vacanza per sciare sulla neve, ma la neve non arriva.\nFiniscono nell'albergo Columbia, il cui proprietario \u00e8 l'ex generale dei due amici, ed egli confida loro che, a causa del tempo, sta fallendo. Cos\u00ec la compagnia organizza degli spettacolini natalizi per aiutare l'amico.\nProduzione.\nIl film fu prodotto dalla Paramount Pictures.\nDistribuzione.\nDistribuito dalla Paramount Pictures, il film usc\u00ec nelle sale cinematografiche USA il 14 ottobre 1954."}
{"id": "259021", "revid": "1592097", "url": "https://it.wikipedia.org/wiki?curid=259021", "title": "Miracolo nella 34ma strada", "text": ""}
{"id": "259026", "revid": "1543377", "url": "https://it.wikipedia.org/wiki?curid=259026", "title": "Sci nordico agli XI Giochi olimpici invernali", "text": "Nello sci nordico agli XI Giochi olimpici invernali, che si svolsero nel 1972 a Sapporo (Giappone), vennero assegnate medaglie in dieci specialit\u00e0. \nLe gare di salto con gli sci e di sci di fondo, sia maschili sia femminili, furono considerate valide anche ai fini dei Campionati mondiali di sci nordico 1972, dei quali costituirono la ventinovesima edizione, mentre quella di combinata nordica assegn\u00f2 soltanto il titolo olimpico. "}
{"id": "259027", "revid": "438678", "url": "https://it.wikipedia.org/wiki?curid=259027", "title": "Il miracolo della 34\u00aa strada", "text": "Il miracolo della 34\u00aa strada (\"Miracle on 34th Street\") \u00e8 un film statunitense del 1947 diretto da George Seaton.\nDa questo film \u00e8 stata fatta una versione colorata, presente nel DVD accanto a quella originale in bianco e nero.\nNel 2005 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nTrama.\nIl Babbo Natale che inaugura i festeggiamenti natalizi dei grandi magazzini Macy's a New York \u00e8 ubriaco, cos\u00ec la dinamica direttrice del marketing, Doris Walker, decide di farlo sostituire da Kris Kringle, anziano signore che gi\u00e0 aveva rimbrottato aspramente l'uomo per la sua condotta scandalosa, e che sembra (e sostiene personalmente di essere) l'autentico Babbo Natale.\nDopo la trionfale parata con slitta e renne, costui intrattiene i bimbi da Macy's, e talora consiglia ai genitori in ristrettezze finanziarie posti dove possono comprare a prezzi inferiori, cosa che dapprima sconcerta Doris, ma che poi decide di sfruttare la cosa come campagna pubblicitaria con enorme successo. Per questa sua idea, Doris viene supportata dell'amico e avvocato Fred Gailey, innamorato segretamente di lei. Anche la figlioletta di Doris, Susan, \u00e8 conquistata da Kris, che le promette per Natale una nuova casa, un pap\u00e0 ed un fratellino.\nIl rivale di Macy, Lamberg, \u00e8 furente, e incarica i suoi promoter Jack Duff e Alberta Leonard di ingaggiare Kringle. Al suo rifiuto, decidono di rovinarlo. Corrompono Tony perch\u00e9 provochi Kringle, che accusato lo colpisce in testa con il bastone e viene arrestato. Scagionato dall'accusa di percosse, resta in una clinica perch\u00e9 sostiene di essere Babbo Natale in persona.\nIl pubblico ministero Ed Collins, amico di Lamberg, nonch\u00e9 del giudice, si d\u00e0 briga per ottenere l'interdizione dell'uomo, ma Fred, che ha invano donato un anello di fidanzamento a Dorey, assume la difesa di Kringle, e, provocando un processo, con abili cavilli riesce a far emettere una sentenza a suo favore.\nPrima di scomparire, Kringle combina un incontro notturno e un matrimonio tra Dorey e Fred; fa regalare loro dalla ditta una nuova casa come premio per l'incremento delle vendite, e Susan potr\u00e0 sicuramente, magari dopo nove mesi, avere anche l'ultima parte del regalo promessole da Babbo Natale: un fratellino."}
{"id": "259028", "revid": "709565", "url": "https://it.wikipedia.org/wiki?curid=259028", "title": "Chilometro cubo", "text": ""}
{"id": "259029", "revid": "767487", "url": "https://it.wikipedia.org/wiki?curid=259029", "title": "Teoria actor-network", "text": "La teoria \"actor-network\" (o \"ANT\", in italiano \"teoria dell'attore-rete\") \u00e8 un modello teorico sviluppato da alcuni sociologi francesi, tra cui Bruno Latour e Michel Callon e dall'antropologo britannico John Law per descrivere lo sviluppo di fatti scientifici e oggetti tecnologici.\nProspettiva costruttivista.\nLa teoria si presenta come un modello costruttivista, ma non socio-costruttivista, per spiegare la realt\u00e0 sociale. Distaccandosi in modo radicale da qualsiasi tendenza essenzialista della natura e della societ\u00e0, afferma che ogni idea scientifica, manufatto tecnico o pi\u00f9 banalmente ogni fatto sociale, risulta prodotto di un'intricata rete di relazioni in cui interagiscono attori sociali umani e non-umani (genericamente riferiti come attanti). In questa rete giocano un ruolo importante sia la distribuzione del potere che le rappresentazioni segniche delle idee o degli oggetti presi in considerazione.\nPrincipio di simmetria generale.\nUno dei capisaldi di questa teoria \u00e8 rappresentato dal \"principio di simmetria generale\". Secondo questo principio, si deve utilizzare un unico vocabolario per trattare sia gli attori umani che degli oggetti materiali. Entrambi, riprendendo una terminologia semiotica, sono definiti come attanti."}
{"id": "259031", "revid": "1652635", "url": "https://it.wikipedia.org/wiki?curid=259031", "title": "Sperma", "text": "Lo sperma o liquido seminale \u00e8 un composto organico di consistenza liquido-albuminosa, generalmente di colore bianco oppure bianco-perlato con aspetto opalescente o lattescente, che fisiologicamente contiene cellule germinali dette spermatozoi (tranne nei casi patologici di azoospermia) prodotte nelle gonadi di animali maschi o ermafroditi, e da altre sostanze di natura organica. Il compito dello \"sperma\" \u00e8 la fecondazione dell'ovulo femminile (gamete femminile) e il processo di espulsione dalle vie genitali \u00e8 detto eiaculazione.\nNel seme sono presenti alcuni ormoni, la cui funzione precisa non \u00e8 stata ancora determinata, \u00e8 composto da una parte solida e una parte liquida. La parte cellulare, rappresentata dagli spermatozoi \u00e8 prodotta dai testicoli, mentre la restante parte \u00e8 prodotta dalla prostata e dalle vescicole seminali, nonch\u00e9 dalle ghiandole periuretrali. Interventi chirurgici come la vasectomia permettono all'uomo di avere rapporti eiaculando solamente liquido spermatico privo di spermatozoi, annullando cos\u00ec la possibilit\u00e0 di concepire un figlio.\nAspetti fisiologici.\nSpermatozoi e altre sostanze si incontrano solo pochi istanti prima di essere eiaculati. Gli spermatozoi o cellule germinali maschili costituiscono solamente il 5% del liquido seminale, il restante 95% \u00e8 costituito da plasma seminale. Il plasma seminale \u00e8 costituito, a sua volta, da liquido prostatico (30%) secreto dalla prostata, secrezioni delle vescicole seminali (70%), liquido di Cowper (5-10%) prodotto dalle ghiandole bulbouretrali (sia nella fase pre-eiaculatoria, sia durante l'eiaculazione).\nLe sostanze nutritive che lo compongono sono elevate, costituite soprattutto da zuccheri (in particolare fruttosio) e da molte proteine nobili; sono presenti inoltre discrete dosi di selenio, zinco, magnesio, fosforo, potassio e acido ascorbico. Ha una consistenza variabile e una viscosit\u00e0 che lo rende scivoloso e simile all'albume dell'uovo.\nFecondazione interna ed esterna.\nA seconda delle specie, gli spermatozoi possono fecondare il gamete femminile \"esternamente\" oppure \"internamente\".\nComposizione del seme umano.\nUn uomo adulto, a ogni eiaculazione, emette da 1,5 mL a 5 mL di sperma, quantit\u00e0 che dipende dall'intervallo di tempo che passa tra un'eiaculazione e l'altra, dalla produzione di testosterone e da fattori individuali non del tutto studiati. In genere, pi\u00f9 \u00e8 lungo l'intervallo, pi\u00f9 sperma viene prodotto, con una quantit\u00e0 massima cumulabile, generalmente dopo una settimana di astinenza. Variabile \u00e8 anche il numero di spermatozoi per millilitro di eiaculato, legato soprattutto allo stato di salute del soggetto: tale numero varia da 20 a 200 milioni per millilitro. \nAnche la densit\u00e0 del liquido spermatico dipende da pi\u00f9 fattori. Nella maggior parte dei casi ha una densit\u00e0 discreta, ma il suo aspetto pu\u00f2 variare da una consistenza viscosa a uno stato quasi completamente liquido, ma mai trasparente.\nIl seme degli esseri umani contiene una complessa gamma di costituenti \"organici\" e \"inorganici\" e rappresenta per gli spermatozoi sia una protezione sia un nutrimento, durante il loro viaggio attraverso il tratto riproduttivo femminile. L'ambiente vaginale \u00e8 infatti ostile per le cellule dello sperma, poich\u00e9 \u00e8 un ambiente molto acido (per via della microflora ivi esistente che produce acido lattico), viscoso e ricco di cellule immunitarie. I tanti componenti presenti nel seme, favorevoli agli spermatozoi, cercano di contrastare questo ambiente ostile affinch\u00e9 gli stessi possano sopravvivere per il tempo necessario al raggiungimento dell'ovulo da fecondare.\nLa viscosit\u00e0 del liquido seminale cambia rapidamente dopo l'emissione; inizialmente molto denso e cremoso, tende a fluidificarsi in tempi variabili da pochi minuti a mezz'ora. Il caratteristico intenso odore \u00e8 dovuto all'ossidazione della spermina nella sua base volatile.\nCause di scarsa/cattiva produzione del seme umano.\nL'incremento dei livelli plasmatici di omocisteina sono direttamente o indirettamente causa di negativa spermatogenesi con oligospermia e/o astenospermia.\nInoltre \u00e8 stato visto, in uno studio spagnolo di caso-controllo, che in caso di scarsa assunzione di alimenti antiossidanti come l'acido folico, vitamina C e altri, si ha una cattiva qualit\u00e0 del seme maschile.\nLa somministrazione di antiossidanti come pentossifillina, acido folico e lo zinco migliorano la fertilit\u00e0 in caso di varicocele. Inoltre, la cattiva qualit\u00e0 del seme umano \u00e8 correlata allo stato di metilazione del DNA umano in modo inversamente proporzionale alla concentrazione di folati circolanti.\nSecretio ex libidine.\nEsiste un liquido emesso prima dell'eiaculazione, detto \"secretio ex libidine\", che pu\u00f2 essere erroneamente confuso con lo \"sperma\", ma tale , non \u00e8: si tratta di una secrezione ad azione lubrificante prodotta in buona quantit\u00e0 dalle ghiandole bulbo-uretrali di Cowper, poste intorno all'uretra; durante l'erezione possono contrarsi e secernere piccoli quantitativi di liquido che lubrificano il glande.\nNella \"secretio ex libidine\" si possono tuttavia trovare gi\u00e0 alcuni spermatozoi che si sono fatti strada nell'uretra separatamente dagli altri, e che possono essere emessi insieme con la secrezione. Questo fenomeno, sebbene piuttosto raro, pu\u00f2 essere fra le cause di fallimento della pratica contraccettiva del coito interrotto. Per tale motivo, inoltre, i medici consigliano di indossare il profilattico gi\u00e0 dopo il petting, e comunque sempre prima della penetrazione vaginale.\nIl seme come vettore di trasmissione di malattie.\nGli elementi che lo compongono sono ad alto valore nutritivo e pertanto non sono, di per s\u00e9, nocivi per la salute, se si esclude l'eventuale presenza di virus infettivi (es. HIV) oppure batteri.\nLo sperma infetto, in quanto secrezione genitale, pu\u00f2 essere pertanto veicolo di malattie come ad esempio l'AIDS, la sifilide o la gonorrea, trasmissibili attraverso lo scambio di fluidi corporei; queste malattie vengono pertanto definite \"sessualmente trasmissibili\" o \"veneree\".\nPer l'essere umano l'unico sistema di protezione contro queste malattie \u00e8 di natura meccanica, attraverso l'utilizzo del profilattico (o preservativo), che impedisce il contatto diretto dei fluidi corporei e pertanto evita, a meno di falle nella struttura plastica, sia l'eventuale trasmissione di malattie sia il concepimento.\nAllergia al seme umano.\nSono stati riscontrati diversi casi, anche se rari, di un'allergia al liquido seminale nota come \"ipersensibilit\u00e0 al seme umano\", pi\u00f9 precisamente \u00e8 un'allergia a una molecola contenuta nel liquido seminale, la spermidina, questa reazione si pu\u00f2 avere sia da parte del sesso femminile sia da parte del sesso maschile, in quest'ultimo caso viene conosciuta come \"POIS, Post Orgasmic Illness Sindrome\".\nI sintomi possono essere localizzati oppure sistemici e possono includere prurito vaginale, rossore, gonfiore delle grandi e piccole labbra oppure bolle anche dopo 30 minuti dal contatto. Possono anche includere prurito generalizzato, orticaria e talvolta possono perfino rendere difficoltosa la respirazione o incorrere in shock anafilattico.\nIl modo migliore per testare se si sospetta un\"'ipersensibilit\u00e0 al seme umano\" \u00e8 quello di adoperare abitualmente il \"preservativo\" durante i rapporti sessuali, per constatare se i sintomi permangono oppure svaniscono con l'uso dello stesso.\nI casi pi\u00f9 lievi di quest'allergia spesso possono essere superati semplicemente con un'esposizione ripetuta al liquido seminale. Generalmente una normale attivit\u00e0 sessuale col partner che eiacula direttamente in vagina rende le donne allergiche immuni dopo appena alcuni mesi.\nInvece nei casi pi\u00f9 gravi, in cui persiste lo stato allergico, \u00e8 fondamentale consultare un medico, specie nel caso in cui una coppia stia tentando un concepimento, dove in tale circostanza potrebbe essere raccomandata l'inseminazione artificiale con la purificazione dello sperma dalle proteine che causano l'allergia.\nCommestibilit\u00e0 dello sperma.\nLo sperma di alcuni animali \u00e8 impiegato come alimento per l'uomo. Per esempio, lo sperma di tonno \u00e8 l'ingrediente principale di un piatto tipico siciliano e sardo, il lattume o figatello. Nella cucina rumena lo sperma di carpa e di altri pesci d'acqua dolce \u00e8 utilizzato in frittura come alimento, denominato Lapti (dal latino Lactes). Nella cucina russa, lo sperma dell'aringa (\u043c\u043e\u043b\u043e\u043a\u0430, \"Moloka\") viene marinato come il resto del pesce ma consumato separatamente.\nNel 2008 Paul Photenhauer pubblica \"Natural Harvest\", un libro di ricette a base di sperma, seguito nel 2013 da \"Semenology\", in cui lo stesso autore propone lo sperma come ingrediente di drink e cocktail.\nStudi sugli effetti biologici dello sperma.\nDiversi studi scientifici sono stati condotti per individuare altri possibili effetti biologici dello sperma, oltre a quello riproduttivo.\nUn recente studio (giugno 2019) pubblicato sul Journal of Reproductive Immunology, indica che il sesso orale \u00e8 associato ad una ridotta incidenza di aborti ricorrenti, probabilmente grazie all'esposizione agli antigeni paterni che avviene mediante l'assorbimento dello sperma attraverso la mucosa orale.\nUno studio scientifico del 2000, e studi successivi, hanno suggerito che una maggiore esposizione allo sperma del partner (sia tramite ingestione da \"fellatio\" che attraverso altre modalit\u00e0 di rapporto sessuale) da parte delle gestanti pu\u00f2 ridurre il rischio della sindrome preeclamptica e quindi dell'eclampsia.\nUno studio del 2000 del prof Gordon Gallup, della dottoressa Rebecca Burch e del dott Steven Platek ha suggerito che l'assunzione dello sperma potrebbe avere effetti antidepressivi. Lo studio ha comparato due gruppi di donne, uno dei quali utilizzava sistemi contraccettivi di barriera, l'altro no.\nI risultati di uno studio caso-controllo pubblicati sulla rivista Oncology nel 1978 indicavano che una ridotta esposizione allo sperma rappresentava un fattore di rischio per lo sviluppo del cancro del seno. \nTali risultati sono stati confermati da un successivo studio condotto dal 1982 al 1985 dalle dottoresse Monique G.L\u00ea, Annie Bacheloti e Catherine Hill che ha evidenziato un significativo decremento del rischio di sviluppare un tumore al seno (p = 0.004) nelle donne esposte allo sperma. "}
{"id": "259032", "revid": "399", "url": "https://it.wikipedia.org/wiki?curid=259032", "title": "Daci", "text": "I Daci erano una popolazione indoeuropea storicamente stanziata nell'area a nord del basso corso del Danubio che da loro ha preso il nome (Dacia, corrispondente grossomodo alle odierne Romania e Moldavia).\nLe diverse trib\u00f9 che formavano il popolo furono riunite in un regno centralizzato e organizzato soltanto con re Burebista, nel I secolo a.C. Lo Stato dei Daci, con capitale Sarmizegetusa Regia, si scontr\u00f2 pi\u00f9 volte con i Romani, che riuscirono a sottometterli completamente con la vittoria dell'imperatore Traiano su re Decebalo (106). Entrati a far parte dell'Impero romano, i Daci furono prima assorbiti da Roma, mescolandosi con i suoi coloni, successivamente con le nuove genti che invasero i suoi territori a partire dalla met\u00e0 del III secolo, come Sarmati, Germani, Magiari e Slavi.\nStoria.\nLe origini e il rapporto con Traci e Geti.\nNon \u00e8 possibile datare con sicurezza il momento dell'insediamento dei Daci nella loro patria storica, n\u00e9 quello della formazione stessa del popolo, staccatosi dalla matrice indoeuropea. Indizi linguistici fanno comunque ritenere che gli elementi indoeuropei che poi si sarebbero evoluti nel popolo dei Daci avrebbero raggiunto l'area della Dacia nel IV millennio a.C..\nI Daci sono stati a lungo ritenuti parte del ceppo tracico: Geti e Daci avrebbero formato il ramo settentrionale della grande famiglia dei Traci, anche se particolarmente esposti alle influenze dei loro vicini orientali, gli Sciti. Stando a studi pi\u00f9 recenti, tuttavia, \u00e8 invece possibile che i Daci siano da ascrivere - insieme con i Misi dell'Anatolia - a un ramo a s\u00e9 stante, distinto da quello tracico: il gruppo delle lingue daco-misie.\nNelle fonti classiche erano indicati come \"Getes\" (al plurale, \"Getai\") dai Greci, e come \"Dacus\" (al plurale, \"Daci\") dai Romani, oltre che \"Dagae\" e \"Gaetae\", secondo la \"Tabula Peutingeriana\". Gli scrittori antichi sono unanimi nel considerare i Geti e i Daci appartenenti a uno stesso popolo, opinione oggigiorno avvalorata dall'archeologia e dalla linguistica moderna; \u00e8 possibile che i Geti fossero tanto parte del popolo dei Daci, quanto che da questi siano stati a un certo punto assorbiti, oppure come sostenevano gli autori antichi: i Geti vivevano nelle pianure della Valacchia, mentre i Daci nei territori montuosi e collinari della Transilvania.\nLe prime menzioni delle fonti classiche sui Daci lasciano intendere che, a partire dal principio del II secolo a.C., erano stanziati all'interno dell'arco montuoso dei Carpazi: Pompeo Trogo narra, infatti, del conflitto che port\u00f2 l'allora re dace, Oroles, a battere e respingere un'incursione di una popolazione germanica, i Bastarni, che avevano tentato di penetrare da oriente, nelle fertili pianure del medio corso del fiume Mure\u0219. Un nuovo conflitto con i Bastarni si verific\u00f2 nel 112-109 a.C., ma anche questa volta furono respinti, non riuscendo a indebolire la potenza dei Daci, che al contrario aument\u00f2, tanto da scorgere proprio in questo periodo lo spostamento del centro di potere dei daco-geti dalla pianura della Valacchia al cuore della Transilvania.\nIl regno dei Daci.\nDopo essersi scontrati prima con i Macedoni (IV secolo a.C.) e poi con i Traci (III secolo a.C.), nel I secolo a.C. i Daci riuscirono a dar vita, sotto re Burebista, a uno stabile regno autonomo. Alla morte del grande sovrano, tuttavia, il suo regno si dissolse; ne segu\u00ec una situazione di fluidit\u00e0, con numerosi scontri con l'Impero romano che nel frattempo era giunto ai confini meridionali della Dacia.\nGli scontri toccarono il culmine negli anni 85-88, quando l'imperatore Domiziano condusse una serie di operazioni contro il regno del nuovo sovrano, Decebalo. Questi che era stato in grado non solo di ristabilire un potere centrale sui Daci, ma anche di rinverdire la potenza militare ed economica dei tempi di Burebista, tanto da premere da nord sulla provincia romana di Mesia. Pur sconfitto, nell'89 Decebalo riusc\u00ec a ottenere condizioni di pace solo apparentemente favorevole ai Romani: gli fu infatti consentito di riarmarsi liberamente e di accrescere la potenza del suo popolo nel quindicennio successivo.\nLa conquista romana.\nNel 101 Traiano avvi\u00f2 la campagna di conquista dell'area, conclusa nel 106 con la morte di re Decebalo e l'istituzione di una nuova provincia romana. Il dominio romano ebbe per\u00f2 gi\u00e0 termine nel III secolo, quando il Limes romano fu riportato al Danubio. Nonostante la relativa brevit\u00e0 del dominio diretto di Roma, la romanizzazione della Dacia fu profonda, anche grazie all'intensa opera di colonizzazione; i caratteri etnici e linguistici dei Daci si stemperarono in un nuovo complesso antropologico, nei secoli successivi ulteriormente modificato dalle nuove invasioni di Goti, Slavi, Magiari e altre popolazioni nomadi.\nSociet\u00e0.\nI Daci si dividevano in due classi: l'aristocrazia a cui era affidata l'amministrazione e l'economia (i \"tarabostes\") oltre a costituire l'\u00e9lite dei guerrieri (i \"pileati\"), a questa classe si aggiungeva la gente comune e libera (i \"comati\"). Entrambe le classi sociali, dei \"pileati\" e dei \"comati\", partecipavano al grande consiglio reale, almeno ai tempi di Decebalo.\nSoltanto gli aristocratici avevano il diritto di coprire le proprie teste, e indossavano un cappello di feltro, detto \"pileum\" (da cui viene \"pileati\", il nome con cui erano designati in latino). La seconda classe comprendeva i soldati di basso livello, i contadini e gli artigiani; in latino erano denominati \"capillati\", per via dei capelli portati lunghi. Il loro aspetto e abbigliamento si pu\u00f2 vedere sulla Colonna di Traiano.\nSi racconta, inoltre, che questa societ\u00e0 di tipo patriarcale era orientata soprattutto alla guerra pi\u00f9 che alla pace. In particolare i Daci erano considerati tra i popoli di stirpe tracia i pi\u00f9 aggressivi e \"i pi\u00f9 grandi tra il popolo dei Traci\", come ci tramanda Erodoto.\nAspetto fisico.\nI Daci, come pure gli stessi Geti, erano generalmente descritti dal mondo classico come individui alti, dalla pelle piuttosto chiara, dai capelli rossi o neri.\nReligione.\nCome ci tramanda Erodoto, i Geti (alla fine del VI secolo a.C.) credevano nell'immortalit\u00e0 dell'anima e consideravano la morte un mero cambio di paese: \"I Geti si ritengono immortali... sono convinti che lo scomparso non muoia veramente, ma raggiunga il dio Zalmoxis\" (o Zalmolxis). \"Altri Geti [si trattava dei Daci] questo stesso dio lo chiamano Gebeleizis. Ogni quattro anni mandavano uno di loro, tratto a sorte, a portare un messaggio a Zalmoxis, secondo le necessit\u00e0 del momento... tre Geti hanno l'incarico di tenere tre giavellotti, altri afferrano per le mani e i piedi il \"messaggero designato\", lo fanno roteare e lo scagliano sulle lance. Se muore trafitto, ritengono che il dio sia propizio, se non muore, accusano il messaggero, sostenendo che \u00e8 un uomo malvagio, e quindi ne inviano un altro...\".\nIl primo sacerdote godeva di una posizione prominente in quanto rappresentante della divinit\u00e0 suprema, Zalmoxis, ed era anche il consigliere del re. Giordane nella sua \"Getica\", attribuiva a Deceneo il titolo di sacerdote capo di Burebista.\nEconomia.\nLe principali occupazioni dei Daci erano agricoltura, apicoltura, viticoltura, allevamento del bestiame, produzione di ceramica e metallurgia. La provincia romana di Dacia \u00e8 rappresentata su un sesterzio come una donna seduta su una roccia con un bambino piccolo su un ginocchio, che tiene delle spighe di grano, e un altro bambino seduto davanti a lei che tiene dei grappoli d'uva.\nI Daci lavoravano anche l'oro e l'argento proveniente dalle miniere in Transilvania. Portavano avanti un considerevole commercio con altri popoli, come dimostrano le molte monete straniere trovate nel Paese.\nLingua.\nI Daci parlavano una lingua indoeuropea, della quale ci sono giunte testimonianze esigue: alcune iscrizioni, toponimi, antroponimi e poche parole isolate riportate da autori greci e latini. Ritenuto a lungo parte di un gruppo tracico, in tempi recenti nuovi studi propendono piuttosto a inscriverla a un gruppo a s\u00e9 stante (Lingue daco-misie), anche se la questione \u00e8 ancora aperta.\nArte.\nArchitettura civile.\nI Daci avevano sviluppato il \"murus dacicus\", caratteristico dei loro complessi di citt\u00e0 fortificate, come la loro capitale Sarmizegetusa Regia. Il grado del loro sviluppo urbano \u00e8 testimoniato dai bassorilievi della Colonna di Traiano: l'approvvigionamento idrico delle citt\u00e0 era garantito da acquedotti, e infatti i Romani riuscirono a prendere la citt\u00e0 attraverso l'individuazione e la distruzione dei condotti.\nArchitettura militare.\nCaratteristiche degli insediamenti daci sono le piazzeforti collocate su alture, tratto tipicamente indoeuropeo. Cos\u00ec la stessa capitale, Sarmizegetusa Regia, che oltre alle fortificazioni includeva edifici religiosi e quella che sembra una piattaforma per l'osservazione astronomica."}
{"id": "259036", "revid": "742538", "url": "https://it.wikipedia.org/wiki?curid=259036", "title": "La Tana dei Goblin", "text": "La Tana dei Goblin \u00e8 un'associazione che raggruppa una serie di associazioni ludiche non a scopo di lucro che ha l'obiettivo di diffondere e condividere informazioni sui giochi da tavolo, di carte, di ruolo e di altro genere, facilitando i contatti fra giocatori e le occasioni per riunirsi e giocare assieme, grazie anche alla collaborazione con altre associazioni e la partecipazione a vari eventi. \nStoria.\nIl gruppo \u00e8 originariamente nato nel 1997 ad opera di tre fondatori (Guido Ceccarelli, Silvio de Pecher, Valerio Salvi) ed ha operato per circa sette anni come entit\u00e0 amatoriale, diventando un'associazione che conta iscritti in tutta Italia nel 2004 e quindi fondazione nel 2007 e di nuovo associazione grazie al prezioso contributo di tutti i suoi membri.\nDa anni ormai La Tana dei Goblin collabora nell'organizzazione e nella realizzazione di eventi ludici (come PLAY, ModCon, VerCon, Ludika, GiocaRoma, EmpoliGames ed altri ancora), durante i quali i membri del gruppo sono a disposizione dei partecipanti per spiegare i giochi e farli provare. La Tana dei Goblin collabora anche con alcune case produttrici e distributrici di giochi per la sistemazione della versione italiana di alcuni giochi e per tradurne i regolamenti.\nLe associazioni si occupano anche di organizzare e promuovere sistematicamente pomeriggi di gioco e incontro e anche vere e proprie convention. Il gruppo si occupa anche di recensire i nuovi giochi, provandoli e valutandoli. Tutte le recensioni, gli annunci dei vari avvenimenti ludici, tutto il materiale e qualsiasi informazione riguardante l'ambito ludico sono riportate sul sito internet dell'associazione, che ospita anche una vasta community di appassionati di questi giochi.\nInsieme al Club TreEmme di Modena, la Fondazione ha istituito, dal 2006, il premio \"Ludoteca Ideale\" che ogni anno seleziona e premi ai migliori giochi prodotti in lingua italiana.\nDal 2006 patrocina gli Italian Masters, i campionati nazionali di gioco da tavolo che garantiscono la qualifica ad Essen per gli European Masters, gli Europei a numero ristretto.\nDal 2015 ha istituito il premio \"Goblin Magnifico https://www.goblins.net/goblin-magnifico\" che, attraverso una giuria di esperti anche esterni all'organizzazione, premia il miglio gioco da tavolo per appassionati.\nI contenuti del sito dell'associazione La Tana dei Goblin sono utilizzabili da tutti.\nLa licenza \u00e8 la Creative Commons 2.5: Attribuzione - Non Commerciale - Condividi allo stesso modo"}
{"id": "259037", "revid": "8432", "url": "https://it.wikipedia.org/wiki?curid=259037", "title": "M\u00b3", "text": ""}
{"id": "259039", "revid": "72396", "url": "https://it.wikipedia.org/wiki?curid=259039", "title": "Sociologia dell'alimentazione", "text": "La sociologia dell'alimentazione \u00e8 un settore della disciplina sociologica che si occupa delle dimensioni sociali legate alla produzione e consumo di cibo e di bevande.\nLe origini.\nSeppure gi\u00e0 \u00c9mile Durkheim, come pure altri sociologi classici Georg Simmel, Friedrich Engels, Norbert Elias hanno dedicato ampie pagine all'importanza dei rituali del cibo all'interno del mondo sociale, \u00e8 solo verso gli anni settanta che il settore dell'alimentazione si configura come un ambito interessante per lo studio della societ\u00e0. Oggi la sociologia dell'alimentazione si configura come disciplina autonoma sia nel mondo anglosassone che nella scuola francese di sociologia Alain Poulain. \nIn Italia, accanto a vari studi di settore quali il rischio o i consumi alimentari, in campo sociologico da qualche anno si segnalano le prime ricerche sul tema alimentazione e societ\u00e0 proposte dal sociologo Lucio Meglio, che ha presentato una nuova chiave di lettura di questo rapporto che considera l'alimentazione come un fenomeno alquanto sfaccettato e composto al suo interno di un insieme di aree funzionali che rendono il cibo un vero e proprio \"fatto sociale\", estremamente ricco e corrispondente ad una forma plastica di rappresentazione collettiva. Su queste premesse lo studioso costruisce un suggestivo itinerario che esplora il mondo del cibo nei suoi aspetti sociali e culturali, mettendone in risalto da un lato le complesse relazioni con le emozioni individuali e simboliche, dall'altro le caratteristiche di bene di consumo e di elemento economico ed identitario.\nRiferimenti bibliografici:\nMeglio Lucio, (2012), \"Sociologia del cibo e dell'alimentazione\", Angeli, Milano;\nMeglio Lucio, \"A new representation for sociology of food and nutrition\" Journal of Nutritional Ecology and Food Research\nVol. 1, 1\u20138, 2012.\nGli sviluppi.\nSono soprattutto antropologi come Mary Douglas, o figure importanti, ma particolari della sociologia, come Pierre Bourdieu, a focalizzare negli anni settanta l'atto del mangiare come uno degli ambiti privilegiati per l'espressione dell'identit\u00e0 delle persone e l'affermazione delle distinzioni di classe. Particolare attenzione alla tematica del cibo \u00e8 stata proposta anche dall'antropologo L\u00e9vi-Strauss, il quale confrontando usanze e comportamenti della nostra cultura con quelli provenienti da culture lontane nello spazio e nel tempo, cerca una matrice originaria comune dei principi strutturali universali. Il modo di stare a tavola e la cottura dei cibi, che apparentemente possono sembrare casuali, in realt\u00e0 rappresentano un mezzo di espressione delle strutture mentali di una societ\u00e0. \n\u00c8 nella cucina che si comprendono gli elementi costitutivi propri di una cultura; \u00e8 sempre la cucina a rivelarci le strutture fondamentali del pensiero umano. I primi due lavori che hanno indagato il tema dell'analisi delle abitudini alimentari sono Il crudo e il cotto [1964] e Le buone maniere a tavola [1968], dove viene sviluppato il tema della presenza nelle culture delle categorie universali del crudo, del cotto e del putrido. La scuola francese di sociologia, nel novecento, ha prodotto i primi studi sul rapporto cibo-societ\u00e0 nelle sue molteplici rappresentazioni. Un primo contributo ci giunge da Claude Fischler il quale con la sua opera dal suggestivo titolo L'onnivoro [1990] inaugura i moderni studi di sociologia dell'alimentazione. Sempre in Francia uno dei contributi pi\u00f9 originali ed attuali della nascente sociologia dell'alimentazione europea, ci perviene dal sociologo e antropologo dell'Universit\u00e0 di Toulose Jean-Pierre Poulain. Il suo lavoro, dall'eloquente titolo Sociologies de l'alimentation. Les mangeurs et l'espace social alimentaire [2002] si presenta come un vero e proprio manuale di sociologia del cibo e dell'alimentazione.\nRiferimenti bibliografici:\nBourdieu P. (1983), La distinzione. Critica sociale del gusto, Il Mulino, Bologna.\nDouglas M. (1999), Questioni di gusto, Il Mulino, Bologna.\nElias N. (1982), La civilt\u00e0 delle buone maniere, Il Mulino, Bologna.\nEngels F. (2011), La condizione della classe operaia in Inghilterra, Lotta Comunista, Roma.\nFiscler C. (1992), L'onnivoro. Il piacere di mangiare nella storia e nella scienza, Mondadori, Milano.\nL\u00e9vi-Strauss C. (1966), Il crudo e il cotto, Il Saggiatore, Milano.\nPoulain J.P. (2008), Alimentazione, cultura e societ\u00e0, Il Mulino, Bologna.\nSimmel G. (2006), Sociologia del pasto, in Estetica e sociologia, Armando, Roma."}
{"id": "259041", "revid": "339392", "url": "https://it.wikipedia.org/wiki?curid=259041", "title": "Km\u00b3", "text": ""}
{"id": "259042", "revid": "1543377", "url": "https://it.wikipedia.org/wiki?curid=259042", "title": "Sci nordico ai XII Giochi olimpici invernali", "text": "Nello sci nordico ai XII Giochi olimpici invernali, che si svolsero nel 1976 a Innsbruck (Austria), vennero assegnate medaglie in dieci specialit\u00e0. Rispetto all'edizione precedente fu introdotta una novit\u00e0 nel programma, gi\u00e0 inserita in quello dei Mondiali del 1974: in campo femminile la staffetta 3x5 km venne sostituita dalla staffetta 4x5 km. \nLe gare di salto con gli sci e di sci di fondo, sia maschili sia femminili, furono considerate valide anche ai fini dei Campionati mondiali di sci nordico 1976, dei quali costituirono la trentunesima edizione, mentre quella di combinata nordica assegn\u00f2 soltanto il titolo olimpico. "}
{"id": "259045", "revid": "1762480", "url": "https://it.wikipedia.org/wiki?curid=259045", "title": "Eterodontosauridi", "text": ""}
{"id": "259049", "revid": "767487", "url": "https://it.wikipedia.org/wiki?curid=259049", "title": "Festa in casa Muppet", "text": "Festa in casa Muppet (\"The Muppet Christmas Carol\") \u00e8 un film del 1992 diretto da Brian Henson.\nOltre ai ruoli interpretati dagli attori umani, sono presenti nel film alcuni dei Muppet, i pupazzi del Muppet Show.\nIl film \u00e8 un'interpretazione fantastica del racconto \"Canto di Natale\" di Charles Dickens, nel cui ruolo da protagonista, Ebenezer Scrooge, si trova l'attore britannico Michael Caine. In generale il film segue l'opera originale di Dickens ma con alcune differenze, la principale \u00e8 che qui i soci di Scrooge sono due e non uno.\nTrama.\nIl film tratto dal romanzo di Charles Dickens, racconta la storia di un uomo troppo avaro chiamato Ebenezer Scrooge, che, a causa della sua avidit\u00e0, si ritrov\u00f2 a cambiare il suo carattere con i suoi fantasmi del Natale Passato, Presente e Futuro.\nPersonaggi.\nNel ruolo dei personaggi della storia sono stati scelti i seguenti Muppet:"}
{"id": "259051", "revid": "121265317", "url": "https://it.wikipedia.org/wiki?curid=259051", "title": "Subduzione", "text": "La subduzione \u00e8 un fenomeno geologico che ha un ruolo chiave nella teoria della tettonica delle placche. Con questo termine si intende lo scorrimento di una placca litosferica sotto un'altra placca ed il suo conseguente trascinamento in profondit\u00e0 nel mantello, connesso alla produzione di nuova litosfera oceanica nelle dorsali medio-oceaniche, la quale tenderebbe ad aumentare la superficie complessiva del pianeta; questo fenomeno avviene lungo i margini convergenti delle placche, dove la crosta oceanica viene quindi distrutta per subduzione (concetto di invariabilit\u00e0 del raggio terrestre).\nDescrizione.\nSi possono avere in prima approssimazione due casi, a seconda della natura delle due placche coinvolte:\nNel primo caso la litosfera che sprofonda \u00e8 quella oceanica in quanto \u00e8 la sola a possedere una densit\u00e0 pari se non superiore a quella del mantello sottostante, mentre la litosfera continentale \u00e8 troppo leggera (potr\u00e0 al massimo in alcuni casi sottoscorrere per un tratto ma senza immergersi nel mantello). \nNel secondo caso una placca oceanica finir\u00e0 per incunearsi al di sotto dell'altra placca oceanica.\nL'inclinazione della placca in subduzione \u00e8 inoltre dipendente dalla direzione in cui avviene il movimento a causa del movimento relativo tra crosta e mantello. Si possono quindi definire quattro casi:\nStruttura di una zona di subduzione.\nNelle aree di subduzione si trovano in sequenza alcuni elementi fisici ben determinati. Partendo dall'oceano, ci sono:\nVulcanismo associato.\nQuesto magmatismo di subduzione (oltre a contribuire enormemente alla crescita della crosta continentale) \u00e8 principalmente causato dalla fusione parziale del cuneo di mantello situato al di sopra del piano di subduzione (detto piano di Benioff), il quale, a causa di una preponderante immissione di acqua (allo stato gassoso) generata in gran parte dalle reazioni di disidratazione che coinvolgono i minerali idrati contenuti nella litosfera oceanica subdotta (quali anfiboli e miche), vede abbassarsi drasticamente la sua temperatura di fusione e quindi comincia a fondere parzialmente (fusione per idratazione).\nI magmi che si generano in seguito alla subduzione di litosfera oceanica sono magmi neutri nonostante i materiali fusi siano principalmente gabbri e basalti. Questo perch\u00e9 anche i sedimenti accumulatisi sul fondale oceanico fondono nel processo di subduzione. I sedimenti oceanici sono di tre tipi: argillosi, sabbiosi e calcarei. I calcari portati ad alta temperatura si scindono, liberando anidride carbonica, e quindi aumentando la componente gassosa del magma; mentre le argille e le sabbie essendo formate principalmente da silice e composti silicei aumentano l'acidit\u00e0 del magma portandolo a neutro o andesitico (fu studiato per la prima volta nella cordigliera delle Ande).\nI magmi andesitici sono inoltre estremamente ricchi di gas quali vapore acqueo e anidride carbonica, il che spiega il carattere estremamente esplosivo delle eruzioni vulcaniche in questo ambiente geodinamico.\nEsiste anche la possibilit\u00e0 che si formino magmi basici (se la quantit\u00e0 di silice non \u00e8 sufficiente per portarlo alle caratteristiche di un magma neutro). In realt\u00e0 i magmi acidi non si formano dal materiale subdotto, ma per anatessi della crosta continentale che viene idrata dal vapore acqueo del magma neutro sottostante, che finir\u00e0 per effondere oltre al batolite granitico che il magma acido former\u00e0.\nLa distanza tra la fossa oceanica e l'arco vulcanico \u00e8 inversamente proporzionale all'inclinazione del piano di subduzione, in quanto, ad alte inclinazioni, la componente orizzontale del percorso che la placca deve compiere per raggiungere le condizioni di pressione e temperatura necessarie per il conseguimento delle reazioni di disidratazione \u00e8 inferiore.\nDinamica nel mantello.\nLa litosfera oceanica subdotta continua a scendere in profondit\u00e0 nel mantello fermandosi lungo il limite tra zona di transizione e mantello inferiore a circa 670\u00a0km di profondit\u00e0 a causa della presenza di un'importante discontinuit\u00e0 fisica (brusco aumento di densit\u00e0 del materiale del mantello, che si ritiene dovuta a delle trasformazioni mineralogiche innescate dall'aumento della pressione con la profondit\u00e0).\nEvoluzione di una zona di subduzione.\nL'evoluzione di questo ambiente geodinamico deve essere analizzata secondo punti di vista differenti e soprattutto tenendo conto che ogni caso in natura \u00e8 a s\u00e9 stante, presentando spesso delle variabilit\u00e0 che rendono difficoltosa una catalogazione a livello globale dei fenomeni e delle strutture. \nIn linea di massima possiamo comunque affermare che una subduzione evolve dal punto di vista del chimismo e della strutturazione dell'attivit\u00e0 magmatica: partendo da magmi in prevalenza pi\u00f9 basici (dato che comunque occorre del tempo perch\u00e9 la litosfera subdotta possa idratare a sufficienza il mantello) e pi\u00f9 alcalini (a causa del basso grado di fusione iniziale comune a gran parte dei processi magmatici) e arrivando a magmi pi\u00f9 acidi e con alcalinit\u00e0 variabile.\nLa modalit\u00e0 dei processi intrusivi rimane invariata, pu\u00f2 invece cambiare di molto quella vulcanica, con la creazione di nuovi archi e l'abbandono di quelli vecchi i quali, a seconda dei casi, possono trovarsi pi\u00f9 vicino o pi\u00f9 lontano dalla fossa.\n\u00c8 inoltre possibile che si abbiano due cinture vulcaniche parallele aventi spesso chimismo differente; nel caso pi\u00f9 frequente si ha che quella pi\u00f9 lontana emette lave aventi composizioni pi\u00f9 alcalino-potassiche."}
{"id": "259055", "revid": "175335", "url": "https://it.wikipedia.org/wiki?curid=259055", "title": "Die Hard 2", "text": ""}
{"id": "259056", "revid": "486946", "url": "https://it.wikipedia.org/wiki?curid=259056", "title": "Museo Archeologico Nazionale di Reggio Calabria", "text": ""}
{"id": "259058", "revid": "767487", "url": "https://it.wikipedia.org/wiki?curid=259058", "title": "Kingpin (film)", "text": "Kingpin \u00e8 un film del 1996, diretto dai fratelli Farrelly. \u00c8 la loro seconda opera dopo \"Scemo &amp; + scemo\".\nTrama.\nIl protagonista \u00e8 un giocatore di bowling di nome Roy Munson, che diventa campione dello Stato dell'Iowa nel 1979. Subito dopo aver ottenuto questo titolo perde una mano interrompendo cos\u00ec la propria carriera, e si dedica (con una protesi di gomma) a vendere articoli da bowling. Successivamente incontra Ishmael, un giovane amish con un talento innato per il bowling, e cerca di convincerlo a seguirlo nel circuito professionistico e ad usare il proprio talento per rendere entrambi ricchi.\nDistribuzione.\nIn Italia il film \u00e8 uscito direttamente in video."}
{"id": "259060", "revid": "304077", "url": "https://it.wikipedia.org/wiki?curid=259060", "title": "Thin Film Transistor", "text": "Thin Film Transistor (TFT) \u00e8 un particolare tipo di MOSFET, realizzato depositando sottili (\"thin\") strati di semiconduttore attivo, di dielettrico e i relativi contatti metallici su un \"substrato\" di supporto non conduttivo. Come \"substrato\" di supporto viene comunemente utilizzato il vetro, in quanto l'applicazione principale dei TFT \u00e8 nella costruzione dei display a cristalli liquidi (LCD). Il TFT differisce dal MOSFET convenzionale, in quanto nel secondo il materiale semiconduttore \u00e8 tipicamente il \"substrato\", come un wafer di silicio.\nStoria.\n e port\u00f2 negli anni successivi alla realizzazione di reti resistive e capacitive ad alta integrazione per la realizzazione di mainframe.\nTuttavia l'implementazione di questa tecnologia per la realizzazione di LCD a matrice attiva si deve a svariate industrie giapponesi \nCaratteristiche.\nIl vantaggio pi\u00f9 evidente sta nelle basse correnti di pilotaggio necessarie per la polarizzazione dei cristalli, nelle basse tensioni di polarizzazione necessarie per la commutazione del transistor e nei tempi di risposta necessari al fluido per cambiare di stato e quindi far transitare o meno la luce che lo attraversa. Tutto questo permette di realizzare agevolmente display con un alto numero di dot, pixel, che altrimenti non sarebbe stato possibile fare.\nI cristalli liquidi non tendono pi\u00f9 a tornare progressivamente allo stato di quiete prima dell'attivazione dell'impulso elettrico successivo, come accade nei monitor a matrice passiva, n\u00e9 devono conservare la propria posizione in assenza di voltaggio (tempo di risposta di circa 50ms o addirittura inferiore), perci\u00f2 sono pi\u00f9 veloci e l'occhio non percepisce sfarfallio o gli effetti di sbavature di luminosit\u00e0 e aloni causati dal \"cross talk\".\nLa tecnologia usata rispecchia molto da vicino quella ancora oggi utilizzata nella realizzazione delle memorie dinamiche (DRAM) con la differenza che le singole celle dei transistor vengono realizzate direttamente applicando un substrato conduttivo, opportunamente drogato, direttamente sui vetri del pannello, anzich\u00e9 lavorare su un classico \"die\" in silicio.\nUtilizzo.\nLa tecnologia per la costruzione delle matrici attive OLED ha lo stesso scopo di quella degli LCD: portare alla realizzazione di un display a matrice piatto. La sostanziale differenza \u00e8 nell'elemento elettroluminescente che, in questo caso, \u00e8 rappresentato dall'OLED.\nSostituire l'LCD permetterebbe di ottenere display pi\u00f9 performanti da tutti i punti di vista: ottico, poich\u00e9 l'emissione degli OLED non \u00e8 direzionale; dal punto di vista dei consumi, poich\u00e9 l'OLED \u00e8 per sua natura emissivo e non trasmissivo come nel caso degli LCD; dal punto di vista della costruzione e della flessibilit\u00e0. L'unico problema tutt'oggi, \u00e8 il tempo di vita dei colori, dove non si \u00e8 ancora raggiunto un tempo di vita sufficientemente alto, soprattutto per il blu.\nDifferenze con gli schermi LCD tradizionali.\nLa differenza fondamentale tra un TFT e un pannello LCD tradizionale \u00e8 il modo in cui viene polarizzato il cristallo liquido. In entrambe le tecnologie le molecole di cristallo liquido si orientano una volta che sono sottoposte ad un campo elettrico, ma mentre negli LCD tradizionali si applica una tensione dall'esterno del pannello di visualizzazione, come in un condensatore, nella tecnologia TFT il campo elettrico viene applicato direttamente nel punto necessario, togliendo quindi le capacit\u00e0 parassite introdotte dallo sbroglio delle piste necessarie per raggiungere i \"dot\", tramite appunto un transistor a film sottile realizzato direttamente con un substrato di materiale semiconduttore trasparente depositato sulle superfici interne dei vetri che ospitano anche i cristalli liquidi."}
{"id": "259069", "revid": "599013", "url": "https://it.wikipedia.org/wiki?curid=259069", "title": "Tft", "text": ""}
{"id": "259072", "revid": "104265", "url": "https://it.wikipedia.org/wiki?curid=259072", "title": "Socializzazione (sociologia)", "text": "La socializzazione \u00e8 quel processo di trasmissione di informazioni attraverso pratiche e istituzioni capaci di trasmettere alle nuove generazioni il patrimonio culturale accumulato fino a quel momento grazie a due particolarit\u00e0:\nIl primo stadio riguarda i primi anni di vita di un bambino, fino circa l'inizio delle scuole primarie. Segue poi la fase successiva che dall'inizio della scuola si protrae per tutto l'arco della vita.\nIl patrimonio culturale di generazione in generazione viene modificato, in quanto la societ\u00e0 continua a modificarsi di fronte a nuovi fattori. Per questo una parte del patrimonio (la parte obsoleta) viene di volta in volta accantonata e lascia spazio all'innovazione.\nIn altre parole, la socializzazione \u00e8 un processo di apprendimento che porta i minori, inseriti in un determinato contesto sociale e culturale,ad assimilare le norme sociali e condividere il linguaggio e il riferimento ai valori, a preferire specifici codici di comportamento, modalit\u00e0 alimentari, interpretazioni della realt\u00e0 sociale.\nIl processo di socializzazione.\nNel processo di socializzazione di una nuova generazione, sono esistenti entrambi i fattori sia quello genetico cio\u00e8 che quello sociale di base, ma pare che le informazioni genetiche siano soprattutto delle potenzialit\u00e0 che si possono sviluppare, non delle informazioni precise e restrittive. Questo \u00e8 anche ci\u00f2 che pi\u00f9 differenzia l'essere umano dal resto della specie animale, che invece presenta un alto grado (rispetto ad esso) di informazioni genetiche precise e un minore grado di facolt\u00e0 di apprendimento.\nLe fasi della socializzazione primaria.\nAlla nascita, un bambino, \u00e8 un essere dotato di grande plasticit\u00e0 entro i limiti posti dalle caratteristiche biologiche della specie. Le modalit\u00e0 e gli esiti della prima fase di socializzazione condizionano, ma non determinano le modalit\u00e0 e gli esiti delle fasi successive.\nL'esperienza della prima socializzazione, determiner\u00e0 il rapporto che il bambino crescendo poi manifester\u00e0 nei confronti del mondo.\nSe la prima socializzazione risulta appagante, se l'attaccamento alla madre viene ripagato con una buona interpretazione dei bisogni del bambino, egli svilupper\u00e0 un atteggiamento positivo nei confronti della vita.\nLa stabilit\u00e0 affettiva, il frequente contatto fisico, sono tutti fattori che creano nel bambino sicurezza e fiducia in se stesso e nel mondo che lo circonda. \nTuttavia, il bambino non \u00e8 solamente un essere che reagisce ai fattori esterni, ma \u00e8 anche lui il protagonista insieme ai genitori del rapporto che va formandosi.\nI genitori nell'educare il bambino dispongono di una molteplicit\u00e0 di metodi di punizione/premio, la loro efficacia e la loro attuazione determiner\u00e0 una buona o una cattiva interiorizzazione delle regole da parte del neonato.\nMan mano che l'individuo cresce, i suoi rapporti sociali si estendono dalla madre, alla famiglia, a gradi sempre pi\u00f9 elevati e diversificati. Allo stesso modo l'individuo dovr\u00e0 cambiare pur mantenendo stabile la propria identit\u00e0. In questo processo si possono distinguere due componenti che corrono parallelamente:\nSocializzazione nelle classi sociali.\nIl processo di socializzazione assume caratteri diversi anche in base alle classi sociali. Per esempio, la classe media ha una tendenza a incoraggiare le nuove generazioni all'autonomia, all'autocontrollo, alla fiducia in se stessi; al contrario la classe operaia (storicamente) incoraggia tendenzialmente pi\u00f9 alla conformit\u00e0, all'obbedienza, all'ordine.\nOggi per\u00f2, questi fattori risultano meno incisivi in una societ\u00e0 moderna.\nLa socializzazione secondaria.\nLa socializzazione secondaria, \u00e8 quell'insieme di pratiche messe in atto dalla societ\u00e0 che consentono agli individui di assumere ed esercitare ruoli adulti. Ogni individuo ricopre una pluralit\u00e0 di ruoli che si colloca tra loro in sfere separate. Dalla sfera dei ruoli familiari a quelli professionali ecc. Il termine che individua l'insieme dei ruoli di un individuo, si chiama role set.\nI ruoli cambiano e/o si evolvono nel tempo, inoltre sono tra loro interdipendenti per cui una svolta nell'ambito di un ruolo pu\u00f2 comportare cambiamenti e/o assestamenti negli altri ruoli che il soggetto ha.\nLa socializzazione secondaria \u00e8 dunque un processo continuo, che dura tutto l'arco della vita e di cui si possono sottolineare due aspetti:\nGli agenti della socializzazione secondaria.\nLa scuola, \u00e8 la prima istituzione sociale extradomestica con la quale l'individuo inizia il proprio processo di socializzazione secondaria. Al di l\u00e0 dei contenuti dell'insegnamento, il soggetto, \u00e8 innanzitutto indotto a socializzarsi con gli altri attraverso una molteplicit\u00e0 di ruoli che si trova a interpretare di fronte all'autorit\u00e0 dell'insegnante, la tendenza alla prestazione premiata, la competizione con i compagni ma anche la cooperazione con i compagni stessi.\nIl gruppo dei pari, cio\u00e8 tra individui che sono formalmente sullo stesso piano e tra i quali non esiste un rapporto sanzionato di autorit\u00e0 o di subordinazione (fratelli, compagni di scuola, di lavoro ecc.) svolgono un importante ruolo lungo il processo di socializzazione secondaria.\nTra i vari tipi di gruppo a cui un soggetto pu\u00f2 appartenere, un'importanza particolare spetta ai gruppi politici che determinano la socializzazione politica dell'individuo. Ogni gruppo politico infatti dispone di strumenti di indottrinamento e di controllo per incanalare i propri membri nella direzione delle proprie linee d'azione.\nTra i mezzi di socializzazione secondaria, ormai sono di primo piano anche i mezzi di comunicazione di massa in quanto la loro influenza si sovrappone a quella degli altri agenti di socializzazione. \u00c8 noto infatti come i mass media, possono svolgere un'attiva concorrenza agli altri agenti di socializzazione, talvolta producendo anche dei conflitti di socializzazione.\nI conflitti di socializzazione.\nGli agenti di socializzazione agiscono indipendentemente l'uno dall'altro per cui un individuo nel corso della vita accumula delle esperienze di socializzazione tutt'altro che armoniche e lineari.\nL'istituzione della scuola, ad esempio pu\u00f2 produrre in un individuo degli effetti incoerenti quando un insegnante sfiducia e un altro incoraggia uno stesso ragazzo. I mezzi di comunicazione di massa sono altrettanto incoerenti e producono effetti di dispersione e eterogeneit\u00e0 piuttosto che di omologazione.\nNel processo di socializzazione secondario, l'individuo pu\u00f2 portare coerenza nei processi di socializzazione conflittuali e contrastanti, dato che egli stesso \u00e8 l'agente primario a differenza della socializzazione primaria dove il soggetto \u00e8 ancora inerme.\n\u00c8 quindi proprio l'individuo che compiendo le sue scelte nell'arco della sua vita, costruir\u00e0 una coerente identit\u00e0 propria.\nLa socializzazione e la personalit\u00e0.\nLa personalit\u00e0 di un individuo non \u00e8 innata, bens\u00ec prende forma grazie all'azione dei processi educativi, la quale pone l'accento sulla vera e propria crescita della personalit\u00e0.\nPartendo dall'idea mossa da Watson relativamente alla corrente di pensiero denominata comportamentismo, si mette in evidenza che la personalit\u00e0 va studiata in termini di \"riflessi condizionati\" e di \"rinforzi\" indispensabili per l'individuo per intessere relazioni basate su forme di assenso o dissenso sociale. \nSkinner sottolinea l'importanza dei \"rinforzi\", in quanto rappresentano al meglio la sintesi delle esperienze sociali accumulate nel tempo e selezionate mediante la socializzazione e ci\u00f2 contribuisce alla crescita della stessa personalit\u00e0.\n, analizzando i vari tipi di coscienza, sostiene l'idea secondo la quale essere coscienti di un proprio s\u00e9 \u00e8 un aspetto interconnesso alla consapevolezza di far parte di \"gruppi primari\" che per primi gettano le basi della socializzazione trasmettendo il simbolo della propria societ\u00e0. \nAnche Mead considera le \"relazioni interpersonali\" un aspetto rilevante in termini di personalit\u00e0 in ottica, soprattutto, di \"comprensione\", di \"conoscenza\" di personalit\u00e0 altrui e di capacit\u00e0 di previsione di determinati comportamenti. La relazione, infatti, nasce proprio da un'ampia rete di personalit\u00e0 differenti. \nDue noti psicologi e psicoanalisti, quali Freud e Erikson si soffermano molto sul legame che intercorre tra \"personalit\u00e0\" e \"socializzazione\": il primo basandosi su esperienze prettamente infantili, mentre il secondo prendendo in esame l'intero ciclo vitale dell'individuo. Infatti, l'\"evoluzione\" della personalit\u00e0 del bambino passa attraverso 5 fasi dello sviluppo psicosessuale secondo Freud, intese come avvio di legami affettivi e di puro piacere, innescando da parte dell'individuo un tipo di relazione sociale con l'\"altro\" che abbia come oggetto la ricerca di \"gratificazione\". \nErikson, invece, considera l'intera vita del soggetto scandita in diverse fasi di \"sviluppo psicosociale\" che centrano l'attenzione sulla fiducia e non fiducia in s\u00e9 stessi ovvero nelle proprie capacit\u00e0, dilemma risolvibile proprio grazie alla socializzazione che riflette la \"correttezza\" dei comportamenti messi in atto.\nJean Piaget, psicologo di notevole spessore, analizza l'attivit\u00e0 ludica (il gioco), per la sua caratteristica di rappresentare lo sviluppo della personalit\u00e0 dei pi\u00f9 piccoli che, negli \"stadi\" pi\u00f9 avanzati, subisce l'influenza dei processi di socializzazione, in quanto il bambino comprende sempre di pi\u00f9 il carattere \"collettivo\" del gioco, nonch\u00e9 le \"regole\" che, nei primi anni della sua vita, gettano le basi di quelle alle quali dovr\u00e0 conformarsi nel corso della sua esistenza."}
{"id": "259076", "revid": "88740", "url": "https://it.wikipedia.org/wiki?curid=259076", "title": "Il pendolo di Foucault", "text": "Il pendolo di Foucault \u00e8 il secondo romanzo dello scrittore italiano Umberto Eco. Pubblicato nel 1988 dalla casa editrice Bompiani (con cui Eco aveva gi\u00e0 un pluridecennale rapporto), \u00e8 ambientato negli anni della vita dello scrittore, fino ai primi anni ottanta. \"Il pendolo di Foucault\" \u00e8 suddiviso in dieci segmenti che rappresentano le dieci Sephirot. Il romanzo \u00e8 ricco di citazioni esoteriche, dalla Cabala all'alchimia e alla teoria del complotto, cos\u00ec tante che il critico letterario e romanziere Anthony Burgess ha suggerito che sarebbe stato utile un indice.\nTitolo.\nIl titolo del libro si riferisce all'effettivo pendolo ideato dal fisico francese L\u00e9on Foucault come prova sperimentale della rotazione della Terra, il quale ha un significato simbolico all'interno del romanzo. Sebbene alcuni credano che esso si riferisca al filosofo Michel Foucault notando l'amicizia di Eco con il filosofo francese, l'autore \u201crespinge in modo particolare qualsiasi allusione intenzionale a Michel Foucault\u201d \u2013 e questo viene considerato come uno dei suoi sottili giochi letterari. La spiegazione del fenomeno fu fornita a Eco da Mario Salvadori.\nTrama.\nCasaubon, l'io narrante, \u00e8 dapprima studente e poi giovane professionista dell'editoria a Milano. Attraverso una collaborazione con la casa editrice Garamond, insieme ai colleghi Belbo e Diotallevi, entra in contatto con una serie di personaggi interessati ad esoterismo ed ermetismo. Avendo discusso una tesi di laurea riguardante i templari riesce, inizialmente con leggerezza e quasi per gioco, a trovare tutta una serie di collegamenti storici nei manoscritti proposti alla casa editrice. Nel corso di pochi anni insieme a Belbo e Diotallevi ipotizza un \"piano\" che riguarderebbe il segreto del controllo di un'enorme energia che permetterebbe il dominio del mondo. Per ottenere questo controllo occorrerebbe trovare un punto specifico della Terra, individuabile attraverso una mappa e con l'ombra di un pendolo montato nel Conservatoire national des arts et m\u00e9tiers il 24 giugno. Nel corso del lavoro alla casa editrice entrano in contatto con Agli\u00e8, esperto di ermetismo che velatamente si fa apparire come il conte di San Germano; anch'egli \u00e8 a conoscenza di questo segreto e fa parte di una societ\u00e0 segreta che si rif\u00e0 ai templari e ai rosa-croce. Nel frattempo Belbo, alle prese con una deludente situazione personale, si ossessiona al piano e comincia a crederci per davvero; un giorno ne parla con Agli\u00e8, rivelandogli di essere a conoscenza di quale sia la mappa da utilizzare, cosa non vera. Poco dopo viene costretto e recarsi a Parigi, la notte del 23 giugno viene condotto all'interno del Conservatoire national des arts et m\u00e9tiers ove si riunisce la societ\u00e0 segreta. Durante la cerimonia gli viene chiesto di rivelare quale sia la mappa, egli si rifiuta senza dire che realmente non sapeva quale fosse. Viene cos\u00ec impiccato al pendolo. Casaubon, infiltratosi la sera prima al conservatoire, assiste a tutta la scena; rientrato in Italia si reca nella casa di campagna di Belbo sicuro di essere raggiunto da qualcuno della societ\u00e0 segreta ed essere ucciso.\nTemi principali.\nLa maggior parte dei libri scritti su questo argomento sembra concentrarsi sul mistero e puntare a una formulazione di una personale versione sulla teoria del complotto. Eco evita questa insidia senza soffermarsi sul mistero storico che ha circondato i Cavalieri templari. Infatti, il romanzo potrebbe essere visto come una critica, una parodia, una decostruzione delle grandi cospirazioni globali che spesso si trovano nella letteratura postmoderna. Sebbene la trama principale fornisca i dettagli di un \u201cPiano\u201d cospirativo, il libro si concentra sullo sviluppo dei personaggi, e il loro lento passaggio da redattori scettici che si beffano dei manoscritti di Manuzio a ingenui Diabolici essi stessi. In questo senso la teoria del complotto fornita diviene un artificio della trama, piuttosto che una proposta seria.\nGli scritti di Belbo sono un tema ricorrente in tutto il libro. L'intero romanzo \u00e8 narrato in prima persona da Casaubon, con brevi intervalli dei documenti sul word processor di Belbo, Abulafia. Questi passaggi sono spesso scritti eccentricamente, e trattano in buona parte l'infanzia di Belbo, il suo costante senso di fallimento, e la sua ossessione per Lorenza. Gli interludi della sua infanzia servono come forte contrasto con il mondo mistico di culti e cospirazioni. Belbo \u00e8 estremamente attento a non provare a creare letteratura, perch\u00e9 si considera indegno, nonostante divenga piuttosto evidente che la scrittura sia la sua passione. Questo atteggiamento di inconscia e costante auto-umiliazione \u00e8 in sintonia con la generale ironia che si trova nel libro, considerando che Belbo viene alla fine divorato dalla (ri)creazione del Piano.\nCasaubon \u00e8 uno studioso. Mentre Belbo \u00e8 alla ricerca di una pace interiore, Casaubon \u00e8 alla ricerca della conoscenza. L'incertezza del sapere scientifico e dell'esperienza umana vengono esplorate nel suo personaggio, dato che \u00e8 partecipe di diversi eventi soprannaturali. Le sue narrazioni abbandonano lo stretto realismo e diventano sempre pi\u00f9 inclini al soprannaturale, mano a mano che il romanzo procede.\nGaramond, il cui principale mestiere \u00e8 vendere sogni (attraverso la sua casa editrice a pagamento), arriva a credere al mondo fantastico che i suoi autori tessono. \u00c8 tuttavia possibile che egli sia sempre stato un \u201cDiabolico\u201d e che abbia intrapreso la sua attivit\u00e0 editoriale allo scopo di pescare informazioni. \nSociet\u00e0 nel romanzo.\nQuelli che seguono sono alcuni dei gruppi, segreti e no, che appaiono nel romanzo:\nI gruppi che seguono di fatto non sono coinvolti nel Piano:\nAnalisi.\nLa vicenda principale viene narrata in prima persona da \"Pim\" Casaubon che ricorda, con un metodo di narrazione \"a scatole cinesi\", ci\u00f2 che accadde dagli anni '70 (quand'era giovane studente di storia) alla notte del 24 giugno 1984. La narrazione principale avviene nella casa del paesino natale di Jacopo Belbo, nel Piemonte orientale, il 25 giugno 1984; da qui Casaubon ricorda il giorno prima, trascorso vagando fra i corridoi e le stanze del Conservatoire a cercare un nascondiglio, fino alla visione del Pendolo (incipit del romanzo); una volta trovato un nascondiglio egli rammenta gli ultimi giorni, quando torna da una vacanza e riceve la telefonata di un agitatissimo Belbo da Parigi che, frettolosamente, gli chiede di recarsi al suo appartamento e leggere tutti i file che aveva scritto sul \"word processor\"; da qui Pim, leggendo i testi, ricostruisce il passato in comune con l'amico/collega, da quando cio\u00e8, nei primi anni '70, studente prossimo alla laurea con una tesi sui Templari, conobbe Jacopo in una bettola frequentata da intellettuali e rivoluzionari; ricostruisce inoltre gli anni dell'infanzia di Belbo, trascorsa sul finire della Seconda guerra mondiale nell'imprecisato paesino fra le Langhe e il Monferrato.\nStruttura.\nIl romanzo \u00e8 diviso in 120 capitoli, racchiusi in dieci parti: ognuna di esse ha il nome di una sephirah, e si segue l'ordine dell'albero sefirotico, una cui rappresentazione appare prima dell'inizio della prima parte. All'inizio di ciascun capitolo, in apice, \u00e8 presente una citazione riguardante l'argomento del capitolo stesso.\nRecensioni.\nLa critica non ha apprezzato \"Il pendolo di Foucault\" tanto quanto \"Il nome della rosa\", ma parecchie sono state le recensioni positive.\nParagoni con altri romanzi.\nGi\u00e0 a ridosso della sua pubblicazione, la critica si pose la domanda del suo rapporto con gli altri romanzi a sfondo storico dell'epoca.\nMolti critici hanno poi visto nel bestseller \"Il codice da Vinci\" di Dan Brown la versione popolare del suo romanzo. A questo riguardo in un'intervista Eco dice:"}
{"id": "259078", "revid": "767487", "url": "https://it.wikipedia.org/wiki?curid=259078", "title": "Chi trova un amico trova un tesoro", "text": "Chi trova un amico trova un tesoro \u00e8 un film del 1981 diretto dal regista Sergio Corbucci.\n\u00c8 il dodicesimo dei sedici film interpretati dalla coppia Bud Spencer e Terence Hill.\nTrama.\nAlan \u00e8 un giovane che scommette ai cavalli prosciugando i risparmi del vecchio zio Brady, che da tempo gli racconta di un tesoro favoloso, nascosto in un'isola deserta dell'Oceano Pacifico. Inseguito dagli strozzini cui deve molti soldi, si rifugia clandestinamente sulla barca di Charlie, navigatore in procinto di partire per una crociera attorno al mondo in solitaria, sponsorizzato dall'azienda produttrice della marmellata \"Puffin\". Quando Charlie scopre Alan a bordo inizialmente si infuria, ma poco dopo i due arrivano ad una tregua, finch\u00e9 Charlie non si accorge che Alan ha dirottato la barca verso l'isola del tesoro. A quel punto comincia una nuova colluttazione, che si conclude con il naufragio dei due, caduti fuori bordo. Persa la barca, i due riescono a raggiungere a nuoto l'isola, dove incontrano una primitiva trib\u00f9 indigena, tra i quali Mama, la regina, e Anulu, suo figlio sciocco ed ingenuo.\nDopo una prova di forza, con uno scontro fisico tra Anulu e Charlie vinto facilmente da quest'ultimo, i due sono accolti dalla trib\u00f9. Charlie e Alan si ritrovano poi a difendere la trib\u00f9 stessa da moderni pirati, che attaccano ripetutamente l'isola predandola di giovani donne e uomini robusti. Sebbene in netto svantaggio numerico, Charlie e Alan a suon di botte li costringono ad una fuga precipitosa. In seguito i due si mettono alla ricerca del presunto tesoro sepolto, e scoprono che sulla sommit\u00e0 dell'isola esiste un fortino giapponese risalente alla seconda guerra mondiale, ancora difeso da Kamasuka, un anziano soldato fantasma che spara a chiunque tenti di avvicinarsi. Charlie e Alan riescono a espugnare il fortino rimettendo in moto un vecchio carrarmato giapponese, trovato nascosto nella vegetazione.\nCostretto ad arrendersi, il giapponese porta Alan e Charlie nei sotterranei del fortino, dov'\u00e8 custodito un vero tesoro in denaro contante per milioni di dollari. In quel momento arrivano con un idrovolante anche gli strozzini che inseguivano Alan: con l'aiuto di Kamasuka e Anulu, Alan e Charlie riescono a catturare gli strozzini, e cos\u00ec hanno un mezzo per tornare alla civilt\u00e0. La sera, durante i festeggiamenti, Kamasuka informa Alan che Il denaro \u00e8 in realt\u00e0 falso. Il giorno dopo Charlie, convinto erroneamente che Alan voglia tenere tutto il tesoro per s\u00e9, cerca di anticipare il rivale, sottraendo tutti i soldi ed abbandonando l'isola con l'idrovolante, non prima di essere trattenuto con la scusa di un romantico addio da ciascuna delle tre giovani figlie di Mama su espressa richiesta di Alan per permettere a quest'ultimo di salire sul velivolo di nascosto. Sull'aereo Alan informa Charlie che il denaro \u00e8 falso, provocando quasi un incidente. Tuttavia i due dovranno tornare sull'isola precipitosamente quando Kamasuka li informa via radio del ritorno dei pirati che, liberati gli strozzini, hanno catturato e minacciano di morte l'intera trib\u00f9. Esaurito il carburante ed atterrati rocambolescamente sul villaggio, danno inizio ad una scazzottata che termina con l'arresto dei malviventi da parte dei marinai americani della portaerei Forrestal sopraggiunta nel frattempo.\nIl comandante dei militari li informa che in realt\u00e0 il tesoro custodito sull'isola non era affatto denaro falso, voce messa in circolazione durante la guerra per sviare i sospetti dei giapponesi. In compenso, un prezioso idolo ritrovato dai due amici vale una fortuna; in realt\u00e0, comunque, essi non possono goderne perch\u00e9 la propriet\u00e0 \u00e8 del governo americano, che lo espone in un museo in cui i due amici sono infine assunti come uomini di fatica.\nProduzione.\nIl film \u00e8 stato girato a Miami per le riprese iniziali; nonostante alla fine del film compaia il messaggio \"Il regista e l\u2019intera produzione ringraziano di cuore le persone e le autorit\u00e0 dell\u2019isola per la collaborazione cortese e generosa fornita durante le riprese di questo film e promettono solennemente di non tornare, n\u00e9 rivelare a nessuno la posizione di questo ultimo paradiso incontaminato\", per le riprese sull'isola venne scelta l'isola di Key Biscayne, vicino a Miami e ad essa collegata tramite un ponte. Il personaggio di Kamasuka \u00e8 ispirato alla figura di Hiroo Onoda, ex ufficiale dell'intelligence giapponese che continu\u00f2 a combattere sull'isola filippina di Lubang nonostante la resa del Giappone nella seconda guerra mondiale. Nel 1974, grazie all'intervento di un suo ex-comandante, si riusc\u00ec a convincere Onoda a deporre le armi e ad arrendersi. Curiosamente, l'attore John Fujioka interpreter\u00e0 un personaggio simile sia nel 1980 (nel film L'ultimo viaggio dell'arca di No\u00e8), che nel 1985 (un vecchio soldato di nome Shinyuki, segretamente maestro del \"ninjutsu\") nel film Guerriero americano; un ulteriore ruolo simile appare interpretato dallo stesso attore in un episodio del telefilm L'uomo da sei milioni di dollari.\nLa portaerei USS Forrestal (CV-59), leader della sua classe, era visibile su Google Maps a queste coordinate: . Nel febbraio 2014 fece il suo ultimo viaggio fino a Brownsville (Texas), per la definitiva demolizione come rottame. La barca utilizzata nel film \u00e8 una Willard Vega 30 Horizon. \nLa marmellata Puffin \u00e8 diventata un prodotto reale: \u00e8 prodotta in Germania e il logo e il motto sono quelli del film.\nColonna sonora.\nA differenza della maggior parte dei film della coppia (di solito musicati dagli Oliver Onions) la colonna sonora di questo film \u00e8 dei La Bionda. Il brano principale del commento musicale \u00e8 \"Movin' cruisin\"' eseguito dai \"The Fantastic Oceans\". Una delle tracce della colonna sonora si intitola \u201cCorbucci's Island\u201d ed \u00e8 ispirata al regista del film, Sergio Corbucci.\nDistribuzione.\nIl film \u00e8 stato distribuito nelle sale cinematografiche italiane a partire dal 22 dicembre 1981."}
{"id": "259079", "revid": "767487", "url": "https://it.wikipedia.org/wiki?curid=259079", "title": "L'amore (film)", "text": "L'amore \u00e8 un film in due episodi del 1948 diretto da Roberto Rossellini.\nTrama.\n\u00c8 composto da due parti molto differenti tra loro: la prima, \"Una voce umana\", ambientata nel chiuso d'una stanza da letto, la seconda, \"Il miracolo\", prevalentemente all'aperto, tra le asperit\u00e0 della Costiera Amalfitana, e precisamente tra Maiori, Atrani e Furore. Al di l\u00e0 del vago riferimento alla tematica amorosa (per altro svolta in maniera molto dissimile nei due episodi), l'unico trait d'union \u00e8 in realt\u00e0 l'intensit\u00e0 drammatica della prestazione interpretativa di Anna Magnani, attorno alla cui personalit\u00e0 sono cuciti su misura i personaggi femminili protagonisti delle due vicende.\nEpisodio #01: \"Una voce umana\".\nL'episodio \u00e8 privo di una vera e propria trama: l'unico personaggio presente in scena \u00e8 quello interpretato da Anna Magnani, una donna chiusa nella sua stanza dove \u00e8 impegnata in continue telefonate con l'ex amante tra attese snervanti e crisi di pianto, spesso pregando che l'apparecchio squilli o che il campanello suoni recando notizie dell'uomo sfuggente. Il fascino della pellicola si fonda su un'atmosfera pesante e claustrofobica, e si regge in gran parte sulle doti espressive della Magnani, quasi sempre in primo piano.\nEpisodio #02: \"Il miracolo\".\nNannina (Anna Magnani), una pastorella ingenua e religiosamente invasata, incontra sulle pendici della penisola sorrentina un pastore biondo e barbuto (Federico Fellini), che scambia per San Giuseppe. Approfittando del vino bevuto dalla donna, il vagabondo ne approfitta per metterla incinta durante il sonno di lei. Al risveglio Nannina non trova pi\u00f9 nessuno accanto a s\u00e9, fatto che accresce in lei la sensazione del \"miracolo\". Si avvede della gravidanza solo dopo essere svenuta in mezzo alle compaesane, davanti alle quali si giustifica affermando di esser stata graziata dal Signore. Ovviamente non viene creduta e da quel momento diventa ancor pi\u00f9 lo zimbello del paese, tra prese in giro crudeli e lanci di ortaggi ai suoi danni, come quando viene portata ironicamente in processione. Stanca ed amareggiata dai maltrattamenti, decide di lasciare il borgo per rifugiarsi nelle grotte circostanti. Dopo essere rimasta in isolamento per un tempo imprecisato, si accorge che il momento del parto \u00e8 vicino: riparte quindi alla volta del paese in cerca di aiuto, percorrendo scaloni di pietra assolati con la sola compagnia di una capretta. Giunta alla chiesa non vi trova nessuno, ma riesce comunque ad entrarvi per dare alla luce la sua creatura.\nProduzione.\nL'episodio \"Una voce umana\" fu realizzato nella primavera del 1947, ma data la sua breve durata, non adatta alle proiezioni cinematografiche, si dovette attendere che il regista girasse, nel 1948, un secondo episodio (\"Il miracolo\"), cos\u00ec da poter raggiungere una metratura \"commerciale\". \"Una voce umana\" fu il primo lavoro di Rossellini dopo l'uscita di \"Pais\u00e0\" e venne girato con una parte dei fondi destinati a \"Germania anno zero\", che all'epoca era gi\u00e0 in produzione. L'episodio \u00e8 basato sul monologo \"La Voix humaine\" (1932) dello scrittore francese Jean Cocteau. Alcune fonti lo citano come \"La voce umana\"."}
{"id": "259080", "revid": "287204", "url": "https://it.wikipedia.org/wiki?curid=259080", "title": "Boul\u00e9", "text": "La Boul\u00e9 (, derivato dal verbo \u03b2\u03bf\u03c5\u03bb\u03b5\u03cd\u03c9) era uno degli organi principali della politica ateniese. Aveva il compito di organizzare l'ecclesia e di controllare il lavoro dei magistrati e dei nove arconti.\nLa Boul\u00e9 nell'et\u00e0 arcaica.\nLa Boul\u00e9, come consiglio rappresentativo della comunit\u00e0, compare nell'alto arcaismo, nel periodo che segue la dissoluzione della societ\u00e0 di Micene (1200 a.C. circa), e pu\u00f2 essere studiata come istituzione politica attraverso i riferimenti presenti nel testo omerico dell\"Iliade\" e dell\"Odissea\", dato che Omero, pur trattando tematiche cronologicamente connesse con la fase micenea, a livello dei rapporti di potere riproduce la realt\u00e0 del suo tempo (IX - VIII secolo a.C.).\nOmero chiama \"Boul\u00e9\" (ad esempio in \"Iliade\" II, 53) il consiglio dei re achei che assistono Agamennone durante la guerra di Troia e per questo sono definiti \"boulephoroi\", \"portatori di consiglio\", consiglieri (ad esempio, in \"Odissea\" XIII, 12). La struttura di potere costituita dai capi dell'esercito acheo, formato dagli schieramenti provenienti dai diversi regni micenei, non fa che replicare su ampia scala la realt\u00e0 interna a ogni singola comunit\u00e0, cos\u00ec come si era sviluppata nel passaggio dall'et\u00e0 micenea all'alto arcaismo: all'interno della monarchia aristocratica di questo periodo il \"basileus\", il re, non esercita pi\u00f9 un potere assoluto, come il \"wanax\" miceneo, ma deve confrontarsi con i capi che rappresentano i \"ghene\", le famiglie dell'aristocrazia guerriera, e che si riuniscono in un consiglio, la Boul\u00e9, in cui il re \u00e8 \"primus inter pares\", la figura pi\u00f9 importante all'interno di un consesso di pari grado. Bench\u00e9 l'ultima parola spetti al re, egli non pu\u00f2 fare a meno, sia per ragioni di opportunit\u00e0 sia per questioni di legittimit\u00e0, di considerare l'opinione dei \"boulephoroi\", che hanno la facolt\u00e0 di trattare qualsiasi argomento di interesse comune.\nIn alcuni casi la riunione dei capi nel consiglio rappresentativo \u00e8 chiamata agor\u00e0, anzich\u00e9 Boul\u00e9 (ad esempio in \"Iliade\" IX, 11 e 13), dato che nell'alto arcaismo non esiste ancora la riunione generale di tutta la cittadinanza, che sar\u00e0 appunto chiamata agor\u00e0 (ma anche l'Ecclesia ad Atene e l'apella a Sparta) e, conseguentemente, non vi \u00e8 la necessit\u00e0 di distinguere terminologicamente le due forme istituzionali.\nLa Boul\u00e9 ad Atene.\nLa citt\u00e0 di Atene fornisce sufficienti dati per ricostruire sinteticamente la storia della Boul\u00e9 nel suo sviluppo da organo di governo aristocratico a istituzione tipica della democrazia.\nStoria istituzionale della Boul\u00e9.\nNulla si sa della Boul\u00e9 che Aristotele presenta come organo previsto dalla legislazione di Dracone (\"Athenaion politeia\" IV, 3). Ugualmente oscura \u00e8 anche la Boul\u00e9 che, sempre secondo Aristotele (\"Ath. pol.\" VIII, 4), sarebbe stata istituita da Solone nel contesto della riforma istituzionale da lui operata come arbitro della costituzione nel 594 o nel 591 a.C.: se realmente esistita, tale Consiglio sarebbe stato costituito da quattrocento membri, eletti cento per trib\u00f9, con riferimento alle trib\u00f9 gentilizie, a cui si apparteneva per nascita, di Opleti, Argadei, Egicorei e Geleonti, la cui natura e funzione rimane oscura. Molti studiosi ritengono che l'attribuzione di questa Boul\u00e9 a Solone sia un falso aristocratico o, comunque, un'anticipazione di una realt\u00e0 storica successiva.\nMolto invece si conosce della Boul\u00e9 prevista dalla costituzione di Clistene, entrata in vigore nel 508/7 a.C.: era composta da cinquecento membri, cinquanta per trib\u00f9, distribuiti tra i demi in proporzione alla popolazione residente. I membri venivano sorteggiati. In questo modo, tutti avevano una pari possibilit\u00e0 di diventare consiglieri senza l'influenza delle differenze di censo o di prestigio che avrebbero invece avuto gioco in un procedimento di tipo elettorale.\nGli oligarchi autori del colpo di Stato del 411 a.C., guidati da Antifonte abolirono la Boul\u00e9 clistenica e la sostituirono con la Boul\u00e9 dei Quattrocento, costituita da membri scelti da un'apposita commissione, a cui attribuirono la facolt\u00e0 di eleggere i magistrati dello Stato. Alla fine della breve esperienza oligarchica, la Boul\u00e9 dei cinquecento venne ripristinata.\nMembri e organi della Boul\u00e9.\nI buleuti entravano in carica dopo la dokimasia, il controllo dei requisiti operato dai buleuti in carica, e il giuramento.\nAll'interno della Boul\u00e9 a ogni trib\u00f9 veniva assegnata, per un periodo di circa un mese la pritania, ossia la guida del consiglio, i cui membri, detti pritani, risiedevano in permanenza nell'edificio detto \"Tholos\", nel settore sud-occidentale dell'agor\u00e0, e avevano il compito di redigere l'ordine del giorno, di dirigere i lavori della Boul\u00e9, di predisporre i decreti, di relazionarsi con gli altri organi dello Stato. Tra i pritani cui veniva giornalmente sorteggiato il presidente, l'epistate, che custodiva i sigilli di Stato e le chiavi del tesoro.\nL'esercizio delle attivit\u00e0 di buleuta era remunerato, secondo il principio democratico della \"mistoforia\", ossia della remunerazione delle cariche pubbliche, istituito da Pericle: a ciascun buleuta spettavano cinque oboli al giorno, ai pritani sei oboli, equivalenti a una dracma, al presidente dei pritani quindici oboli al giorno.\nPoteri e competenze della Boul\u00e9.\nAlla Boul\u00e9 spettava l'iniziativa legislativa: secondo la norma stabilita da Clistene e mai modificata in tutta la storia greca, l'assemblea generale della popolazione non poteva discutere nessun argomento su cui la Boul\u00e9 non avesse predisposto un decreto, secondo la norma detta \"\": ogni legge votata dall'assemblea generale doveva necessariamente esser stata preceduta da un \"probouleuma\", un decreto emanato dalla Boul\u00e9, che, in regime democratico, l'assemblea generale aveva la piena facolt\u00e0 di accogliere, modificare in tutto o in parte o rigettare.\nLa Boul\u00e9, come analogamente il Senato di Roma, curava le relazioni estere; vigilava sulla sicurezza della citt\u00e0 e controllava l'esercito. Spettava alla Boul\u00e9 il controllo preventivo (docimasia), la vigilanza e il controllo successivo o rendiconto (\"euthyna\") sull'operato dei magistrati. La Boul\u00e9 gestiva inoltre le finanze pubbliche e curava il bilancio. Quale organo giudicante, essa trattava le cause di \"eisangelia\", relative ad accuse per reati contro la sicurezza dello Stato, se tale competenza le era deferita dall'assemblea generale: in quel caso il voto era espresso sull'ostrakon, un tipo di coccio che poteva recare il nome del condannato all'esilio e che, perci\u00f2, si diceva soggetto a ostracismo."}
{"id": "259085", "revid": "22356", "url": "https://it.wikipedia.org/wiki?curid=259085", "title": "Alectrosaurus", "text": ""}
{"id": "259086", "revid": "22356", "url": "https://it.wikipedia.org/wiki?curid=259086", "title": "Algoasaurus", "text": ""}
{"id": "259087", "revid": "22356", "url": "https://it.wikipedia.org/wiki?curid=259087", "title": "Alioramus", "text": ""}
