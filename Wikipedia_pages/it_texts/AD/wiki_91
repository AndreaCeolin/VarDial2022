{"id": "256107", "revid": "468393", "url": "https://it.wikipedia.org/wiki?curid=256107", "title": "Galeazzo Maria Sforza", "text": "Figlio di Francesco Sforza e di Bianca Maria Visconti, fu educato secondo i valori dell'Umanesimo, incardinati sulla conoscenza degli antichi latini e greci sia linguisticamente, sia nella prospettiva pi\u00f9 culturale. Crudele e vendicativo, era \u00ab un homo che faceva grandi pazzie et cose dishoneste da non scrivere \u00bb.\nDi temperamento instabile e sregolato, ebbe ripetuti contrasti con la madre, che esplosero al momento dell'ascesa al trono ducale dopo la morte del padre e che terminarono, secondo alcuni, in un matricidio. Di carattere altero e tendente alla superbia, Galeazzo Maria si dimostr\u00f2 al contempo governante capace e saggio, proseguendo in questo campo la oculata politica di risanamento economico-sociale avviata gi\u00e0 dal padre.\nCoadiuvato dal segretario Cicco Simonetta, inaugur\u00f2 una nuova politica monetaria e favor\u00ec le coltivazioni e le irrigazioni. Amante dell'arte e della cultura, si fece promotore dell'abbellimento del Castello di Porta Giovia (Castello Sforzesco) chiamandovi artisti per decorarlo.\nBench\u00e9 avesse dimostrato attenzione nei confronti dei Medici e avesse protetto gli alleati contro le mire piemontesi, il duca dimostr\u00f2 la repentinit\u00e0 con cui cambiava le alleanze annullando da un lato il matrimonio del fratello Sforza Maria Sforza con Eleonora d'Aragona, figlia del re di Napoli e membro effettivo della lega; dall'altro, combinando un matrimonio con l'odiata dinastia dei Savoia per pressioni politiche da parte del Re di Francia.\nBiografia.\nInfanzia, educazione e apprendistato.\nFiglio primogenito di Francesco Sforza e di Bianca Maria Visconti, nacque il 14 o il 24 gennaio 1444 alle ore 21 a Fermo, citt\u00e0 della quale il padre deteneva la signoria, presso la rocca detta del Girone o del Girifalco (posta in posizione dominante in cima al Colle S\u00e0bulo, ove sorge la citt\u00e0 di Fermo), dov'era la residenza della famiglia Sforza. La permanenza a Fermo venne interrotta nel 1445, quando le citt\u00e0 della Marca Fermana si ribellarono alla signoria sforzesca e in modo particolare i residenti della capitale, Fermo, assediarono la rocca che fu messa a ferro e fuoco (\"quel giorno le pietre infuocate andavano dal basso verso l'alto\" racconta un testimone), costringendo gli Sforza ad abbandonare definitivamente Fermo e tornare nel Nord Italia, rifugiandosi in un primo momento a Pesaro, poi a Cremona. \nIl nonno materno, Filippo Maria Visconti, volle chiamarlo Galeazzo in memoria di suo padre e Maria in ottemperanza al voto dello stesso, sancendo in questo modo la continuit\u00e0 della casata viscontea nella giovane dinastia Sforza. Dopo che il padre riusc\u00ec ad abbattere, con un colpo di mano, l'Aurea Repubblica Ambrosiana (entit\u00e0 politica creatasi alla morte di Filippo Maria nel 1447), Galeazzo Maria fu presentato come erede del Ducato di Milano e insignito del titolo di conte di Pavia. Visse i successivi anni tra il castello di Abbiategrasso e Pavia, sotto la custodia della nonna materna Agnese del Maino. \nIl padre desider\u00f2 che il primogenito (cos\u00ec come la sorella Ippolita, estremamente dotata intellettualmente) ricevesse l'istruzione migliore da parte di eccellenti precettori umanisti, tra i quali figurava anche quel Cola Montano che sar\u00e0 l'educatore dei futuri assassini di Galeazzo Maria nel 1476. Tra i principali educatori, si ricorda in primo luogo Baldo Martorelli, umanista marchigiano erede della pedagogia umanista di Vittorino da Feltre, che compose un manuale di \"Grammatica latina \"per i giovani principi.\nQuesti impart\u00ec a Galeazzo Maria, secondo l'educazione umanista, la conoscenza della storia, della geografia, della musica, della danza, della poesia e delle lingue classiche. In seguito fu posto sotto le cure di Guiniforte Barzizza che, entrato in servizio nel 1457, complet\u00f2 l'educazione del giovane principe dandogli quei primi rudimenti politici necessari perch\u00e9 potesse giostrarsi negli intrighi politici (il Barzizza fu infatti segretario di Filippo Maria Visconti, il che lo rendeva estremamente adeguato per il compito). Il Ratti, per\u00f2, ricorda che non fu solo l'educazione umanistica a essergli stata impartita:\nPrimi compiti ufficiali.\nGennaio 1452: Ferrara.\nPer fargli prendere confidenza con gli affari di Stato, il padre Francesco Sforza invi\u00f2 il piccolo Galeazzo Maria, accompagnato dal precettore e, in alcuni casi, anche dalla madre, a far da rappresentante del Ducato di Milano. La prima ambasciata del giovane Sforza fu quella ferrarese, quando aveva soltanto 8 anni: obiettivo era migliorare i rapporti con Federico III d'Asburgo, imperatore del Sacro Romano Impero in viaggio per raggiungere Roma ove avrebbe cinto la corona imperiale. Questi aveva accolto malvolentieri la presa di potere da parte di Francesco Sforza senza avere prima il suo consenso, e l'ambasceria del figlioletto avrebbe potuto mitigare i risentimenti imperiali. Grazie a un'orazione preparata da Francesco Filelfo, il giovane fece buona impressione sia su Federico, sia sul duca di Ferrara Borso d'Este. Quest'ultimo, come segno di buone intenzioni verso la nuova dinastia meneghina, si diresse lui stesso a piedi verso Gian Galeazzo a cavallo come segno d'ossequio.\nPrimavera 1459: Firenze.\nDue anni dopo, il giovane Galeazzo Maria fu inviato nella primavera del 1459 come ambasciatore a Firenze, citt\u00e0 amica degli Sforza dove era di passaggio papa Pio II, intento a raccogliere il pi\u00f9 vasto numero possibile di alleati italiani per la spedizione contro l'Impero ottomano. Durante il soggiorno fiorentino, Galeazzo Maria viene accolto con tutti gli onori: Pio II gli permette di fiancheggiarlo a cavallo, onore concesso a pochi; Cosimo de' Medici lo invita nella sua casa di Via Larga, concedendogli onori principeschi e intrattenendolo con feste sontuose. Il ricordo fu cos\u00ec piacevole che il giovane Sforza ebbe a dire:\nMaggio 1459: Concilio di Mantova.\nQuando nell'aprile del 1459 il Papa lasci\u00f2 Firenze, Galeazzo Maria lo segu\u00ec fino a Mantova, ove il pontefice senese aveva indetto il Concilio eponimo per organizzare una spedizione contro gli Ottomani che avevano preso Costantinopoli nel 1453. Tale concilio, che si rivel\u00f2 presto un fallimento totale per la mancanza di partecipanti e per le divisioni interne dei principi italiani e stranieri (tra questi ultimi, era ostile alla crociata Carlo VII di Francia), risult\u00f2 propizio per le sorti degli Sforza: Bianca Maria, amica della marchesa Barbara di Brandeburgo consorte di Ludovico Gonzaga, favor\u00ec il matrimonio tra Galeazzo Maria e la figlia dei marchesi mantovani Dorotea, in quanto i Gonzaga aiutarono lo Sforza nella guerra contro i Veneziani di pochi anni prima.\n1461-1465: apprendistato politico.\nDopo queste prime ambascerie di carattere diplomatico, Galeazzo Maria fu chiamato dal padre per supervisionare gli affari di Stato e prendere dimestichezza con l'esercizio del potere, aiutato in questo compito dall'abile segretario ducale Cicco Simonetta. Si venne cos\u00ec a creare una solida armonia tra i tre uomini, dalla quale rimase per\u00f2 esclusa la madre, con suo grave dissentire.\nGuerre in Francia (1465-1466).\nNel 1461 divenne re di Francia Luigi XI, al quale spett\u00f2 il compito di consolidare ulteriormente l'autorit\u00e0 monarchica dopo la vittoria nella guerra dei cent'anni a discapito dei feudatari restii a cedere i loro privilegi al monarca francese, scatenando la rivolta del bene Pubblico. Tra questi nobili riottosi, spiccava la figura di Carlo il Temerario, duca di Borgogna, il quale ingagger\u00e0 fino al 1477 (anno della sua morte), una lotta mortale col re francese.\nGaleazzo Maria in Francia.\nAllo scoppiare dei primi scontri, Francesco Sforza cerc\u00f2 di migliorare i rapporti con la nazione d'oltralpe inviando un contingente armato al comando del primogenito Galeazzo Maria perch\u00e9 fiancheggiasse re Luigi contro l'aristocrazia ribelle. La guerra fu, per il giovane Sforza, l'ultimo tassello per il completamento del suo \"curriculum\". Poich\u00e9 era fiancheggiato da esperti generali (tra i quali figurava il fedele Gaspare Vimercati), Galeazzo Maria poteva osservare il funzionamento della macchina bellica senza avere alcuna responsabilit\u00e0 effettiva.\nGoverno del Ducato (1466-1476).\nSuccessione inaspettata e il rientro a Milano.\nL'8 marzo del 1466, dopo due giorni di una improvvisa malattia, Francesco Sforza mor\u00ec. Richiamato urgentemente a Milano dalla madre, Galeazzo, lasciato Giovanni Scipione in Francia quale suo sostituto, si mise quindi in marcia, traversando in incognito - era vestito da mercante - i territori dell'ostile duca di Savoia Amedeo IX. L'odio verso gli Sforza era dovuto al rancore di Maria di Savoia che, in quanto moglie abbandonata dal nonno di Galeazzo Maria, Filippo Maria Visconti, nutriva profonda avversione verso i nuovi duchi di Milano, da lei considerati usurpatori di quanto le sarebbe dovuto spettare dal matrimonio con Filippo Maria.\nNonostante le precauzioni, il 16 marzo Galeazzo Maria e il suo seguito furono attaccati e dovettero rifugiarsi per alcuni giorni nella chiesa della Abbazia di Novalesa ai piedi del Colle del Moncenisio nei pressi di Susa. La situazione fu risolta grazie all'intervento di Bianca Maria, la quale convinse il marchese Antonio di Romagnano, politico piemontese, delle minacce francesi che il Ducato di Savoia avrebbe ricevuto qualora fosse stato fatto del male al novello duca. Galeazzo Maria entr\u00f2 a Milano il 20 marzo/29 marzo 1466 passando da porta Ticinese e in mezzo a una folla acclamante. I festeggiamenti per il suo ingresso erano stati preparati con sollecitudine dalla madre per mettere a tacere coloro che osavano dubitare della legittima successione. Nel contempo, da tutte le grandi potenze italiane (con l'eccezione di Venezia, nemica tradizionale dello Sforza) e dai domini ducali giunsero messaggi di cordoglio per la morte del duca Francesco.\nL'indicibile crudelt\u00e0 di Galeazzo Maria.\nIl giovane duca (aveva 22 anni, al momento della sua ascesa al potere) era assai lontano dall'incarnare la moderazione, la gentilezza e la temperanza dei genitori nell'esercizio del potere. Come riveler\u00e0 gi\u00e0 all'indomani della sua incoronazione, Galeazzo Maria dimostr\u00f2 di possedere un carattere s\u00ec volitivo, ma con accenni di sadismo e di brutalit\u00e0. \nBernardino Corio lo descrive crudelissimo: lo racconta capace di torturare perfino i propri amici fino alla follia, come fece con Giovanni Veronese, suo favorito, cui tagli\u00f2 un testicolo. Il ventiduenne Ambrogio invece, pur di sfuggire alle sue lusinghe (Galeazzo era infatti bisessuale), si castr\u00f2 da s\u00e9. Fece seppellire vivo il giovane Pietro Drego e per gelosia fece amputare entrambe le mani a Pietrino da Castello, calunniandolo come falsario, poich\u00e9 lo aveva sorpreso a conversare con una propria amante. Quando sorprese un contadino che aveva catturato una lepre contro il divieto di caccia, lo costrinse a ingoiarla intera con tutta la pelle finch\u00e9 non ne mor\u00ec soffocato. Poich\u00e9 un prete astrologo aveva predetto la data della sua morte, Galeazzo lo fece murare vivo e volle vederlo morire di fame. Aveva il vizio di stuprare sia uomini sia donne, e di appropriarsi delle mogli altrui, e ancor peggio, una volta che aveva finito, le faceva stuprare a sua volta dai propri favoriti, ragione che fu alla base della congiura che lo stronc\u00f2 nel 1476. Pena pi\u00f9 lieve fra tutti and\u00f2 invece al suo barbiere, il Travaglino, che, avendolo tagliato per sbaglio, ricevette quattro frustate. Il Corio lo descrive inoltre avidissimo, e impositore di insolite tasse.\nQuando, nel 1471, sua sorella Ippolita chiese a un frate francescano sant'uomo in Napoli - forse Giovanni della Marca - di pregare per Galeazzo Maria, il frate si rifiut\u00f2 di farlo, dicendo: \"che voleti, madona, che pregha Dio per el Signore vostro fratello, che tanto teme Dio como fa quel muro?\" \nPrivo di tatto diplomatico e arrogante (come si definir\u00e0, con un eufemismo, in una lettera al duca di Mantova), si circond\u00f2 di uno stuolo di amanti, tra le quali spiccava per importanza Lucia Marliani. Al contrario dei genitori, Galeazzo Maria ostentava un amore smodato per il lusso e la ricchezza, come Scipione Barbu\u00f2, nelle sue \"Vite degli Sforzeschi\", riporta: \nIn sostanza, il giovane Gian Galeazzo aveva ereditato dalla famiglia Visconti quella spregiudicatezza e quel cinismo morale (riscontrabile in alcuni membri illustri, nonch\u00e9 antenati della casata, quali Bernab\u00f2, Gian Galeazzo e il nonno Filippo Maria), ma anche certi tratti di genialit\u00e0 lasciati in eredit\u00e0 dai geni paterni (specialmente in campo economico e nella magnificenza delle arti). La natura autoritaria e dispotica di Galeazzo Maria, bench\u00e9 mitigata dall'abilit\u00e0 politica di Cicco Simonetta - che continu\u00f2 a reggere gli affari del ducato - facilit\u00f2 l'accendersi del conflitto con la madre Bianca Maria, contrariata per l'avventatezza e la mancanza di cautela nella gestione della cosa pubblica da parte del figlio, come infatti dimostr\u00f2 nei confronti del conflitto veneto-savoiardo.\nGuerra contro Venezia e la Savoia (1467).\nVenezia, che era rimasta al di fuori della Lega Italica promossa dieci anni prima da Francesco Sforza, cerc\u00f2 di minare tale coalizione nel 1466, allorch\u00e9 decise di supportare gli esuli fiorentini scampati alla vendetta di Piero de' Medici e inviando Bartolomeo Colleoni a compiere delle scorribande nel territorio ducale. Galeazzo Maria, tenendo fede all'alleanza con Firenze, si mosse a favore del Medici marciando - poi dissuaso dal farlo - verso il capoluogo toscano, mentre le forze ducali sconfissero quelle di Bartolomeo Colleoni nella battaglia della Riccardina (25 luglio 1467).\n\"L'intemperanza\" del giovane duca si pales\u00f2 quando il marchesato del Monferrato fu attaccato dalle truppe di Amedeo IX di Savoia comandate dal fratello del duca, Filippo: anzich\u00e9 concludere il consolidamento mediceo in Firenze, il duca part\u00ec alla volta del Piemonte ove costrinse Filippo alla resa (14 novembre 1467). Quest'irruenza fu non solamente criticata dagli alleati fiorentini, ma anche dalla stessa madre Bianca Maria. Il figlio, infatti, non dimostrava la pazienza politica del padre.\nMatrimonio con Bona di Savoia e morte di Bianca Maria (1468).\nBench\u00e9 avesse dimostrato attenzione nei confronti dei Medici e avesse protetto gli alleati contro le mire piemontesi, il duca dimostr\u00f2 la repentinit\u00e0 con cui cambiava le alleanze annullando da un lato il matrimonio del fratello Sforza Maria Sforza con Eleonora d'Aragona, figlia del re di Napoli e membro effettivo della lega; dall'altro, combinando un matrimonio con l'odiata dinastia dei Savoia per pressioni politiche da parte del Re di Francia.\nQuesti, infatti, sposato con Carlotta di Savoia, premeva affinch\u00e9 il Duca di Milano si unisse in matrimonio con sua cognata, Bona, per cementare ulteriormente l'alleanza franco-milanese. Questo matrimonio, malvisto da Bianca Maria probabilmente per l'alleanza con un nemico giurato di Milano e per le mancate nozze del figlio con Dorotea Gonzaga (morta nel frattempo il 21 aprile del 1467), pose fine alle ambizioni politiche dell'ultima Visconti. Ritiratasi nei suoi possedimenti di Cremona, ritorner\u00e0 a Milano per vedere la ratifica del matrimonio, per infine morire nel castello di Melegnano il 23 di ottobre, scomparsa che le voci attribuivano come causa direttamente al figlio Galeazzo Maria. Anche Scipione Barbu\u00f2 riporta questa diceria:\nViaggio a Firenze (1471).\nAffetto da manie di protagonismo politico, Galeazzo Maria si accinse, nella primavera del 1471, a recarsi a Firenze per rafforzare i vincoli di alleanza col signore della citt\u00e0, Lorenzo de' Medici detto \"Il Magnifico\". Davanti a propositi aragonesi-veneziani di condurre una crociata in funzione antiturca, Galeazzo Maria decise di venire in visita all'alleato fiorentino col proposito di rafforzarne i legami, evitando che il Medici accondiscendesse totalmente ai progetti di Venezia e di Napoli, delle quali la prima era acerrima nemica dello Sforza. Il soggiorno dei milanesi, tendente \u00aba sottolineare la dipendenza di Firenze dalle armi sforzesche, dest\u00f2 tra gli ospiti una grande indignazione\u00bb, in quanto \u00aband\u00f2...con tanta comitiva e pompa, che super\u00f2 quella de' grandissimi re\u00bb.\nProvvedimenti economici.\nCura dell'economia e degli operai.\nTra i primi provvedimenti del Duca ci sono quelli di natura economica. Entusiasta sostenitore dell'artigianato lombardo, prosegu\u00ec la politica accorta del padre favorendo i manufatti lombardi e proteggendo le botteghe artigianali dalla concorrenza straniera. Inoltre, cur\u00f2 l'economia lombarda introducendo nel 1468 la gelsibachicoltura e nel 1470 la coltivazione del riso, quest'ultimo inviato in ventidue sacchi a Borso d'Este come segno d'amicizia. Per facilitare i commerci, continu\u00f2 la costruzione dei Navigli avviata dal padre, in special modo il Naviglio della Martesana e il canale che collega Binasco con Pavia. Oltre a interessarsi dell'innovazione dell'agricoltura e dell'industria manifatturiera lombarda, Galeazzo Maria si preoccup\u00f2 anche della salute dei sudditi che vi lavoravano. Tale filantropia \"ante-litteram \"era dovuta non tanto per una particolare sensibilit\u00e0 umanitaria, ma anche perch\u00e9 il giovane duca si rese conto che la salute dei sudditi era necessaria per un'economia prospera. Pertanto, favor\u00ec le istituzioni sanitarie fondate dai suoi genitori, ordin\u00f2 di fare dei censimenti per cos\u00ec promuovere una politica neonatale volta a incrementare la popolazione del ducato.\nRiforma monetaria.\nIntorno al 1474 Galeazzo introdusse in Milano la nuova moneta, il \"Testone\" d'argento, del peso di circa 10\u00a0grammi. Secondo gli esperti questa moneta rappresenta il passaggio dalla monetazione medievale a quella rinascimentale. Si chiama \"testone\" perch\u00e9 riporta sul dritto il profilo del Duca. Il sistema monetario fu quindi curato particolarmente da Galeazzo Maria, il quale decise inoltre di spostare l'edificio della Zecca da via Moneta in quello della \"Zecca vecchia\".\nRiforme burocratico-amministrative.\nDifficile invece valutare se queste ultime riforme furono positive o negative. Se da un lato le riforme promosse dal giovane duca furono innovative e oggettivamente positive (nuovi statuti per le corporazioni mercantili; riduzione dei privilegi economici accordati ai feudatari e alle classi agiate del ducato; creazione di una corte fastosa in un'ottica principesca al pari degli altri potentati italiani, ma che richiedeva molto denaro per il suo mantenimento), d'altro canto sconquassarono la moderata politica economica del padre, intento a mantenere la \"concordia partium\" (\"concordia tra le parti\") tra le varie classi sociali di uno Stato in subbuglio da anni.\nMecenatismo di Galeazzo Maria.\nLavori del Castello Sforzesco.\nGaleazzo Maria fu, inoltre, patrono appassionato delle arti figurative e della cultura in generale, anche se questa fu rivolta non pi\u00f9 al bene pubblico, ma al fasto e all'esaltazione di spazi privati. Fornito di una buona cultura umanistica, il duca si dedic\u00f2 alla decorazione e all'abbellimento del Castello. Questo, costruito dal padre Francesco sulle rovine di quello di Porta Giovia, non era per\u00f2 divenuto il simbolo del restaurato potere signorile: Francesco e Bianca Maria, infatti, risiedevano nella Corte d'Arengo, per cercare di non alienarsi le simpatie popolari. Al contrario, il loro figlio decise di trasferirsi nel Castello, col fine di rimarcare la dimensione principesca e signorile a discapito di quella \"comunale\" lasciata apparentemente in vigore dai genitori. \nGian Galeazzo chiam\u00f2 al suo servizio gli architetti Bartolomeo Gadio e Benedetto Ferrini di Firenze, ai quali affid\u00f3 la ristrutturazione dell'area di rappresentanza (la \"Corte Ducale\"), la \"Rocchetta\" e di un alloggio privato per la famiglia ducale, chiamato \"Cassino\". Nel 1468, in occasione delle nozze con Bona di Savoia, fece affrescare alcune sale. Tra le decorazioni interne della nuova residenza ducale, spicca per eleganza e importanza la \"Cappella Ducale\", costruita nel 1471 e alla quale lavorarono artisti di primissima importanza quali Bonifacio Bembo, Giacomino Vismara e Stefano de Fedeli. Adornata di stupende decorazioni e ammantata d'oro puro, secondo lo stile del gotico internazionale ancora influente a Milano, la Cappella pu\u00f2 essere considerata uno dei capolavori dell'arte sforzesca. Sono testimoniate, sulla base di informazioni archivistiche, di altri progetti artistici volti a rendere l'ambiente il pi\u00f9 sontuoso e ricco di quanto lo fosse mai stato, con l'inserimento di scene faunistiche ora, e di storie della famiglia Visconti poi.\nAltri interventi.\nEgli prosegu\u00ec inoltre nell'opera di edificazione dell'Ospedale maggiore, voluto da suo padre, e del Duomo, in costruzione da quasi un secolo. In particolare, \u00e8 ricordato per aver fatto dono alla Veneranda Fabbrica del Duomo delle cave di marmo di Candoglia, il materiale con cui la cattedrale \u00e8 edificata. Fu negli anni settanta, inoltre, che il giovane Bramante da Urbino si dedic\u00f2 all'erezione della Chiesa di San Satiro, gioiello del rinascimento lombardo.\nPatronato musicale.\nNel 1471 il Duca decise di assumere al suo servizio un gruppo di musicisti fiamminghi per incrementare il proprio prestigio. Giunsero a corte i fiamminghi Gaspar von Weerbeke, Alessandro Agricola, Loyset Comp\u00e8re e Johannes Martini che, tra il 1471 e il 1476, resero Milano uno dei pi\u00f9 importanti centri musicali d'Europa. Accolti nella Cappella Ducale, Galeazzo Maria era solito assistere alle esecuzioni di questi maestri della musica polifonica rinascimentale, i quali contribuirono non solo all'importazione di gusti franco-fiamminghi nella corte sforzesca, ma anche rinvigorirono la \"schola cantorum\" del Duomo di Milano, da tempo decaduta per la mancanza di un maestro di cappella. Nicola Ratti accenna anche lui alla passione di Galeazzo Maria per la musica:\nTale patrocinio, per\u00f2, dur\u00f2 solo finch\u00e9 visse Galeazzo Maria. Dopo la morte del duca, infatti, il primato italiano pass\u00f2 a Ferrara ove il duca Ercole d'Este si distinse per il suo patronato, anche se il fratello di Galeazzo, Ludovico il Moro, tent\u00f2 di mantenere in vita l'opera del fratello.\nPrima tipografia lombarda.\nSempre nel 1471, Galeazzo Maria favor\u00ec la diffusione dei caratteri mobili in Lombardia, concedendo al parmigiano Panfilo Castaldi di fondare a Milano una tipografia. Il Castaldi, coadiuvato dai fratelli suoi conterranei Antonio e Fortunato Zarotto (oltre che da Gabriele Orsoni), pubblic\u00f2 una serie di classici latini (il \"De verborum significatione\" di Sesto Pompeo Festo il 3 agosto 1471; la \"Cosmographia\" di Pomponio Mela il 25 settembre del medesimo anno). Le \"Epistolae Familiares \"di Cicerone videro la luce il 25 marzo 1472 per opera dell'editore lombardo Filippo da Lavagna da Lodi, mentre per opera di Antonio Zarotto fu pubblicato il primo messale stampato a caratteri mobili (1474). Dopo che il Castaldi abbandon\u00f2 il Ducato nel maggio del 1472, la direzione della tipografia fu presa in mano da Antonio Zarotto, sotto la cui direzione fu stampato, per la prima volta in assoluto, un volume interamente in caratteri greci: si trattava della grammatica di Costantino Lascaris (1476).\nCultura umanistica.\nFormatosi presso Guiniforte Barzizza, la cultura di Galeazzo Maria era di stampo umanistico: versatile sia nel greco sia in latino, il duca sforzesco continu\u00f2 l'opera del padre Francesco nella protezione degli uomini di cultura. Alla sua corte oper\u00f2 l'umanista marchigiano Francesco Filelfo, espressione dell'umanesimo cortigiano volto alla celebrazione del potente protettore attraverso l'erudizione classica: la \"Sphortias\" \u00e8 \u00abmodello di una letteratura priva di ispirazione sincera e di idealit\u00e0, bench\u00e9 formalmente raffinatissima e piena di erudizione\u00bb; lo stesso vale per il portato antirepubblicano delle \"Odae\". Promotore dell'umanesimo, il Filelfo fece chiamare a Milano Gabriel Paveri Fontana, Lampugnano Birago, Bonaccorso Pisano e Cola Montano, umanisti minori che gravitarono intorno al loro protettore. Oltre all'umanesimo classicheggiante, sotto Galeazzo Maria si rinnov\u00f2 anche l'interesse per la poesia volgare che trover\u00e0 il culmine nel governo del fratello Ludovico il Moro, quando alla corte sforzesca operarono Serafino Aquilano e Demetrio Calcondila.\nAssassinio e sepoltura celata.\nIl carattere difficile del Duca e l'arroganza con cui trattava i suoi sottoposti gli alienarono le simpatie della nobilt\u00e0. Ne risult\u00f2 una congiura di nobili milanesi gi\u00e0 suoi nemici, ai quali si aggiunsero gli avversari anche per risentimenti personali, con il probabile supporto della \"longa manus\" del re di Francia Luigi XI Valois, timoroso che lo Sforza volesse diventare re d'Italia. Galeazzo Maria fu ucciso, nonostante il tentativo difensivo dell'arciere Riva (de Rippa di Galbiate), da Giovanni Andrea Lampugnani, Girolamo Olgiati e Carlo Visconti che gli furono addosso pugnalandolo sulla soglia della chiesa di Santo Stefano il 26 dicembre 1476, poco prima che compisse i 33 anni. Il duca cadde immediatamente morto fra le braccia degli ambasciatori di Mantova e di Ferrara, mentre, nel gran tumulto scoppiato nella chiesa, il Lampugnani venne subito ucciso da una guardia del Duca; il Visconti venne catturato e successivamente messo a morte e l'Olgiati, che riusc\u00ec a scappare dal tempio ma al quale alcuni parenti negarono l'ospitalit\u00e0, venne catturato dopo alcuni giorni e, dopo terribili torture, ucciso per squartamento.\nDel corpo di Galeazzo Maria non si seppe nulla. Venne sepolto di nascosto, durante la notte, tra due colonne del Duomo in un luogo imprecisato. Si temevano disordini pubblici, visto l'odio che si era accumulato nei suoi confronti. Recentemente si sono avanzate ipotesi di ritrovamento della salma dell'odiato Sforza. Ci sono forti indizi, infatti, che il teschio di Galeazzo Maria Sforza sia quello ritrovato nella chiesa di Sant'Andrea a Melzo durante lavori di restauro. Il cranio, sottoposto al test del C14, risulta essere databile intorno alla met\u00e0 del Quattrocento.\nDiscendenza.\nGaleazzo Maria fu promesso sposo nel 1450 a Susanna Gonzaga la quale, a causa del manifestarsi della tara ereditaria di famiglia (la gobba), fu sostituita nei patti con la sorella Dorotea, la quale per\u00f2 mor\u00ec prematuramente nel 1467.\nSuccessivamente, tramite la pace di Ghemme del 1467, nel 1468 contrasse matrimonio con Bona di Savoia (10 agosto 1449 - 23 novembre 1503), dal quale nacquero quattro figli:\nEbbe figli illegittimi con Lucrezia Landriani:\nE figli illegittimi nacquero da Lucia Marliani:"}
{"id": "256108", "revid": "72396", "url": "https://it.wikipedia.org/wiki?curid=256108", "title": "Selezione bilanciante", "text": "Il termine selezione bilanciante o bilanciata si riferisce a una particolare forma di selezione naturale che favorisce il mantenimento di diversi alleli di uno stesso gene all'interno di una popolazione. Si parla di polimorfismo bilanciato quando la selezione bilanciata che agisce all'interno di una popolazione \u00e8 in grado di mantenere una frequenza relativamente stabile di due o pi\u00f9 forme fenotipiche.\nVi sono diversi meccanismi che possono concorrere all'instaurazione di un polimorfismo bilanciato: fra i principali, ricordiamo la predominanza (o il vantaggio eterozigote) e la selezione dipendente dalla frequenza. Una terza alternativa \u00e8 l'eterogeneit\u00e0 ambientale.\nSecondo il vantaggio eterozigote, un individuo eterozigote per un particolare locus \u00e8 pi\u00f9 adatto alla sopravvivenza di un individuo omozigote. \u00c8 questo il caso della drepanocitosi (anemia falciforme), una malattia che comporta gravi deformazioni delle cellule sanguigne e porta spesso a un'aspettativa di vita inferiore alla norma. Gli individui che sono omozigoti per l'allele recessivo corrispondente a una certa proteina presente nell'emoglobina risultano affetti dal disturbo; al contrario, un individuo eterozigote sar\u00e0 caratterizzato solo da lievi imperfezioni nella forma delle cellule sanguigne, che le rendono resistenti alla malaria. Questa forma di resistenza \u00e8 favorita dalla selezione naturale nelle regioni tropicali, dove la diffusione della malaria (causata dal parassita \"Plasmodium falciparum\") rende la situazione eterozigote molto favorevole dal punto di vista evolutivo. In questo modo le frequenze dei fenotipi omozigoti ed eterozigoti si mantengono relativamente stabili.\nIl secondo importante meccanismo di preservazione di due o pi\u00f9 forme fenotipiche \u00e8 noto come selezione dipendente dalla frequenza: si tratta di un processo in cui il vantaggio evolutivo dato dalla presenza di un allele \u00e8 collegato alla frequenza relativa di quell'allele nella popolazione di riferimento. Questo tipo di selezione \u00e8 stato osservato nei serpenti di terra europei dagli studiosi Sheppard e Kwok, relativamente alla variet\u00e0 dei colori e delle forme delle loro striature. Spesso la selezione dipendente dalla frequenza pu\u00f2 essere legata a una forma di selezione sessuale.\nNel caso di eterogeneit\u00e0 ambientale, in cui cio\u00e8 le condizioni ambientali variano rapidamente, anche i geni favoriti cambiano: \u00e8 l'esempio della farfalla \"Biston betularia\", che possiede sia gli alleli per la colorazione bianca sia quelli per la colorazione nera, in cui si osserva una predominanza dell'uno o dell'altro allele a seconda della stagione (il bianco \u00e8 favorevole in quella invernale, in caso di neve)."}
{"id": "256114", "revid": "765341", "url": "https://it.wikipedia.org/wiki?curid=256114", "title": "Albero binario", "text": "In informatica un albero binario \u00e8 un albero i cui nodi hanno grado compreso tra 0 e 2. Per \"albero\" si intende un grafo non diretto, connesso e aciclico mentre per \"grado\" di un nodo si intende il numero di sotto alberi del nodo, che \u00e8 uguale al numero di figli del nodo.\nAnche l'albero costituito da un solo nodo e nessun arco si considera un albero binario valido, sebbene il grado del nodo in questo caso sia nullo.\nCome nel caso generale degli alberi \u00e8 possibile individuare (in maniera non unica) un nodo radice: qualunque nodo di grado minore di 3 pu\u00f2 essere scelto come radice dell'albero binario. Stabilito un nodo radice \u00e8 possibile costruire delle relazioni di parentela tra nodi: il nodo radice non ha padre e pu\u00f2 avere 0, 1 o 2 figli, ed ogni nodo \u00e8 ovviamente padre dei suoi figli. Poich\u00e9 tutti i nodi tranne la radice hanno un padre, per via della limitazione sul grado dei nodi ogni nodo pu\u00f2 avere al massimo 2 figli (da qui il nome \"albero binario\").\nI nodi senza figli vengono detti \"foglie\" o nodi terminali; un nodo non foglia \u00e8 un nodo interno.\nImplementare gli alberi binari.\nIn questa sezione trattiamo l'implementazione degli alberi binari dal punto di vista teorico, facendo ricorso a strutture di programmazione generiche; sar\u00e0 poi compito del programmatore decidere come implementare queste strutture sulla base del linguaggio di programmazione che si trover\u00e0 ad usare.\nEsistono vari sistemi, ma il pi\u00f9 semplice risulta essere quello che utilizza un array che contiene i nodi dell'albero secondo questa logica: la radice occupa la prima posizione dell'array e i figli di questa radice sono a loro volta nell'array e occupano come posizione (2i) e (2i+1) dove i \u00e8 la posizione della radice, del padre, dei due figli.\nSi fa notare che questa implementazione \u00e8 ottimale se l'albero \u00e8 completo cio\u00e8 se tutti gli elementi che costituiscono l'albero hanno esattamente due figli, tranne ovviamente le foglie, altrimenti \u00e8 necessario un flag booleano, in realt\u00e0 un array di accompagnamento, che ci indica se la posizione \u00e8 valida o meno.\nInterpretiamola: in A, posizione 1, c'\u00e8 sempre la radice, in posizione 2 e 3 troviamo i figli B e C. Prendiamo il figlio B, posizione 2, i suoi figli sono in 4 e 5, ma, la colonna dei flag ci dice che le posizioni 4 e 5 sono disattivate, infatti B non ha figli, al contrario, C posizione 3, in 6 e 7 ha proprio i valori cercati e cio\u00e8 i suoi due figli D, E.\nI vantaggi dell'utilizzo di questa implementazione sono la semplicit\u00e0 di accesso e la semplicit\u00e0 di gestione degli elementi della lista, al contrario, le operazioni di inserimento e in generale la dimensione considerevole di un array di un grande albero giocano a sfavore di questa implementazione che risulta essere di conseguenza sconveniente da usare.\nUn'altra implementazione che prevede l'uso di array \u00e8 quello della \"rappresentazione collegata con array\", in cui, in una tabella a tre colonne abbiamo, rispettivamente per riga, in quella centrale il valore, in quella sinistra l'indirizzo del figlio sinistro e in quella destra l'indirizzo di quello destro.\n\u00c8 necessario aggiungere una variabile inizio per indicare il punto in cui dobbiamo iniziare l'analisi, al contrario, se un indirizzo \u00e8 a zero \u00e8 da considerarsi NULL.\nInizio = 1 \nIniziando da 1, A ha figli che sono in 2 e 3, il figlio B non ha discendenti, quello C invece ha come discendenti 4 a sinistra e 5 a destra, cio\u00e8 D ed E.\nLo stesso risultato si pu\u00f2 ottenere prendendo in considerazione anzich\u00e9 un array, un semplice nodo strutturato a tre campi, etichetta, figlio sinistro, figlio destro e con un puntatore al primo nodo, e di fatto ci ricolleghiamo all'immagine di accompagnamento alle due tabelle precedenti.\nProfondit\u00e0 di un albero: La radice r ha profondit\u00e0 0, i suoi figli sinistro e destro, hanno profondit\u00e0 1, i nipoti profondit\u00e0 2 e cos\u00ec via. Quindi se la profondit\u00e0 di un nodo \u00e8 p i suoi figli non vuoti hanno profondit\u00e0 p+1\nPer quanto riguarda l'altezza h di un albero binario \u00e8 data dalla massima profondit\u00e0 raggiunta dalle sue foglie. Quindi, l'altezza misura la massima distanza di una foglia dalla radice dell'albero, in termini di numero di archi attraversati.\nPoich\u00e9 la definizione di alberi si applica anche ai sotto alberi, \u00e8 pi\u00f9 efficiente e semplice trovare l'altezza di un albero binario osservando che l'albero composto da un solo nodo ha altezza pari a 0, mentre un albero con almeno due nodi ha altezza pari all'altezza del suo sottoalbero pi\u00f9 alto, incrementata di uno in quanto la radice introduce un ulteriore livello\nh=profondit\u00e0 del pi\u00f9 lungo cammino\nNel caso dell'albero nella figura qui sopra, l'altezza h \u00e8 0(foglie)+1(figli radice)+1(radice)=2.\nEsistono alcune formule per calcolare le caratteristiche degli alberi:\nImplementare gli alberi di ricerca binari su array.\nSe non \u00e8 necessario effettuare frequentemente operazioni di inserimento e cancellazioni o non \u00e8 affatto necessario effettuarle e non si vuole usare troppa memoria \u00e8 possibile implementare un albero di ricerca binario su un array ordinato, con la restrizione che il numero degli elementi sia formula_1 con formula_2.\nL'immagine sopra mostra un albero di ricerca binario implementato su un array ordinato di 15 elementi, si comincia ponendo il centro dell'array come radice dell'albero e come sue foglie rispettivamente il centro della parte destra dell'array e il centro della parte sinistra dell'array, si continua applicando ricorsivamente il procedimento fino a che non sono stati coperti tutti gli elementi. Si ottiene quindi l'equivalente dell'albero\nlo pseudo-algoritmo per la ricerca di una chiave \u00e8\n Ricerca di una chiave\n N:= numero di elementi dell'albero (2^k-1)\n A:= array delle N chiavi ordinate in ordine crescente, A[0], A[1] .. A[N - 1]\n key:= chiave da cercare\n jump:= (N + 1)/4\n i: = (N - 1)/2\n while jump &gt; 0 do\n if key == A[i] then\n ricerca finita\n else if key &lt; A[i] then\n i = i - jump\n else if key &gt; A[i] then\n i = i + jump\n endif\n jump = jump / 2\n done\n nessun risultato\nSuddetta modalit\u00e0 di visualizzazione di un albero binario sfrutta la definizione di \"skip-list\", ossia di albero binario i cui elementi sono ordinati e si sfrutta una algoritmo randomizzato.\nIn una skip list per cercare un elemento non facciamo altro che creare nuove liste a partire da quella di partenza L0, dimezzando ogni volta gli elementi seguendo la regola (n/2^i)=2, cio\u00e8 sappiamo che possiamo creare Li liste fino a che non arriviamo alla lista con il minor numero di elementi, ossia 2. La skip list \u00e8 molto utile se vogliamo trovare un elemento in quanto nella ricerca dobbiamo partire dalla lista L(lgn) e scendere cercando sempre il primo elemento pi\u00f9 grande del valore cercato x; \u00e8 un buon algoritmo anche se \u00e8 costoso in termini di spazio, ma \u00e8 pi\u00f9 difficile aggiungere o cancellare un elemento.\nImplementare gli alberi binari tramite puntatori.\nUn modo semplice per implementare gli alberi binari di ricerca \u00e8 quello di usare i puntatori.\nNell'implementazione classica ogni nodo dell'albero oltre al suo valore ha un puntatore al figlio destro ed uno al figlio sinistro, in questo modo \u00e8 possibile, partendo dalla radice, discendere nell'albero fino ad arrivare alle foglie.\nTutti i nodi sono uguali, l'unica differenza \u00e8 che nessun nodo punter\u00e0 alla radice (infatti la radice non \u00e8 n\u00e9 un figlio destro, n\u00e9 un figlio sinistro), e le foglie non avendo figli non punteranno a nulla (nil, NULL value).\nUna semplice implementazione in C.\nFILE *intfile;\ntypedef struct T{ //Comincio a definire la struttura che mi servir\u00e0\n int value; //Come posso notare ho il valore attuale e due puntatori: uno al figlio sinistro\n struct T *T_l, *T_r; //E l'altro al figlio destro\n}*tree, dim;\ntree mergetree(int el, tree t1, tree t2){ //Mergetree unisce due alberi\n tree t0 = (tree)malloc(sizeof(dim));\n t0-&gt;T_l = t1;\n t0-&gt;T_r = t2;\n t0-&gt;value = el;\n return(t0);\ntree createleaf(int el){\n return mergetree(el, NULL, NULL); //Ogni foglia \u00e8 formata da un valore e due puntatori nulli\nint isvoidtree(tree t){ //Verifico che un albero sia vuoto\n return (t == NULL); //Se non c'\u00e8 nulla \u00e8 ovvio che \u00e8 un albero vuoto...\ntree leftchild(tree t){ //Restituisce il figlio sinistro accedendo alla struttura tree\n return t-&gt;T_l;\ntree rightchild(tree t){ //Restituisce il figlio destro, accedendo alla struttura tree\n return t-&gt;T_r;\nint root(tree t){ //Restituisce la radice, sempre facendo accesso alla struttura\n return t-&gt;value;\ntree insert(int el, tree t){ //Si inserisce un intero el, nell'albero t\n if(isvoidtree(t)){ //Se l'albero \u00e8 vuoto, allora verr\u00e0 creata una foglia\n return createleaf(el);\n \n if (root(t)&gt;=el){ //Altrimenti si procede da direttive, ovvero se il valore della radice \u00e8 &gt;= dell'elemento\n return mergetree(root(t), insert(el,leftchild(t)), rightchild(t)); //Andr\u00e0 a sinistra\n \n if (root(t)&lt;el){ //Ae la radice \u00e8 invece minore dell'elemento, verr\u00e0 inserita a destra.\n return mergetree(root(t), leftchild(t), insert(el, rightchild(t)));\n }else{\n return t;\nint mintree(tree t){ //Trovo il minimo per dicotomia: sapendo che pi\u00f9 mi muovo in basso\n if(isvoidtree(leftchild(t))){\n return root(t); //Ed a sinistra, pi\u00f9 ho un numero piccolo.\n }else{\n return mintree(leftchild(t)); //Ripeto la procedura ricorsivamente.\nint maxtree(tree t){\n if(isvoidtree(rightchild(t))){\n return root(t); //Come per il minimo, solo che in questo caso\n }else{\n return maxtree(rightchild(t)); //Mi muovo in basso a destra\nvoid showtree(tree t){\n int i;\n if(isvoidtree(t)==false){\n showtree(leftchild(t));\n printf(\"%d \", root(t));\n showtree(rightchild(t));\nint main(int argc, char *argv[]){\n if(argc&lt;2){ //Controllo che ci siano tutti i parametri\n printf(\"ERRORE: Per avviare il programma la sintassi \u00e8 ./btree &lt;file&gt;\\n\");\n return(1);\n \n if((intfile = fopen(argv[1],\"r\")) == NULL){ //Apro il file che mi serve\n printf(\"ERRORE: Non riesco ad aprire il file %s\\n\", argv[1]);\n return(2);\n \n printf(\"*Ho aperto il file %s.\\n\", argv[1]);\n int num; //Scansiono il file di interi\n tree albero = NULL; //Inizializzo l'albero vuoto\n while(fscanf(intfile,\"%d\", &amp;num) != EOF){\n albero=insert(num,albero);\n \n printf(\"*Ho costruito l'albero binario\\n\\n\");\n printf(\"Cosa vuoi fare adesso?\\n\");\n printf(\"[s]tampare l'albero\\n\");\n printf(\"Cercare il [m]inimo\\n\");\n printf(\"Cercare il [M]assimo\\n\");\n printf(\"[u]scire.\\n\\n\");\n char tmp;\n printf(\"&gt;\");\n while((tmp = getchar()) != 'u'){\n switch (tmp){\n case 's': //Serve a mostrare l'albero\n showtree(albero);\n printf(\"\\n\");\n break;\n case 'm': //Stampa a video il valore minimo\n printf(\"Il valore minimo dell'albero binario \u00e8 %d\\n\", mintree(albero));\n break;\n case 'M': //Stampa a video il valore massimo\n printf(\"Il valore massimo dell'albero binario \u00e8 %d\\n\", maxtree(albero));\n break;\n default:\n printf(\"&gt;\");\n break;\n fclose(intfile);\n return(0);\nAlgoritmi elementari su alberi binari.\nDeterminazione numero nodi in un albero binario.\nINIZIO\nNumeroNodi (radice albero) \n Se radice albero == NULL (l'albero \u00e8 vuoto)\n return 0;\n return (NumeroNodi(figlio sinistro)+NumeroNodi(figlio destro))+1;\nFINE\nDeterminazione dell'altezza.\nINIZIO\nAltezza (radice albero)\n Se radice albero == NULL ( se l'albero \u00e8 vuoto)\n return 0;\n valoreAltezzaSinistra = Altezza(figlio sinistro);\n valoreAltezzaDestra = Altezza(figlio destro);\n return 1 + max(valoreAltezzaDestra, valoreAltezzaSinistra);\nFINE\nDeterminazione della larghezza.\nLa larghezza di un albero binario corrisponde al numero massimo di nodi giacenti al medesimo livello.\nLa determinazione di suddetta grandezza pu\u00f2 essere ottenuta attraverso un'opportuna modifica della Visita in-order: si fa uso di un vettore, dimensionato al pari del numero di nodi, inizialmente con valori tutti uguali a zero; la funzione codice_1 \u00e8 deputata al passaggio corretto dei parametri alla funzione ricorsiva codice_2 , che ritorna il valore massimo contenuto nel vettore, cio\u00e8 la larghezza dell'albero.\nINIZIO\nWrapperLarghezza(radice albero)\n Inizializzazione array livelli;\n Larghezza(radice albero,array livelli,0);\n larghezza = CercaMassimoVettore(array livelli);\n return larghezza;\nLarghezza (radice albero,array livelli,livellocorrente)\n Se radice albero == NULL (se l'albero \u00e8 vuoto)\n return;\n livelli[livellocorrente] = livelli[livellocorrente]+1;\n Larghezza(figlio sinistro,array livelli,livellocorrente+1);\n Larghezza(figlio destro,array livelli,livellocorrente+1);\n return;\nFINE"}
{"id": "256117", "revid": "2034231", "url": "https://it.wikipedia.org/wiki?curid=256117", "title": "Nave generazionale", "text": "Una nave generazionale (a volte detta anche arca spaziale) \u00e8 un ipotetico tipo di nave spaziale interstellare in grado di viaggiare a velocit\u00e0 inferiori (anche di poco), a quella della luce, autosufficiente e destinata ad ospitare generazioni di esseri umani, in vista di un viaggio che potrebbe durare secoli o anche migliaia d'anni.\n\u00c8 stato calcolato che, per assicurare la variet\u00e0 genetica nel corso di un viaggio di diversi secoli, una nave generazionale dovrebbe ospitare almeno 500 individui (anche se in verit\u00e0 il problema si potrebbe aggirare con una banca del seme). La nave dovrebbe inoltre disporre al proprio interno di una biosfera quasi completamente autosufficiente, in modo da produrre cibo, acqua e un'atmosfera respirabile a sufficienza per tutti i suoi occupanti. Dovrebbe infine essere dotata di sistemi elettronici straordinariamente affidabili, in grado di resistere all'usura del tempo e di non danneggiarsi in maniera irreparabile nonostante l'uso continuo, oppure tali da essere riparabili anche con il semplice intervento degli abitanti della nave.\nAlcuni sostengono che prima di progettare navi generazionali per raggiungere gli altri sistemi stellari, si potrebbero costruire grandi colonie spaziali autosufficienti, isolate dal resto dell'umanit\u00e0 ma comunque abbastanza vicine alla Terra da poter essere aiutate in caso di necessit\u00e0. Questo esperimento potrebbe contribuire a verificare le possibilit\u00e0 di sopravvivenza di un gruppo composto da poche migliaia di umani per secoli, isolati nell'universo a bordo di una nave.\nNella fantascienza.\nLe navi generazionali sono un \"t\u00f2pos\" ricorrente nei racconti di fantascienza; un tema tipico \u00e8 quello dei discendenti dei primi occupanti di una simile nave che perdono la memoria storica della propria missione e ritengono che l'interno dell'astronave costituisca l'intero universo. Alcune celebri opere collegate a questo tema sono i romanzi \"Universo\" (anche \"Orfani del cielo\", titolo originale \"Orphans of the Sky\") del 1941 di Robert A. Heinlein, che \u00e8 considerato il primo grande romanzo sul tema, \"Viaggio senza fine\" o \"Non-stop\" (1958) di Brian Aldiss, la trilogia degli Esiliati o de \"L'astronave dell'esilio\" (\"The Exiles Trilogy\", 1971-1975) di Ben Bova, la serie \"Rama\" (1973-1993) di Arthur C. Clarke e Gentry Lee, \"Eclissi 2000\" (1979) di Lino Aldani, il romanzo \"Colony\" (2000) di Rob Grant, \"Supernave\" (\"Mothership\", 2004) di John Brosnan, il racconto (2002) di Ursula K. Le Guin\nOltre la letteratura, va ricordato un episodio della serie tv \"Star Trek\" dal titolo \"Ho toccato il cielo\" oltre a due episodi nella serie ' (' e '); un episodio della serie tv \"Spazio 1999\" dal titolo \"La missione dei Dariani\", nonch\u00e9 l'anime \"Last Exile\".\nAstronave Rama.\nIn \"Incontro con Rama\" (\"Rendez-vous With Rama\"), un romanzo del 1973 di Arthur C. Clarke, vi \u00e8 la scoperta di un'astronave aliena, battezzata Rama diretta verso il Sole, costituita da un cosiddetto cilindro di O'Neill, un vero e proprio habitat con tanto di valli e mari interni sostenuti unicamente dalla forza centrifuga dovuta alla rotazione dell'enorme massa cilindrica.\nAstronave Terra.\nAlcuni osservano che i pianeti popolati da esseri viventi sono una sorta di nave generazionale; \u00e8 un concetto solitamente denominato come \"Astronave Terra\".\nMetodi alternativi di viaggio interstellare.\nLa teoria della relativit\u00e0 ristretta prevede che l'informazione non possa propagarsi pi\u00f9 rapidamente della velocit\u00e0 della luce. Questo sembrerebbe restringere le possibilit\u00e0 di viaggio interstellare verso le stelle lontane alle sole navi generazionali. La relativit\u00e0 stessa offre comunque una soluzione indiretta, data dal fenomeno della dilatazione dei tempi. Se un'astronave fosse in grado di muoversi a velocit\u00e0 prossime a quella della luce, il tempo a bordo scorrerebbe pi\u00f9 lentamente di quello misurato a Terra: ad una velocit\u00e0 pari al 99,9999% di quella della luce un giorno trascorso a bordo equivarrebbe a due anni terrestri, al 99,99999999% della velocit\u00e0 della luce un giorno a bordo equivarrebbe a sessantuno anni terrestri. Un veicolo che procedesse a questa velocit\u00e0 in direzione della galassia di Andromeda coprirebbe la distanza di 2,9 milioni di anni luce in circa 41 anni, secondo gli osservatori a bordo, o tre milioni di anni, secondo gli osservatori rimasti a Terra.\nAltre limitazioni fisiche consistono nella necessit\u00e0 di portare con s\u00e9 il propellente sufficiente per raggiungere una simile velocit\u00e0 e poi decelerare di nuovo una volta giunti a destinazione; la massa derivante dal carburante richiederebbe a sua volta, per essere accelerata insieme al resto della nave, un'ulteriore spinta propulsiva. Inoltre gli esseri umani sono in grado di sostenere accelerazioni molto limitate, ovvero se queste si protraggono per lunghi periodi di tempo. Infine la presenza di polvere interstellare potrebbe rendere un simile viaggio estremamente pericoloso, visto che un singolo impatto sarebbe in grado di sprigionare un'immane quantit\u00e0 di energia e di distruggere la nave."}
{"id": "256118", "revid": "1543377", "url": "https://it.wikipedia.org/wiki?curid=256118", "title": "Stazione di Londra King's Cross", "text": "La stazione di Londra King's Cross (in inglese: \"London King's Cross railway station\") \u00e8 una stazione ferroviaria di Londra, sita nel borgo di Camden, nel Regno Unito. Si trova adiacente alla stazione di St Pancras e vicina alla nuova British Library.\nStoria.\nLa stazione \u00e8 stata aperta il 14 ottobre 1852. \u00c8 stata colpita dagli attentati terroristici del 7 luglio 2005, rivendicati da Al Qaida.\nPrivatizzazione (1996 \u2013 oggi).\nPrima della privatizzazione, King's Cross era una zona nota per gli edifici fatiscenti e come area di prostituzione nella zona di fronte all'ingresso principale. Negli anni '90 viene avviato un risanamento di tutta l'area e entro la fine di quel decennio l'atmosfera della zona della stazione \u00e8 stata migliorata notevolmente.\nIn seguito alla privatizzazione di \"British Rail\" nel 1996, i servizi espressi nella stazione vengono rilevati dalla \"Great North Eastern Railway\" (GNER). La societ\u00e0 ristruttura le carrozze \"British Rail Mark 4 \"Mallard\"\" utilizzate per i servizi a lunga distanza da King's Cross e l'inaugurazione dei treni rimodernati avviene alla presenza della regina e del duca di Edimburgo nel 2003.\nGNER continua a gestire le tratte principali anche l'anno successivo ma poi si ritira nel 2005. \nI servizi vengono rilevati dalla \"National Express East Coast\" alla fine del 2007 dopo un periodo in cui i treni circolavano sotto una gestione ad-interim. \nNel 2009 viene reso noto che la \"National Express\" non \u00e8 pi\u00f9 disposta a finanziare la filiale della costa orientale e la gestione delle tratte torna allo Stato e per poi essere affinata, a novembre, ad un'altra compagnia, la \"East Coast\".\nNel marzo 2015 c'\u00e8 una nuova privatizzazione e i servizi vengono rilevati dalla \"Virgin Trains East Coast\".\nNel novembre 2017, il segretario ai trasporti, Chris Grayling, annuncia la cessazione anticipata del franchising East Coast nel 2020, tre anni prima del previsto, a seguito di perdite sul percorso da parte dell'operatore.\nI restauri.\nIl piano di ristrutturazione da 500 milioni di sterline annunciato da Network Rail nel 2005 viene approvato dal \"Camden London Borough Council\" nel 2007. \nComportato la ristrutturazione ed il rimodernamento del tetto ad arcate originale, la rimozione dell'estensione del 1972 nella parte anteriore della stazione e la sua sostituzione con una piazza a cielo aperto.\nIl nuovo atrio semicircolare viene aperto al pubblico nel marzo 2012. \nSituato a ovest della stazione dietro al Great Northern Hotel, \u00e8 stato progettato da John McAslan e costruito dalla francese Vinci. \nSi rivolge a flussi di passeggeri molto aumentati e fornisce una maggiore integrazione tra le sezioni interurbane, suburbane e sotterranee della stazione. L'architetto ha affermato che il tetto \u00e8 la pi\u00f9 lunga struttura da stazione a campata unica in Europa e la struttura semicircolare ha un raggio di 54 metri e pi\u00f9 di 2.000 pannelli triangolari sul tetto, met\u00e0 dei quali in vetro.\nL'area dietro e tra le stazioni di Kings Cross e St. Pancras \u00e8 stata riprospettata col nome di \"King's Cross Central\", con circa 2.000 nuove case, 464.500 m\u00b2 di uffici e nuove strade. \nPer sopperire alla demolizione degli uffici che davano sul lato ovest dove \u00e8 stato costruito l'atrio semicircolare, durante i restauri sono stati costruiti nuovi uffici sul lato est, al di sotto dei quali \u00e8 stato costruito un nuovo binario, numerato 0, inaugurato il 20 maggio 2010. \nI treni diesel non possono normalmente utilizzare questo binario per motivi ambientali. \nNel 2013 il progetto di restauro \u00e8 stato insignito del premio dell'Unione europea per il patrimonio culturale / Europa Nostra.\nA maggio 2016, l\"'Office of Rail and Road\" approva un nuovo operatore, la \"East Coast Trains\", per la gestione dell tratte verso Edimburgo Waverley tramite Stevenage, Newcastle e Morpeth. Il servizio dovrebbe iniziare nel 2021.\nUlteriore riqualificazione.\nNel gennaio 2018 viene annunciato che met\u00e0 della stazione verr\u00e0 chiusa per 3 mesi, da gennaio a marzo 2020, per lavori di rimodernamento, con un costo stimato di 237 milioni di sterline. Ci\u00f2 include la razionalizzazione dei binari, la riapertura del terzo tunnel all'ingresso ferroviario dei treni e la chiusura del binario 10.\nSimbolo.\nMolte grandi stazioni di Londra posseggono un simbolo, compreso in un cerchio, che rimanda pi\u00f9 o meno al nome dello scalo stesso: quello di King's Cross rappresenta una grande \"X\" (croce \u2013 \"cross\" \u2013 di sant'Andrea) con sopra una corona (disegno bianco in campo rosso).\nTrasporti.\nNazionale.\nDa King's Cross partono treni per le principali citt\u00e0 situate alle regioni di East Anglia, Yorkshire and the Humber e Nord Est, e nella Scozia, tra cui Cambridge, Peterborough, York, Darlington, Durham, Hull, Newcastle, Leeds, Edimburgo, Glasgow, Dundee e Aberdeen.\nMetropolitana.\nLa stazione metropolitana, comune a quella di St.Pancras e chiamata \"King's Cross-St.Pancras\", serve numerose linee:\nLetteratura, Filmografia, Musica.\nLa signora omicidi (\"The Ladykillers\").\nLa stazione, le strade circostanti e la funzione di approccio ferroviario sono di spicco nel film-commedia del 1955 \"The Ladykillers\" (\"La signora omicidi\" in italiano). Nella storia, una banda ruba un furgone di sicurezza nei pressi della stazione e la signora Wilberforce, un'anziana vedova in una casa con vista sulla ferrovia, assiste involontariamente in movimento i proventi attraverso la stazione.\nHarry Potter.\nKing's Cross viene citata nei libri della saga di Harry Potter, della scrittrice J. K. Rowling, in cui \u00e8 la stazione di partenza dell\"'Espresso di Hogwarts\", il treno a vapore diretto alla scuola di magia.\nNei racconti l'Hogwarts Express utilizza una banchina segreta, quella del \"Binario 9 \u00be\", al quale si accede attraversando magicamente la barriera di mattoni tra le banchine 9 e 10. \nNella realt\u00e0 i binari 9, 10 ed 11 si trovano in un edificio separato dalla stazione principale a cui si accede da un passaggio pedonale nel muro tra le banchine 8 e 9. \nCon la ristrutturazione terminata nel 2012, il muro in fondo ai binari 9, 10 ed 11 \u00e8 stato eliminato; al suo posto c'\u00e8 una batteria di tornelli elettronici che permette il passaggio da e verso il nuovo atrio semicircolare.\nNel 1999 fu appesa una targa di ghisa con su scritto \"Platform 9\u00be\" vicino al passaggio che collega la stazione principale con l'edificio annesso dei binari 9-11. \nSotto il cartello venne installata una parte di un carrello portabagagli in modo da sembrare che solo l'estremit\u00e0 col manico fosse visibile mentre il resto era sparito nel muro, esattamente come accade nella finzione della saga.\nBen presto questa installazione divenne un'attrazione turistica molto popolare tra i fan di Harry Potter. \nNel 2012, a seguito della ristrutturazione, il cartello viene spostato e sotto viene installato un nuovo carrello con tanto di bagagli e gabbia per uccelli, quindi del tutto simile a quello utilizzato dal protagonista Harry Potter nei film. A fianco si trova un negozio di gadget ed articoli da regalo a tema.\nNegli ultimi film della serie di Harry Potter, siccome King's Cross era interessata dai lavori di restauro, le riprese vennero svolte nell'attigua stazione di St. Pancras.\nAllo Universal Orlando Resort, in Florida, c'\u00e8 una riproduzione in scala 1:4 della stazione di King's Cross. Insieme alla stazione di Hogsmeade funge da capolinea per l'Hogwarts Express, un treno interno al parco che con i suoi 600 metri di tratta congiunge i due parchi \"The Wizarding World of Harry Potter\" e \"Islands of Adventure\".\nPet Shop Boys.\nNell'album \"Actually\" dei Pet Shop Boys (anno 1987) \u00e8 presente la traccia \"King's Cross\", dedicata all'omonima stazione. Pur non essendo un singolo estratto dell'album, \u00e8 stato girato un videoclip nella stazione stessa."}
{"id": "256119", "revid": "124381224", "url": "https://it.wikipedia.org/wiki?curid=256119", "title": "Federazione Internazionale Tennis", "text": "La Federazione Internazionale Tennis (ITF) \u00e8 il corpo dirigente del mondo del tennis, a cui aderiscono 203 associazioni tennistiche nazionali. Venne istituita con il nome di Federazione Internazionale Tennis su prato (ILTF) da dodici associazioni nazionali che si incontrarono in una conferenza a Parigi il 1\u00ba marzo 1913.\nNel 1924 divenne l'organizzazione ufficialmente riconosciuta con il compito di controllo sul tennis su prato in tutto il mondo, con la costituzione di regole ufficiali. Nel 1977 scomparve la parola \"su prato\" dal nome, in quanto venne riconosciuto che la maggior parte del tennis non era pi\u00f9 praticato sull'erba. Originariamente risiedeva a Parigi, ma durante la seconda guerra mondiale si trasfer\u00ec a Roehampton, a sud-est di Londra, dove ancora oggi risiede.\nTornei organizzati dall'ITF.\nA squadre.\nL'ITF organizza due delle tre principali manifestazioni a squadre di questo sport: la Coppa Davis per uomini e la Fed Cup per le donne. Fino al 2020 organizzava anche la Hopman Cup, per squadre miste, sostituita dalla ATP Cup organizzata dall'ATP. All'ITF spetta anche l'organizzazione dei tornei di tennis ai Giochi olimpici e ai Giochi paralimpici, nei quali gli atleti rappresentano la propria nazione.\nIndividuali.\nI tornei individuali organizzati dall'ITF che garantiscono punti validi per il ranking ATP maschile e per il ranking WTA femminile sono quelli del Grand Slam, dell'ITF Men's Circuit e dell'ITF Women's Circuit.\nGrand Slam.\nLa ITF \u00e8 anche responsabile dei quattro pi\u00f9 importanti tornei della disciplina, quelli del Grande Slam: l'Australian Open, gli Internazionali di Francia di tennis, il Torneo di Wimbledon e gli US Open.\nTornei professionistici internazionali minori.\nI tornei professionistici internazionali pi\u00f9 importanti, dopo i tornei del Grand Slam, sono organizzati dall'Association of Tennis Professionals (ATP) per gli uomini e dalla Women's Tennis Association (WTA) per le donne. Quelli del livello successivo sono organizzati dall'ITF e danno la possibilit\u00e0 ai tennisti giovani o di secondo piano di accumulare punti validi per le classifiche dell'ATP o della WTA per poter accedere ai tabelloni dei tornei dell'ATP, della WTA e del Grand Slam.\nCircuito ITF maschile.\nI tornei del circuito ITF maschile garantiscono punti per il ranking ATP e danno modo ai tennisti professionisti di risalire la classifica per poter partecipare a tornei di livello superiore. Con la riforma del 2019, il circuito ha preso il nome ITF Men's World Tennis Tour ed \u00e8 strutturato per permettere ai tennisti del circuito juniores di competere con i giocatori di livello superiore e progredire nel ranking mondiale. I tornei sono stati suddivisi in due livelli, gli M25 con montepremi minimo di dollari e gli M15 con montepremi minimo di dollari; nei tabelloni principali degli M15 vi sono posti riservati ai 100 migliori classificati nelle graduatorie juniores.\nI tornei del circuito ITF maschile vengono in ordine di importanza, montepremi e punti assegnati, subito dopo i tornei Challenger 50 dell'ATP Challenger Tour, gestito dall'ATP, che garantiscono un montepremi minimo di / dollari.\nCircuito ITF femminile.\nI tornei del circuito ITF femminile garantiscono punti per il Ranking WTA e, come quelli del circuito ITF maschile, danno modo alle tennisti professioniste di risalire la classifica per poter partecipare a tornei di livello superiore. Con la riforma del 2019, il circuito ha preso il nome ITF Women's World Tennis Tour ed \u00e8 strutturato per permettere alle tenniste del circuito juniores di competere con le giocatrici di livello superiore e progredire nel ranking mondiale. I tornei sono stati suddivisi in cinque livelli, i W15 con montepremi minimo di dollari, i W25 con montepremi minimo di dollari, i W60 con montepremi minimo di dollari, i W80 con montepremi minimo di dollari, i W100 con montepremi minimo di dollari; nei tabelloni principali dei W15 vi sono posti riservati alle 100 migliori classificate nelle graduatorie juniores.\nI tornei professionistici femminili sono strutturati diversamente da quelli maschili. I tornei dell'ITF Women's Circuit vengono, in ordine di importanza, dopo quelli della serie WTA 125s, gestita dalla WTA, che garantiscono un montepremi minimo di dollari.\nAltri.\nL'ITF organizza anche i tornei maschili e femminili per tennisti che competono nei seguenti circuiti:\nCampioni del mondo ITF.\nDal 1978, l\"'International Tennis Federation\" (ITF) ha designato un \"campione del mondo\" ogni anno, basandosi sulle prestazioni durante tutto l'anno, compresi i tornei del Grande Slam, l'ATP World Finals Tour, la Coppa Davis e i tour settimanali.\nRanking mondiale per squadre nazionali.\nLa ITF si occupa anche di stilare una classifica mondiale per nazioni in base ai risultati ottenuti dalle varie squadre nella Coppa Davis e nella Fed Cup.\nCoppa Davis.\nAggiornato 20 luglio 2015 (possono esserci squadre presenti anche sopra essendo questa parte non aggiornata)"}
{"id": "256121", "revid": "46291", "url": "https://it.wikipedia.org/wiki?curid=256121", "title": "Specie di Impatiens", "text": "Il genere Impatiens comprende le seguenti specie:"}
{"id": "256123", "revid": "287204", "url": "https://it.wikipedia.org/wiki?curid=256123", "title": "Mario Baldassarri", "text": ""}
{"id": "256124", "revid": "392652", "url": "https://it.wikipedia.org/wiki?curid=256124", "title": "L'Abergement-de-Cuisery", "text": "L'Abergement-de-Cuisery \u00e8 un comune francese di 745 abitanti situato nel dipartimento della Saona e Loira, nella regione della Borgogna-Franca Contea."}
{"id": "256125", "revid": "287204", "url": "https://it.wikipedia.org/wiki?curid=256125", "title": "L'Abergement-Sainte-Colombe", "text": "L'Abergement-Sainte-Colombe \u00e8 un comune francese di 1.123 abitanti situato nel dipartimento della Saona e Loira nella regione della Borgogna-Franca Contea."}
{"id": "256126", "revid": "767487", "url": "https://it.wikipedia.org/wiki?curid=256126", "title": "Les Bizots", "text": "Les Bizots \u00e8 un comune francese di 453 abitanti situato nel dipartimento della Saona e Loira nella regione della Borgogna-Franca Contea."}
{"id": "256127", "revid": "287204", "url": "https://it.wikipedia.org/wiki?curid=256127", "title": "Les Bordes (Saona e Loira)", "text": "Les Bordes \u00e8 un comune francese di 92 abitanti situato nel dipartimento della Saona e Loira nella regione della Borgogna-Franca Contea."}
{"id": "256128", "revid": "287204", "url": "https://it.wikipedia.org/wiki?curid=256128", "title": "La Boulaye", "text": "La Boulaye \u00e8 un comune francese di 120 abitanti situato nel dipartimento della Saona e Loira nella regione della Borgogna-Franca Contea."}
{"id": "256129", "revid": "287204", "url": "https://it.wikipedia.org/wiki?curid=256129", "title": "La Celle-en-Morvan", "text": "La Celle-en-Morvan \u00e8 un comune francese di 457 abitanti situato nel dipartimento della Saona e Loira nella regione della Borgogna-Franca Contea. Prende il nome dalla \"celle sancti mederici\", cio\u00e8 \"cella di san Mederico\", monaco dell'abbazia di San Martino di Autun che, eletto abate nel 680, per ricuperare la tranquillit\u00e0 e il suo rapporto di comunione con Dio, lasci\u00f2 il convento e si costru\u00ec qui una cella, ma venne successivamente ritrovato e dovette riprendere le sue funzioni in abbazia.\nIl comune \u00e8 attraversato dalla Canche, che qui si unisce alla Chaloire per formare la Celle, affluente dell'Arroux."}
{"id": "256130", "revid": "287204", "url": "https://it.wikipedia.org/wiki?curid=256130", "title": "La Chapelle-au-Mans", "text": "La Chapelle-au-Mans \u00e8 un comune francese di 272 abitanti situato nel dipartimento della Saona e Loira nella regione della Borgogna-Franca Contea."}
{"id": "256131", "revid": "125635409", "url": "https://it.wikipedia.org/wiki?curid=256131", "title": "Mario Baldassarri (economista)", "text": " Gi\u00e0 vice ministro dell'Economia e delle Finanze, \u00e8 stato parlamentare di AN, del PdL e di Futuro e Libert\u00e0 per l'Italia, di cui \u00e8 anche stato capogruppo al Senato della Repubblica.\nCarriera accademica.\nOttenuta la laurea in Economia nel 1969 con il professor Franco Reviglio diventando esponente del gruppo dei \"Reviglio boys\", si \u00e8 specializzato presso il Massachusetts Institute of Technology seguendo gli insegnamenti di Franco Modigliani, Robert Solow e Paul Samuelson. Ha ottenuto ancora trentenne una cattedra universitaria, insegnando all'Universit\u00e0 di Bologna come ordinario di Economia (1980-1988), e da quella data ordinario di Economia politica nella Facolt\u00e0 di Economia dell'Universit\u00e0 \"La Sapienza\" di Roma. Padre di tre figli, ha insegnato anche all'Universit\u00e0 degli Studi di Torino e all'Universit\u00e0 Cattolica di Milano.\nCarriera tecnica.\nNegli anni ottanta ha ricoperto per sei anni il ruolo di consigliere d'amministrazione dell'Eni, e per quattro anni quello di consigliere economico all'EFIM. \u00c8 stato consigliere economico presso il Ministero delle finanze, il Ministero del bilancio, il Ministero del tesoro, la Presidenza del Consiglio dei ministri e Confindustria.\nAttivit\u00e0 politica.\nNel 2001 si \u00e8 candidato alla Camera dei deputati nel collegio di Macerata: sostenuto dalla Casa delle Libert\u00e0, ottenne il 43,7% dei voti e venne sconfitto dal rappresentante dell'Ulivo Valerio Calzolaio. Nei governi Berlusconi II e III ha ricoperto l'incarico di viceministro per l'Economia e le Finanze (2001-2006) in quota AN.\nNelle elezioni politiche 2006 \u00e8 stato eletto senatore con Alleanza Nazionale. Nelle elezioni politiche del 2008 \u00e8 stato rieletto senatore, nelle file del Popolo della Libert\u00e0 (la nuova aggregazione politica nata dall'unione fra Forza Italia ed Alleanza Nazionale) e ricopre l'incarico di presidente della Commissione Finanze e Tesoro del Senato.\nIl 2 agosto 2010 aderisce al gruppo di Futuro e Libert\u00e0 per l'Italia di cui \u00e8 reggente prima della costituzione del Gruppo. Alle elezioni politiche del 2013 \u00e8 candidato al Senato nella circoscrizione Sicilia, nella lista Con Monti per l'Italia, in quota FLI, ma non \u00e8 eletto. Presidente del Centro Studi \"Economia reale\", nel 2014 \u00e8 tra i promotori della raccolta di firme per 4 referendum \"per fermare l'austerit\u00e0\".\nEventi controversi.\nIl 3 aprile 1978 (a quel tempo era docente presso l'Universit\u00e0 di Bologna) partecipa, insieme ad Alberto Cl\u00f2 e a Romano Prodi (all'epoca, in base a quanto riferito nelle audizioni, tutti e tre vicini alle posizioni politiche della Democrazia Cristiana), a una famosa seduta spiritica svoltasi nella casa di Cl\u00f2 sui colli bolognesi, durante il rapimento di Aldo Moro, in cui sarebbero stati comunicati dal piattino i nomi Viterbo, Bolsena e Gradoli, che, una volta comunicati alle autorit\u00e0, porteranno a una ricerca dello statista nella cittadina di Gradoli, sul Lago di Bolsena (si scoprir\u00e0 che coincideva con il nome della strada in cui si trovava uno dei covi romani delle Brigate Rosse). Sia Prodi (ascoltato dalla Commissione Moro), che Cl\u00f2, oltre allo stesso Baldassarri (ascoltati dalla Commissione Stragi), affermeranno di non aver effettuato altre sedute spiritiche dopo di quella, confermando per\u00f2 la genuinit\u00e0 della stessa (alla critica sul fatto che qualcuno avrebbe potuto guidare il piattino, facendogli produrre i nomi senza che gli altri partecipanti se ne rendessero conto, Cl\u00f2 sostenne che la parola \"Gradoli\", cos\u00ec come \"Bolsena\" e \"Viterbo\", si erano formate pi\u00f9 volte e con partecipanti differenti)."}
{"id": "256132", "revid": "767487", "url": "https://it.wikipedia.org/wiki?curid=256132", "title": "La Chapelle-de-Bragny", "text": "La Chapelle-de-Bragny \u00e8 un comune francese di 247 abitanti situato nel dipartimento della Saona e Loira, nella regione della Borgogna-Franca Contea."}
{"id": "256133", "revid": "413187", "url": "https://it.wikipedia.org/wiki?curid=256133", "title": "Fumetto alternativo", "text": "Il fumetto alternativo (\"alternative comics\"), definito anche fumetto indipendente, \u00e8 una corrente e una denominazione per alcune serie di fumetti, diffusasi negli Stati Uniti a partire dagli anni ottanta e, in Europa, dai primi anni novanta. Le serie comprendevano una vasta gamma di generi, stili artistici e soggetti e molte opere sono state etichettate anche come fumetti \"post-underground\", \"indie\", d'autore o \"new wave\".\nGli \"alternative comics\" erano spesso autoprodotti dagli artisti stessi, che non dovevano quindi essere soggetti a rigide linee guida, pressioni, vincoli o censure, come poteva accadere invece a chi lavorava per i grandi editori come Marvel o DC Comics. In America questa corrente faceva seguito al movimento dei fumetti \"underground\"\",\" attivo fra la fine degli anni sessanta e l'inizio degli anni settanta, promosso da gruppo di artisti che fondarono la rivista \"Zap Comix\" e portavano avanti l'idea che gli artisti avessero il diritto di sperimentare ed esprimersi liberamente. I fumetti indipendenti rappresentarono cos\u00ec un'alternativa ai classici fumetti dei supereroi che, in passato, dominavano l'industria dei fumetti americani."}
{"id": "256134", "revid": "767487", "url": "https://it.wikipedia.org/wiki?curid=256134", "title": "La Chapelle-de-Guinchay", "text": "La Chapelle-de-Guinchay \u00e8 un comune francese di 3.742 abitanti situato nel dipartimento della Saona e Loira nella regione della Borgogna-Franca Contea."}
{"id": "256135", "revid": "287204", "url": "https://it.wikipedia.org/wiki?curid=256135", "title": "La Chapelle-du-Mont-de-France", "text": "La Chapelle-du-Mont-de-France \u00e8 un comune francese di 174 abitanti situato nel dipartimento della Saona e Loira nella regione della Borgogna-Franca Contea."}
{"id": "256136", "revid": "287204", "url": "https://it.wikipedia.org/wiki?curid=256136", "title": "La Chapelle-Naude", "text": "La Chapelle-Naude \u00e8 un comune francese di 525 abitanti situato nel dipartimento della Saona e Loira nella regione della Borgogna-Franca Contea."}
{"id": "256137", "revid": "287204", "url": "https://it.wikipedia.org/wiki?curid=256137", "title": "La Chapelle-Saint-Sauveur (Saona e Loira)", "text": "La Chapelle-Saint-Sauveur \u00e8 un comune francese di 711 abitanti situato nel dipartimento della Saona e Loira nella regione della Borgogna-Franca Contea."}
{"id": "256138", "revid": "287204", "url": "https://it.wikipedia.org/wiki?curid=256138", "title": "La Chapelle-sous-Brancion", "text": "La Chapelle-sous-Brancion \u00e8 un comune francese di 131 abitanti situato nel dipartimento della Saona e Loira, nella regione della Borgogna-Franca Contea."}
{"id": "256139", "revid": "287204", "url": "https://it.wikipedia.org/wiki?curid=256139", "title": "La Chapelle-sous-Dun", "text": "La Chapelle-sous-Dun \u00e8 un comune francese di 420 abitanti situato nel dipartimento della Saona e Loira nella regione della Borgogna-Franca Contea."}
{"id": "256140", "revid": "228587", "url": "https://it.wikipedia.org/wiki?curid=256140", "title": "La Chapelle-Saint-Sauveur", "text": ""}
{"id": "256141", "revid": "392652", "url": "https://it.wikipedia.org/wiki?curid=256141", "title": "La Chapelle-sous-Uchon", "text": "La Chapelle-sous-Uchon \u00e8 un comune francese di 199 abitanti situato nel dipartimento della Saona e Loira, nella regione della Borgogna-Franca Contea."}
{"id": "256142", "revid": "767487", "url": "https://it.wikipedia.org/wiki?curid=256142", "title": "La Chapelle-Th\u00e8cle", "text": "La Chapelle-Th\u00e8cle \u00e8 un comune francese di 499 abitanti situato nel dipartimento della Saona e Loira nella regione della Borgogna-Franca Contea."}
{"id": "256143", "revid": "287204", "url": "https://it.wikipedia.org/wiki?curid=256143", "title": "Charette-Varennes", "text": "Charette-Varennes \u00e8 un comune francese di 410 abitanti situato nel dipartimento della Saona e Loira nella regione della Borgogna-Franca Contea."}
{"id": "256144", "revid": "767487", "url": "https://it.wikipedia.org/wiki?curid=256144", "title": "La Charm\u00e9e", "text": "La Charm\u00e9e \u00e8 un comune francese di 714 abitanti situato nel dipartimento della Saona e Loira nella regione della Borgogna-Franca Contea."}
{"id": "256145", "revid": "287204", "url": "https://it.wikipedia.org/wiki?curid=256145", "title": "La Chaux (Saona e Loira)", "text": "La Chaux \u00e8 un comune francese di 314 abitanti situato nel dipartimento della Saona e Loira nella regione della Borgogna-Franca Contea."}
{"id": "256146", "revid": "831200", "url": "https://it.wikipedia.org/wiki?curid=256146", "title": "La Clayette", "text": "La Clayette \u00e8 un comune francese di 1.636 abitanti situato nel dipartimento della Saona e Loira nella regione della Borgogna-Franca Contea.\nGeografia fisica.\nLa citt\u00e0 si trova nel est della Francia, situata a 85\u00a0km a nord di Lione e relativamente vicino alla Svizzera.\nStoria.\nIl famoso cavallo bianco di Enrico IV di Francia, presente alla famosa battaglia di Ivry, \u00e8 stato acquistato La Clayette. Ecco perch\u00e9 l'animale \u00e8 ormai l'emblema della citt\u00e0 ed \u00e8 sulla cresta della citt\u00e0."}
{"id": "256147", "revid": "287204", "url": "https://it.wikipedia.org/wiki?curid=256147", "title": "La Comelle", "text": "La Comelle \u00e8 un comune francese di 188 abitanti situato nel dipartimento della Saona e Loira nella regione della Borgogna-Franca Contea."}
{"id": "256148", "revid": "110157", "url": "https://it.wikipedia.org/wiki?curid=256148", "title": "Le Creusot", "text": "Le Creusot \u00e8 un comune francese di 23.278 abitanti situato nel dipartimento della Saona e Loira nella regione della Borgogna-Franca Contea.\nStoria.\n costruite per ospitare gli operai e le loro famiglie, sia in quello che \u00e8 il simbolo della citt\u00e0: \"Le Pilon\", una pressa a vapore costruita nella seconda met\u00e0 del 1800 che fa mostra di s\u00e9, come monumento, nella piazza principale della citt\u00e0.\nAmministrazione.\nCantoni.\nFino al 2014 il territorio comunale della citt\u00e0 di Le creusot era ripartito in due cantoni:\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, il territorio comunale della citt\u00e0 di Le creusot \u00e8 stato ripartito in due nuovi cantoni:"}
{"id": "256149", "revid": "287204", "url": "https://it.wikipedia.org/wiki?curid=256149", "title": "\u00c9cuelles (Saona e Loira)", "text": "\u00c9cuelles \u00e8 un comune francese di 226 abitanti situato nel dipartimento della Saona e Loira nella regione della Borgogna-Franca Contea."}
{"id": "256150", "revid": "1305772", "url": "https://it.wikipedia.org/wiki?curid=256150", "title": "La Chaux", "text": ""}
{"id": "256151", "revid": "287204", "url": "https://it.wikipedia.org/wiki?curid=256151", "title": "\u00c9cuisses", "text": "\u00c9cuisses \u00e8 un comune francese di 1.714 abitanti situato nel dipartimento della Saona e Loira nella regione della Borgogna-Franca Contea."}
{"id": "256152", "revid": "287204", "url": "https://it.wikipedia.org/wiki?curid=256152", "title": "\u00c9pertully", "text": "\u00c9pertully \u00e8 un comune francese di 59 abitanti situato nel dipartimento della Saona e Loira nella regione della Borgogna-Franca Contea."}
{"id": "256153", "revid": "11959", "url": "https://it.wikipedia.org/wiki?curid=256153", "title": "Mehemet Ali", "text": ""}
{"id": "256154", "revid": "729019", "url": "https://it.wikipedia.org/wiki?curid=256154", "title": "Cucchiaio da tavola", "text": "Il cucchiaio, oltre ad essere un utensile da cucina, viene anche utilizzato come unit\u00e0 di misura del volume. Non \u00e8 definito in maniera inequivoca ma il suo valore \u00e8 di circa 15 millilitri. In inglese viene abbreviato come T., tbs. o tbsp. (da \"table spoon\"), ed in tedesco come EL (da \"Essl\u00f6ffel\").\nLa tradizionale interpretazione americana di questa unit\u00e0 \u00e8:\nQueste conversioni venivano considerate scomode, in quanto nelle tabelle nutrizionali erano usate, anche negli Stati Uniti, le unit\u00e0 del Sistema Internazionale. Per rimediare alla scomoda conversione, una Legge federale di alcuni anni fa defin\u00ec:\ncon questa definizione, viene usato anche in altri paesi. In Australia, invece, un Cucchiaio da tavola equivale a 20 mL.\nL'unit\u00e0 tradizionale inglese non venne mai standardizzata, e poteva variare tra \u00bd e \u215d once liquide imperiali (tra 14,2 mL e 17,8 mL)\nPur essendo tecnicamente un'unit\u00e0 di volume liquido, viene spesso usato per i solidi (ad esempio per il burro)."}
{"id": "256155", "revid": "767487", "url": "https://it.wikipedia.org/wiki?curid=256155", "title": "\u00c9pervans", "text": "\u00c9pervans \u00e8 un comune francese di 1.658 abitanti situato nel dipartimento della Saona e Loira, nella regione della Borgogna-Franca Contea."}
{"id": "256156", "revid": "287204", "url": "https://it.wikipedia.org/wiki?curid=256156", "title": "\u00c9cuelles", "text": "Esistono pi\u00f9 comuni francesi con questo nome"}
{"id": "256157", "revid": "110157", "url": "https://it.wikipedia.org/wiki?curid=256157", "title": "\u00c9pinac", "text": "\u00c9pinac \u00e8 un comune francese di 2.416 abitanti situato nel dipartimento della Saona e Loira nella regione della Borgogna-Franca Contea."}
{"id": "256158", "revid": "287204", "url": "https://it.wikipedia.org/wiki?curid=256158", "title": "\u00c9tang-sur-Arroux", "text": "\u00c9tang-sur-Arroux \u00e8 un comune francese di 2.082 abitanti situato nel dipartimento della Saona e Loira nella regione della Borgogna-Franca Contea."}
{"id": "256159", "revid": "767487", "url": "https://it.wikipedia.org/wiki?curid=256159", "title": "\u00c9trigny", "text": "\u00c9trigny \u00e8 un comune francese di 466 abitanti situato nel dipartimento della Saona e Loira nella regione della Borgogna-Franca Contea."}
{"id": "256161", "revid": "767487", "url": "https://it.wikipedia.org/wiki?curid=256161", "title": "Le Fay", "text": "Le Fay \u00e8 un comune francese di 621 abitanti situato nel dipartimento della Saona e Loira nella regione della Borgogna-Franca Contea."}
{"id": "256162", "revid": "287204", "url": "https://it.wikipedia.org/wiki?curid=256162", "title": "La Frette (Saona e Loira)", "text": "La Frette \u00e8 un comune francese di 214 abitanti situato nel dipartimento della Saona e Loira nella regione della Borgogna-Franca Contea."}
{"id": "256163", "revid": "287204", "url": "https://it.wikipedia.org/wiki?curid=256163", "title": "La Gen\u00eate", "text": "La Gen\u00eate \u00e8 un comune francese di 558 abitanti situato nel dipartimento della Saona e Loira nella regione della Borgogna-Franca Contea."}
{"id": "256164", "revid": "767487", "url": "https://it.wikipedia.org/wiki?curid=256164", "title": "La Grande-Verri\u00e8re", "text": "La Grande-Verri\u00e8re \u00e8 un comune francese di 541 abitanti situato nel dipartimento della Saona e Loira nella regione della Borgogna-Franca Contea."}
{"id": "256165", "revid": "287204", "url": "https://it.wikipedia.org/wiki?curid=256165", "title": "Les Guerreaux", "text": "Les Guerreaux \u00e8 un comune francese di 263 abitanti situato nel dipartimento della Saona e Loira nella regione della Borgogna-Franca Contea."}
{"id": "256166", "revid": "287204", "url": "https://it.wikipedia.org/wiki?curid=256166", "title": "La Guiche", "text": "La Guiche \u00e8 un comune francese di 637 abitanti situato nel dipartimento della Saona e Loira nella regione della Borgogna-Franca Contea."}
{"id": "256167", "revid": "1833487", "url": "https://it.wikipedia.org/wiki?curid=256167", "title": "Cucchiaio", "text": "Il cucchiaio (dal latino \"cochle\u0101rium\", \"strumento per mangiare le chiocciole\"), \u00e8 una posata da tavola costituita da una paletta concava ovale fornita di manico usata per raccogliere e portare alla bocca cibi liquidi o non compatti. Il cucchiaio \u00e8 principalmente di metallo; un tempo in argento, ottone, corno e alpacca, oggi acciaio inossidabile, ma ne esistono anche di legno, corno e quelli di porcellana, tipici della cucina orientale. Per la ristorazione veloce o per occasioni in cui non vi \u00e8 la possibilit\u00e0 di lavare le posate come picnic o feste ci sono cucchiai in plastica \"usa e getta\" anche imbustati, in genere con coltello, forchetta e tovagliolo di carta, per motivi igienici.\nStoria.\nIn origine il \"cochle\u0101rium\" era un recipiente che conteneva le chiocciole, come si ritrova in Varrone; pi\u00f9 tardi la parola prese a indicare un arnese con punta che serviva a cavare i molluschi fuori dal guscio, come avverte Marziale (prima in osso e poi in metallo) e talvolta si usava anche per aprire le uova. In alcuni casi il manico aveva una doppia punta e veniva usato con le stesse funzioni con cui oggi si usa la forchetta. Un altro tipo di cucchiaio latino era la \"ligula\", con una cavit\u00e0 ovale allungata e appuntita e un manico dritto o leggermente incurvato con un ornamento in fondo.\nNel corso del tempo sono stati prodotti cucchiai di rilevante interesse artistico; esemplari medievali e rinascimentali, sono conservati al Museo Correr di Venezia, al Louvre e al Victoria and Albert Museum di Londra.\nCon il tempo il cucchiaio ha subito un'evoluzione: nel '600 il manico \u00e8 stato progressivamente allungato, mentre nel '700 il cucchiaio ha assunto forme e dimensioni diversificate in base all'uso a cui era destinato.\nOltre che per cibarsi, il cucchiaio ha avuto (e ha) anche una funzione liturgica. Fino al '700 ne esistevano a fori sottilissimi per far passare il vino durante la messa. Esistono ancora nelle chiese di rito cattolico romano cucchiai da incenso, mentre nel rito greco, copto e siriaco esiste un cucchiaio da comunione.\nDimensioni.\nLe dimensioni dei cucchiai sono in relazione all'uso, elencati dal pi\u00f9 grande al pi\u00f9 piccolo:\nIn paesi anglofoni come Regno Unito, Stati Uniti e Australia il cucchiaio e il cucchiaino vengono usati come unit\u00e0 di misura, con i nomi di \"tablespoon\" \"cucchiaio da tavola\" e \"teaspoon\" \"cucchiaio da t\u00e8\"."}
{"id": "256168", "revid": "767487", "url": "https://it.wikipedia.org/wiki?curid=256168", "title": "L'H\u00f4pital-le-Mercier", "text": "L'H\u00f4pital-le-Mercier \u00e8 un comune francese di 320 abitanti situato nel dipartimento della Saona e Loira nella regione della Borgogna-Franca Contea."}
{"id": "256169", "revid": "767487", "url": "https://it.wikipedia.org/wiki?curid=256169", "title": "Issy-l'\u00c9v\u00eaque", "text": "Issy-l'\u00c9v\u00eaque \u00e8 un comune francese di 863 abitanti situato nel dipartimento della Saona e Loira nella regione della Borgogna-Franca Contea."}
{"id": "256170", "revid": "287204", "url": "https://it.wikipedia.org/wiki?curid=256170", "title": "La Loy\u00e8re", "text": "La Loy\u00e8re \u00e8 un comune francese soppresso e frazione del dipartimento della Saona e Loira nella regione della Borgogna-Franca Contea. Dal 1\u00ba gennaio 2016 si \u00e8 fuso con il comune di Fragnes per formare il nuovo comune di Fragnes-La Loy\u00e8re."}
{"id": "256171", "revid": "965226", "url": "https://it.wikipedia.org/wiki?curid=256171", "title": "Giuseppe Vegas", "text": "Biografia.\nNato a Milano, vive a Roma.\nLaureato con lode in giurisprudenza nel 1973 presso l'Universit\u00e0 degli Studi di Milano, giornalista pubblicista, \u00e8 stato direttore scientifico della Fondazione Einaudi di Roma e direttore responsabile di \"Einaudi Notizie\", newsletter della fondazione. Ha lavorato nel campo della pubblica amministrazione dal 1975. Dal 1978 \u00e8 stato consigliere parlamentare del Senato della Repubblica, nell\u2019ambito del quale \u00e8 stato a lungo segretario della Commissione bilancio.\nNel 1995 viene nominato sottosegretario alle Finanze e, successivamente, al Tesoro nel Governo Dini. Alle successive elezioni del '96, \u00e8 eletto senatore nel collegio di Novara per la coalizione del Polo per le Libert\u00e0. In questa legislatura \u00e8 membro della Commissione Bilancio, della Commissione Bicamerale per le riforme costituzionali e della Giunta per il Regolamento. \u00c8 anche vicepresidente del gruppo parlamentare di Forza Italia.\n\u00c8 stato delegato dal suo partito al congresso del Partito Popolare Europeo di Berlino del gennaio 2001. Rieletto al Senato alle politiche del 2001 sempre nel Collegio uninominale di Novara. Nominato sottosegretario e successivamente Vice Ministro dell'Economia e delle Finanze dei governi della Casa delle Libert\u00e0 nel quinquennio 2001-2006.\nAlle elezioni politiche del 2006 viene rieletto senatore per la terza volta per la lista di Forza Italia in Piemonte. \u00c8 membro della Commissione Bilancio e della Commissione per le Politiche dell'Unione europea. Ricopre anche l'incarico di vice capogruppo di Forza Italia al Senato.\nAlle elezioni politiche del 2008 \u00e8 rieletto in Parlamento (questa volta alla Camera) per il PDL e nominato sottosegretario e successivamente vice ministro dell'Economia e delle Finanze nel quarto Governo Berlusconi.\nPresidente dal dicembre 2010 (D.P.R. 15.12.2010) al dicembre 2017 della Commissione Nazionale per le Societ\u00e0 e la Borsa (CONSOB). Nel corso del mandato ricopre anche le cariche di membro del Comitato di gestione (\"Management Board\"), organo esecutivo dell'Esma (\"European Securities and Markets Authority\") e di Presidente della \"Mediterranean Partnership of Securities Regulators\".\nGiornalista pubblicista. Ha collaborato, tra l\u2019altro a Il Sole-24 Ore, Il Foglio, Il Messaggero e MF. \n\u00c8 stato professore a contratto nelle universit\u00e0 di Parma, Statale di Milano e Luspio di Roma. \u00c8 stato Direttore Scientifico della Fondazione Einaudi per Studi di Politica ed Economia di Roma.\n\u00c8 autore di numerose pubblicazioni, monografie universitarie e manuali per l\u2019universit\u00e0 e per le scuole superiori in tema di finanza pubblica.\nCommendatore della Repubblica Italiana e \"Verdienst Grosses Kreuz\" della Repubblica di Germania. \u00c8 stato insignito della Medaglia di benemerenza civica della citt\u00e0 di Milano e del premio Guido Carli per l\u2019economia.\nAttualmente \u00e8 professore a contratto nella facolt\u00e0 di Economia dell\u2019Universit\u00e0 Cattolica del Sacro Cuore di Milano. \nPubblicazioni.\nHa pubblicato i seguenti volumi:"}
{"id": "256172", "revid": "767487", "url": "https://it.wikipedia.org/wiki?curid=256172", "title": "Lucenay-l'\u00c9v\u00eaque", "text": "Lucenay-l'\u00c9v\u00eaque \u00e8 un comune francese di 396 abitanti situato nel dipartimento della Saona e Loira nella regione della Borgogna-Franca Contea."}
{"id": "256173", "revid": "2149408", "url": "https://it.wikipedia.org/wiki?curid=256173", "title": "Henri Toivonen", "text": "Suo padre Pauli Toivonen fu un famoso pilota di rally negli anni sessanta, e anche suo fratello minore Harri intraprese la carriera di pilota.\nBiografia.\nAveva iniziato a correre nel 1975 nelle particolari gare sul ghiaccio con una Simca Rallye, per poi passare due anni dopo alla Sunbeam Avenger. Nel 1978, alla guida di una Citro\u00ebn CX, corre in Portogallo e all'Acropoli, ma in entrambe le gare non arriv\u00f2 al termine; lo stesso anno, con una Talbot del Gruppo 2 corre al RAC arrivando 9\u00ba. Nel 1979 corre molto in Inghilterra con una Ford Escort del Gruppo 4 alternata ad altre macchine, tra cui una Fiat 131 Abarth Rally ufficiale, avuta grazie a suo padre, molto amico di Cesare Fiorio.\nNel 1980 diventa pilota ufficiale Talbot, correndo con una Sunbeam Lotus insieme a Guy Fr\u00e9quelin. Vince l'Artic e il RAC, aggiudicandosi a 24 anni, 3 mesi e 24 giorni il primato di pilota pi\u00f9 giovane a vincere un rally iridato. Successivamente arriva 5\u00ba al Sanremo del 1980 e al Monte Carlo del 1981, trovandosi accanto come navigatore Fred Gallagher, uno che non parla la sua lingua e che conosce solo l'inglese: per capirsi nomineranno le curve \"cattive\", \"veloci\" e \"medie\". Nel 1981 arriva 2\u00ba in Portogallo e in Italia. Nel 1982 e 1983 fa parte del Team Rothmans, in squadra con Walter R\u00f6hrl, con una Opel Ascona 400 e Manta 400, ottenendo molti ritiri, rimonte storiche, ma poche soddisfazioni. Nell'attesa di correre il Campionato Europeo Rally con una Porsche 911 a trazione integrale, corre il San Marino con una Ferrari 308 GTB, ma \u00e8 costretto a ritirarsi per la rottura della scatola dello sterzo. Nel 1984 arriv\u00f2 2\u00ba all'Europeo con la 911 del Team Rothmans (malgrado la Porsche non fosse mai stata omologata e piena di problemi) aggiudicandosi cinque gare, compreso il Costa Smeralda, nonostante corresse con le \"stampelle\" per problemi fisici, a causa dell'incidente in una gara karting.\nNel frattempo debutta con la Lancia Rally 037 prendendo parte a qualche gara del mondiale, conquistandosi la fiducia di Cesare Fiorio che lo vuole nel Team Lancia Martini Racing, passando definitivamente nel 1985 a far parte della casa torinese, e vivendo la fase finale della 037, ormai sorpassata dalle vetture a quattro ruote motrici; in Costa Smeralda per\u00f2 esce di strada infortunandosi nuovamente alle vertebre, rimanendo fermo per due mesi. Lancia, per stare al passo con la nuova tecnologia delle quattro ruote motrici (pi\u00f9 competitive sullo sterrato), ha gi\u00e0 pronta la nuova \"arma\", la Delta S4.\nL'inizio della stagione 1986 lo vede tra i favoriti per la vittoria finale del Mondiale, ottenendo subito una vittoria a Monte Carlo. In Svezia, quando era gi\u00e0 in testa dopo poche speciali, una rottura di una valvola lo costrinse al ritiro. In Portogallo, dopo la prima speciale (con le tre Lancia di Markku Al\u00e9n, Toivonen e Miki Biasion gi\u00e0 in testa) ci fu uno sciopero bianco dei piloti, i quali, in seguito all'incidente di Santos con la Ford RS200, in cui rimasero uccisi tre spettatori, decisero di non partire per le speciali successive per le scarse misure di sicurezza dei tifosi lungo i tracciati; Toivonen fu portavoce della protesta di tutti i piloti ufficiali che partecipavano al Rally. Al Costa Smeralda ottenne la vittoria in maniera schiacciante, anche considerando che per alcune speciali ebbe un guasto al compressore volumetrico della Delta S4.\nLa morte.\nAl Tour de Corse del 1986 Toivonen prese immediatamente la testa della corsa, con ampi distacchi: dopo 17 prove speciali distanziava di due minuti e quarantacinque secondi il pilota che al momento era appena dietro di lui nella temporanea classifica del rally, il francese Bruno Saby. Malauguratamente usc\u00ec di strada sulla discesa del Col d'Ominanda, lungo una curva a sinistra apparentemente facile, ma che comunque confinava con un burrone molto ripido, pieno di alberi e non protetto da muretti o guard rail.\nL'auto, cappottando, urt\u00f2 con il fondo il fusto di un albero, e il serbatoio della benzina, che si trovava sotto i sedili, fu compresso fino alla rottura; la benzina, venendo a contatto con le parti incandescenti del turbocompressore e dei collettori di scarico, si incendi\u00f2 e con essa l'intera auto, che aveva appena finito di cappottare fermandosi sul tetto. Non ci fu scampo per Henri e per il suo navigatore, Sergio Cresto. Saby e Biasion, arrivati sul luogo dell'incidente in un paio di minuti, non poterono fare niente per salvare Henri e Sergio, in quanto il calore emanato dall'incendio era insopportabile anche a diversi metri di distanza. Erano le 14:58 del 2 maggio 1986 e la Lancia non pot\u00e9 fare altro che ritirare ogni sua vettura dalla competizione lasciando via libera a Saby, che non volle, come da tradizione, stappare lo champagne in piedi sul cofano della sua Peugeot 205 T16 E2 per la vittoria conseguita, in segno di rispetto per il pilota finlandese.\nLa morte di Toivonen e Cresto \u2013 avvenuta a un anno esatto di distanza dall'incidente mortale del loro compagno di squadra Attilio Bettega, tragedia che aveva sollevato i primi dubbi sulla sicurezza della categoria \u2013 fu l'episodio che port\u00f2 alla definitiva soppressione del Gruppo B da parte della FIA. Dopo la sua scomparsa, Henri \u00e8 rimasto nei cuori di tutti gli appassionati di rally e per questo, in suo onore, gli \u00e8 dedicata la Race of Champions, una gara annuale su circuito dove i piloti storici di tutte le epoche si affrontano usando diversi tipi di auto. Sul luogo dell'incidente, dov'\u00e8 posta una lapide commemorativa, non mancano mai messaggi e ricordi dei suoi fan."}
{"id": "256175", "revid": "767487", "url": "https://it.wikipedia.org/wiki?curid=256175", "title": "Le Miroir", "text": "Le Miroir \u00e8 un comune francese di 569 abitanti situato nel dipartimento della Saona e Loira nella regione della Borgogna-Franca Contea."}
{"id": "256176", "revid": "767487", "url": "https://it.wikipedia.org/wiki?curid=256176", "title": "Montceaux-l'\u00c9toile", "text": "Montceaux-l'\u00c9toile \u00e8 un comune francese di 272 abitanti situato nel dipartimento della Saona e Loira nella regione della Borgogna-Franca Contea."}
{"id": "256177", "revid": "767487", "url": "https://it.wikipedia.org/wiki?curid=256177", "title": "La Motte-Saint-Jean", "text": "La Motte-Saint-Jean \u00e8 un comune francese di 1.230 abitanti situato nel dipartimento della Saona e Loira nella regione della Borgogna-Franca Contea."}
{"id": "256178", "revid": "436907", "url": "https://it.wikipedia.org/wiki?curid=256178", "title": "Muhammad Ali (disambigua)", "text": "Il nome Muhammad Ali (o Mohammed Ali o altri varianti) pu\u00f2 riferirsi a:"}
{"id": "256179", "revid": "287204", "url": "https://it.wikipedia.org/wiki?curid=256179", "title": "La Petite-Verri\u00e8re", "text": "La Petite-Verri\u00e8re \u00e8 un comune francese di 52 abitanti situato nel dipartimento della Saona e Loira nella regione della Borgogna-Franca Contea."}
{"id": "256180", "revid": "29460", "url": "https://it.wikipedia.org/wiki?curid=256180", "title": "Metodi di caratterizzazione", "text": ""}
{"id": "256181", "revid": "287204", "url": "https://it.wikipedia.org/wiki?curid=256181", "title": "Le Planois", "text": "Le Planois \u00e8 un comune francese di 104 abitanti situato nel dipartimento della Saona e Loira nella regione della Borgogna-Franca Contea."}
{"id": "256182", "revid": "287204", "url": "https://it.wikipedia.org/wiki?curid=256182", "title": "Le Puley", "text": "Le Puley \u00e8 un comune francese di 95 abitanti situato nel dipartimento della Saona e Loira nella regione della Borgogna-Franca Contea."}
{"id": "256183", "revid": "287204", "url": "https://it.wikipedia.org/wiki?curid=256183", "title": "La Racineuse", "text": "La Racineuse \u00e8 un comune francese di 157 abitanti situato nel dipartimento della Saona e Loira nella regione della Borgogna-Franca Contea."}
{"id": "256184", "revid": "76069", "url": "https://it.wikipedia.org/wiki?curid=256184", "title": "Le Rousset", "text": "Le Rousset \u00e8 un comune francese soppresso e frazione del dipartimento della Saona e Loira nella regione della Borgogna-Franca Contea. Dal 1\u00ba gennaio 2016 si \u00e8 fuso con il comune di Marizy per formare il nuovo comune di Le Rousset-Marizy."}
{"id": "256185", "revid": "287204", "url": "https://it.wikipedia.org/wiki?curid=256185", "title": "Saint-\u00c9miland", "text": "Saint-\u00c9miland \u00e8 un comune francese di 325 abitanti situato nel dipartimento della Saona e Loira nella regione della Borgogna-Franca Contea."}
{"id": "256186", "revid": "767487", "url": "https://it.wikipedia.org/wiki?curid=256186", "title": "Saint-\u00c9tienne-en-Bresse", "text": "Saint-\u00c9tienne-en-Bresse \u00e8 un comune francese di 859 abitanti situato nel dipartimento della Saona e Loira nella regione della Borgogna-Franca Contea."}
{"id": "256188", "revid": "287204", "url": "https://it.wikipedia.org/wiki?curid=256188", "title": "La Tagni\u00e8re", "text": "La Tagni\u00e8re \u00e8 un comune francese di 256 abitanti situato nel dipartimento della Saona e Loira nella regione della Borgogna-Franca Contea. \u00c8 gemellato con il comune di Collalto Sabino."}
{"id": "256189", "revid": "287204", "url": "https://it.wikipedia.org/wiki?curid=256189", "title": "Le Tartre", "text": "Le Tartre \u00e8 un comune francese di 122 abitanti situato nel dipartimento della Saona e Loira nella regione della Borgogna-Franca Contea."}
{"id": "256191", "revid": "287204", "url": "https://it.wikipedia.org/wiki?curid=256191", "title": "La Truch\u00e8re", "text": "La Truch\u00e8re \u00e8 un comune francese di 212 abitanti situato nel dipartimento della Saona e Loira nella regione della Borgogna-Franca Contea."}
{"id": "256192", "revid": "287204", "url": "https://it.wikipedia.org/wiki?curid=256192", "title": "La Villeneuve (Saona e Loira)", "text": "La Villeneuve \u00e8 un comune soppresso e frazione del comune francese di Clux-Villeneuve, situato nel dipartimento della Saona e Loira nella regione della Borgogna-Franca Contea.\nLa Villeneuve \u00e8 stato un comune indipendente fino al 1\u00ba gennaio 2015, quando si \u00e8 fuso con la commune di Clux per formare il nuovo comune di Clux-Villeneuve."}
{"id": "256193", "revid": "287204", "url": "https://it.wikipedia.org/wiki?curid=256193", "title": "La Vineuse", "text": "La Vineuse \u00e8 un comune francese di 303 abitanti situato nel dipartimento della Saona e Loira nella regione della Borgogna-Franca Contea."}
{"id": "256194", "revid": "2175", "url": "https://it.wikipedia.org/wiki?curid=256194", "title": "G\u00e9anges", "text": ""}
{"id": "256195", "revid": "3115", "url": "https://it.wikipedia.org/wiki?curid=256195", "title": "Dragogna", "text": "Il Dragogna (in sloveno e croato \"Dragonja\") \u00e8 un fiume istriano che nasce tra i monti della Savrinia e sfocia nel Vallone di Pirano, scorrendo attraverso le saline di Sicciole, sorte proprio tra i canali ed i piani argillosi della sua ampia foce a delta.\nCon i suoi 28\u00a0km di lunghezza \u00e8 uno dei pi\u00f9 grandi della penisola; presenta un carattere torrentizio ed \u00e8 formato dall'unione di vari ruscelli e due rami principali: il \"Dragogna Grande\" a sud ed il \"Dragogna Piccolo\" a nord (pi\u00f9 conosciuto come \"Pignovazzo\" o \"torrente dei Pini\"), che confluiscono ai piedi del colle di Laura (Labor). I principali tributari del Dragogna sono, da sinistra, il torrente \"Argilla\" e pi\u00f9 a valle, da destra, il torrente Derniga. Nel pianoro alluvionale creatosi alla foce, il Dragogna si divide in tre bracci principali per raggiungere il mare: quello mediano mantiene il nome proprio mentre i canali settentrionale e meridionale, che delimitano l'area delle saline, si chiamano rispettivamente \"Lera\" e \"Sant'Odorico\".\nEra gi\u00e0 conosciuto nell'antichit\u00e0 col nome di Argaonte o Argaone. Il corso medio-basso coincide, almeno negli ultimi secoli, con il confine etnico tra i due popoli slavi in Istria. Con lo scioglimento e la spartizione del Territorio Libero di Trieste nel 1954, l'intero bacino del Dragogna pass\u00f2 sotto la giurisdizione della Repubblica Socialista Federale di Jugoslavia e l'alveo fluviale fu stabilito come primo tratto del confine amministrativo interno tra la Repubblica Socialista di Slovenia e la Repubblica Socialista di Croazia. Dal 1991 a seguito del dissolvimento della Jugoslavia, il suo corso segna un tratto dell'attuale confine politico internazionale tra Slovenia e Croazia.\nProprio il tracciato di questo tratto di confine e la sua prosecuzione come confine marittimo nella baia di Pirano e verso il mare aperto, ha costituito, dall'indipendenza fino ad oggi, un motivo di controversia diplomatica tra le due giovani repubbliche, con rivendicazioni e denunce reciproche. Non essendo riusciti a raggiungere alcun accordo bilaterale per dirimere definitivamente la questione, i governi croato e sloveno, col consenso dei rispettivi parlamenti, hanno infine concordato nel 2010 di rimettersi alle decisioni di un arbitrato internazionale, richiedendo la costituzione di un'apposita corte."}
{"id": "256196", "revid": "767487", "url": "https://it.wikipedia.org/wiki?curid=256196", "title": "Fleurville", "text": "Fleurville \u00e8 un comune francese di 491 abitanti situato nel dipartimento della Saona e Loira nella regione della Borgogna-Franca Contea."}
{"id": "256197", "revid": "287204", "url": "https://it.wikipedia.org/wiki?curid=256197", "title": "Marcasite", "text": "La marcasite \u00e8 un solfuro di ferro, appartenente al gruppo della marcasite-l\u00f6llingite, simile alla pirite (ma pi\u00f9 leggero e fragile) e ugualmente usato per l'estrazione dell'acido solforico.\nCaratterizzata da durezza, non si sfalda facilmente.\nAbito cristallino.\nL'abito cristallino \u00e8 bipiramidale, prismatico, geminato secondo il prisma verticale {110}, comuni i gruppi a freccia, a ferro di lancia, a cresta e quelli ciclici di cinque individui, a rosetta, o tabulare secondo il pinacoide basale. Comune anche in noduli e gruppi raggiati.\nOrigine e giacitura.\nIl minerale si forma nelle miniere metallifere, ma pi\u00f9 comunemente nelle rocce calcaree, argillose o depositi di lignite.\nLa marcasite si rinviene come minerale primario nelle rocce sedimentarie, come a Dover nel Kent (UK), in cristalli e noduli nel gesso, e in vene idrotermali di bassa temperatura. A Rammelsberg in Germania si rinvengono bei cristalli geminati. Si trova in abbondanza anche in Romania e nel distretto minerario dei tre stati negli (U.S.A.).\nForma in cui si presenta in natura.\nLa Marcasite si forma sia come minerale primario che secondario.\nCome minerale primario forma noduli, concrezioni e cristalli nelle rocce sedimentarie.\nCome minerale secondario si forma per alterazione chimica di un minerale primario come la pirrotite e la calcopirite e sulle superfici fresche \u00e8 di un giallo pallido quasi bianco e ha una lucentezza brillante e metallica. Questi cristalli sottili, piatti e tabulari, se aggregati sono detti \"a cresta di gallo\".\nUtilizzo.\nMolti dei campioni sono delle piriti spacciate per marcasiti.\nI campioni di marcasite vengono intagliati \"a rosa\".\nLa marcasite, nell'oreficeria e nella bigiotteria di pregio, viene tagliata e sagomata in forma di minuscole cuspidi, che vengono poi polite e incastonate, specialmente in gioielli d'argento, in modo da formare cornici ornamentali intorno alle pietre preziose, oppure per realizzare superfici a pav\u00e9, che creano gradevoli riflessi luminosi, simili a quelli dei brillantini, dovuti alla lucentezza metallica del minerale. I gioielli \ncon marcasiti erano molto in voga nell'epoca vittoriana. (Cfr. Gavin Linsell, \"Die Welt der Edelsteine,\" Juwelo Deutschland GmbH Ed., 2014; pp.168-69)."}
{"id": "256199", "revid": "767487", "url": "https://it.wikipedia.org/wiki?curid=256199", "title": "Ferroselite", "text": "La ferroselite \u00e8 un minerale appartenente al gruppo della marcasite-l\u00f6llingite.\nNel 2009 si \u00e8 appurato che la hastite \u00e8 in realt\u00e0 ferroselite."}
{"id": "256200", "revid": "23", "url": "https://it.wikipedia.org/wiki?curid=256200", "title": "Hastite", "text": ""}
{"id": "256202", "revid": "1442080", "url": "https://it.wikipedia.org/wiki?curid=256202", "title": "Kullerudite", "text": "La kullerudite \u00e8 un minerale appartenente al gruppo della marcasite-l\u00f6llingite."}
{"id": "256203", "revid": "1442080", "url": "https://it.wikipedia.org/wiki?curid=256203", "title": "Frohbergite", "text": "La frohbergite \u00e8 un minerale appartenente al gruppo della marcasite-l\u00f6llingite."}
{"id": "256204", "revid": "1776051", "url": "https://it.wikipedia.org/wiki?curid=256204", "title": "Mattagamite", "text": "La mattagamite \u00e8 un minerale appartenente al gruppo della marcasite-l\u00f6llingite."}
{"id": "256205", "revid": "767487", "url": "https://it.wikipedia.org/wiki?curid=256205", "title": "Anduoite", "text": "L'anduoite \u00e8 un raro minerale del gruppo del platino, appartenente al gruppo della marcasite-l\u00f6llingite, che deve il suo nome alla regione del Tibet, Anduo, dove \u00e8 stato scoperto.\nAbito cristallino.\nIl minerale \u00e8 isomorfo con la omeiite e si ritiene abbia la stessa struttura della marcasite.\nForma in cui si presenta in natura.\nIl minerale si presenta in aggregati massivi o granulari all'interno di giacimenti di cromo correlati a peridotiti e duniti nel Tibet. Il principale minerale correlato \u00e8 lo spinello cromico, in misura minore sono presenti la pirite, pirrotina, marcasite, magnetite, calcopirite, molibdenite, galena, millerite e violarite."}
{"id": "256206", "revid": "1776051", "url": "https://it.wikipedia.org/wiki?curid=256206", "title": "Omeiite", "text": "L'omeiite \u00e8 un minerale appartenente al gruppo della marcasite-l\u00f6llingite."}
{"id": "256207", "revid": "767487", "url": "https://it.wikipedia.org/wiki?curid=256207", "title": "Iridarsenite", "text": "L'iridarsenite \u00e8 un minerale appartenente al gruppo dell'arsenopirite."}
{"id": "256208", "revid": "1442080", "url": "https://it.wikipedia.org/wiki?curid=256208", "title": "Borishanskiite", "text": "La borishanskiite \u00e8 un minerale."}
{"id": "256211", "revid": "1442080", "url": "https://it.wikipedia.org/wiki?curid=256211", "title": "Froodite", "text": "La froodite \u00e8 un minerale appartenente al gruppo dell'arsenopirite."}
{"id": "256212", "revid": "1776051", "url": "https://it.wikipedia.org/wiki?curid=256212", "title": "Urvantsevite", "text": "L'urvantsevite \u00e8 un minerale."}
{"id": "256215", "revid": "122806116", "url": "https://it.wikipedia.org/wiki?curid=256215", "title": "Arsenopirite", "text": "Larsenopirite \u00e8 un minerale appartenente al gruppo omonimo.\nAbito cristallino.\nIn cristalli pseudorombici.\nOrigine e giacitura.\nL'arsenopirite si trova in giacimenti metalliferi insieme a vari solfuri, ma anche nelle pegmatiti ed in altre rocce Inoltre \u00e8 associata a filoni di quarzo aurifero e minerali di stagno oppure come origine idrotermale, in quanto \u00e8 uno dei primi minerali che si formano in questo tipo di ambienti\nL'arsenopirite si trova mista a pirite.\nForma in cui si presenta in natura.\nFrequenti i cristalli prismatici, allungati e striati, tuttavia non mancano i cristalli geminati con forme a croce o a stella. Il solfuro \u00e8 comune in masse granulari o compatte.\nL'arsenopirite \u00e8 isomorfa con la marcasite. I cristalli sono spesso geminati, i cristalli geminati sono incrociati secondo .\nCaratteristiche fisico-chimiche.\nIl minerale, percosso da un martello, come la pirite d\u00e0 scintille emanando l'odore caratteristico che segnala la presenza di arsenico. Polverizzato e scaldato con una fiamma dentro una provetta produce, all'inizio, un sottile strato di polvere giallo-rossastra di solfuro di arsenico la quale sublima nelle pareti della provetta, proseguendo il riscaldamento il composto diventa nero-grigiastro. Il minerale \u00e8 solubile in acido nitrico.\nUtilizzi.\n\u00c8 il minerale principale per l'estrazione dell'arsenico e dei suoi derivati, ma viene utilizzato anche per l'estrazione di sottoprodotti tra cui argento e cobalto."}
{"id": "256216", "revid": "1543377", "url": "https://it.wikipedia.org/wiki?curid=256216", "title": "Glaucodoto", "text": "Il glaucodoto \u00e8 un minerale appartenente al gruppo dell'arsenopirite.\n\u00c8 un solfuro di cobalto, ferro e arsenico con formula (Co,Fe)AsS. Il rapporto cobalto:ferro(II) \u00e8 tipicamente di 3 a 1 con tracce di nickel come sostituente. Forma una serie con l'arsenopirite (FeAsS).\nAbito cristallino.\n\u00c8 di colore compreso tra il grigio opaco ed il bianco stagno, tipicamente ritrovato come forme massive senza forma cristallina esterna. Cristallizza nel sistema ortorombico.\nOrigine e giacitura.\nLa localit\u00e0 di Vastmanland, in Svezia, ha rari cristalli bipiramidali gemellari. \u00c8 fragile con una durezza 5 sulla scala di Mohs ed una gravit\u00e0 specifica di 5,95.\nForma in cui si presenta in natura.\nSi trova in depositi idrotermali ad alta temperatura insieme a pirrotite e calcopirite. Il glaucodoto \u00e8 classificato come solfuro nel gruppo dell'arsenopirite e della l\u00f6llingite.\nIl glaucodoto fu descritto per la prima volta nel 1849 a Huasco, Provincia di Valpara\u00edso, Cile."}
{"id": "256217", "revid": "1442080", "url": "https://it.wikipedia.org/wiki?curid=256217", "title": "Gudmundite", "text": "La gudmundite \u00e8 un minerale appartenente al gruppo dell'arsenopirite."}
{"id": "256218", "revid": "1442080", "url": "https://it.wikipedia.org/wiki?curid=256218", "title": "Ruarsite", "text": "La ruarsite \u00e8 un minerale appartenente al gruppo dell'arsenopirite."}
{"id": "256220", "revid": "228587", "url": "https://it.wikipedia.org/wiki?curid=256220", "title": "Necho I", "text": ""}
{"id": "256222", "revid": "682087", "url": "https://it.wikipedia.org/wiki?curid=256222", "title": "Immunoprinting", "text": "La tecnica sierologica di caratterizzazione di immunoprinting \u00e8 un sistema veloce e affidabile per misurare la diffusione di un virus non persistente effettuando un ampio numero di campioni.\nPermette infatti di ricavare la distribuzione statistica del patogeno in una vasta scala di rilevazioni in campo epidemiologico."}
{"id": "256223", "revid": "6923", "url": "https://it.wikipedia.org/wiki?curid=256223", "title": "Helichrysum newii", "text": "L'Helichrysum newii (Oliv. &amp; Hiern, 1877) \u00e8 una pianta della famiglia delle Asteraceae.\n\u00c8 tra le poche specie botaniche che riesce a sopravvivere nella inospitale zona desertica montana del Parco nazionale del Kilimanjaro."}
{"id": "256227", "revid": "1442080", "url": "https://it.wikipedia.org/wiki?curid=256227", "title": "Osarsite", "text": "L'osarsite \u00e8 un minerale appartenente al gruppo dell'arsenopirite."}
{"id": "256228", "revid": "1442080", "url": "https://it.wikipedia.org/wiki?curid=256228", "title": "Alloclasite", "text": "L'alloclasite \u00e8 un minerale."}
{"id": "256229", "revid": "120976299", "url": "https://it.wikipedia.org/wiki?curid=256229", "title": "L\u00f6llingite", "text": "La l\u00f6llingite \u00e8 un minerale appartenente al gruppo della marcasite-l\u00f6llingite.\nIl nome deriva dalla localit\u00e0 di L\u00f6lling in Austria.\nAbito cristallino.\nCristalli prismatici, geminati.\nOrigine e giacitura.\n pegmatitica.\nIl minerale si trova in alcuni giacimenti metalliferi associata a solfuri e arseniuri di ferro, cobalto e nichel.\nReperibile in Germania, Polonia, Austria, Svezia, Canada, Algeria.\nForma in cui si presenta in natura.\nRari i cristalli prismatici, aggregati massivi compatti o raggiate e granulari."}
{"id": "256231", "revid": "287204", "url": "https://it.wikipedia.org/wiki?curid=256231", "title": "Safflorite", "text": "La safflorite \u00e8 un minerale appartenente al gruppo della marcasite-l\u00f6llingite."}
{"id": "256232", "revid": "287204", "url": "https://it.wikipedia.org/wiki?curid=256232", "title": "Rammelsbergite", "text": "La rammelsbergite \u00e8 un minerale appartenente al gruppo della marcasite-l\u00f6llingite."}
{"id": "256233", "revid": "1442080", "url": "https://it.wikipedia.org/wiki?curid=256233", "title": "Sein\u00e4jokite", "text": "La sein\u00e4jokite \u00e8 un minerale appartenente al gruppo della marcasite-l\u00f6llingite."}
{"id": "256234", "revid": "1776051", "url": "https://it.wikipedia.org/wiki?curid=256234", "title": "Nisbite", "text": "La nisbite \u00e8 un minerale appartenente al gruppo della marcasite-l\u00f6llingite."}
{"id": "256235", "revid": "1776051", "url": "https://it.wikipedia.org/wiki?curid=256235", "title": "Costibite", "text": "La costibite \u00e8 un minerale appartenente al gruppo della marcasite-l\u00f6llingite."}
{"id": "256236", "revid": "1776051", "url": "https://it.wikipedia.org/wiki?curid=256236", "title": "Oenite", "text": "L'oenite \u00e8 un minerale appartenente al gruppo della marcasite-l\u00f6llingite.\nEtimologia.\nIl nome \u00e8 in onore del mineralogista e petrologo olandese Ing Soen Oen (1928-1996)."}
{"id": "256237", "revid": "767487", "url": "https://it.wikipedia.org/wiki?curid=256237", "title": "Clinosafflorite", "text": "La clinosafflorite \u00e8 un minerale."}
{"id": "256238", "revid": "1442080", "url": "https://it.wikipedia.org/wiki?curid=256238", "title": "Pararammelsbergite", "text": "La pararammelsbergite \u00e8 un minerale."}
{"id": "256239", "revid": "1776051", "url": "https://it.wikipedia.org/wiki?curid=256239", "title": "Paracostibite", "text": "La paracostibite \u00e8 un minerale."}
{"id": "256240", "revid": "31886", "url": "https://it.wikipedia.org/wiki?curid=256240", "title": "Regione di informazioni di volo", "text": "In aeronautica, e in particolare nel controllo del traffico aereo una regione di informazioni di volo, o in inglese internazionale flight information region, normalmente indicata con l'acronimo FIR, \u00e8 uno spazio aereo di determinate dimensioni, entro cui vengono forniti il Servizio Informazioni Volo (FIS - \"flight information service\") ed il servizio di allarme (ALS - \"alerting service\").\nDescrizione.\nOgni porzione di atmosfera terrestre \u00e8 compresa in una specifica FIR. Gli spazi aerei dei paesi pi\u00f9 piccoli sono incorporati in un'unica FIR, mentre per i paesi pi\u00f9 grandi lo spazio aereo \u00e8 suddiviso in un certo numero di FIR regionali. Alcune FIR possono abbracciare lo spazio aereo territoriale di diversi paesi. Gli spazi aerei oceanici sono divisi in \"regioni di informazioni di volo oceaniche\" (Oceanic Information Regions - OIR) e delegate alle autorit\u00e0 di controllo che confinano con tali zone. La divisione di competenze tra le autorit\u00e0 \u00e8 sancita da accordi internazionali con l'Organizzazione Internazionale dell'Aviazione Civile (ICAO).\nNon esiste un formato tipico per le FIR: \u00e8 una questione di convenienza amministrativa del paese interessato. In alcuni casi vi possono essere suddivisioni orizzontali delle FIR, in questi casi la porzione inferiore rimane denominata come tale, mentre lo spazio aereo superiore viene chiamato \"regione di informazioni di volo superiore\" (\"Upper Information Region\") o UIR.\nL'ente dei servizi del traffico aereo che fornisce il Servizio Informazioni Volo e il servizio di allarme in ciascuna FIR \u00e8 il centro informazioni volo (in inglese \"Flight Information Center\", abbreviato in FIC). Generalmente, coubicato con un FIC, si trova il centro di controllo d'area (\"Area Control Centre\" - ACC). Questi centri si occupano di erogare il controllo del traffico e anche i rimanenti servizi del traffico aereo negli spazi aerei controllati (regioni terminali di controllo, regioni di controllo, aerovie) che, pur inseriti all'interno delle FIR non sono di giurisdizione dei FIC.\nIl Servizio Informazioni Volo e il servizio di allarme sono i livelli di base del servizio del traffico aereo: vengono fornite informazioni pertinenti alla conduzione sicura ed efficiente dei voli e vengono allertate le autorit\u00e0 competenti nel caso in cui un aereo si trovi in difficolt\u00e0. Questi servizi sono a disposizione di tutti gli aeromobili attraverso all'interno di una FIR. Livelli pi\u00f9 elevati di consulenza e servizi di controllo del traffico aereo possono essere disponibili in certe porzioni di una FIR, in accordo con le tipologie di classificazione ICAO dello spazio aereo (e con riguardo ai regolamenti nazionali), e con l'esistenza di un'adeguatamente attrezzata autorit\u00e0 di servizi.\nItalia.\nLo spazio aereo italiano \u00e8 suddiviso verticalmente in:\nLo spazio aereo inferiore \u00e8 diviso in tre regioni informazioni volo (FIR di Milano, FIR di Roma e FIR di Brindisi), spazi aerei di \"classe G\", cio\u00e8 sono forniti il Servizio Informazioni Volo e il servizio di allarme.\nLe FIR di Roma e Brindisi sono gestite dai rispettivi FIC, mentre la FIR di Milano \u00e8 gestita dal FIC di Milano nella parte ovest e dal FIC di Padova nella parte est, essendo stata accorpata la FIR di Padova a quella di Milano. Esistono quindi 3 FIR gestite da 4 FIC, situati nei 4 ACC.\nLo spazio aereo superiore mantiene la divisione orizzontale delle FIR; i tre spazi aerei risultanti prendono il nome di Regione Superiore Informazioni Volo (UIR - Upper Flight Information Region).\nLe UIR sono ulteriormente suddivise verticalmente in due porzioni:\nNelle UIR vi operano le ACC, centri di controllo d'area (ACC - \"Area Control Center\").\nLa UIR di Milano controllata da Milano ACC \u00e8 gestita dall'ACC di Roma da FL295 a UNL.\nLe FIR contengono poi spazi aerei specifici (TMA, Rotte ATS, CTR ed ATZ) diversamente classificati, in base ai servizi forniti al loro interno. Le zone regolamentate P/D/R e le TSA invece non fanno parte della FIR/UIR."}
{"id": "256242", "revid": "287204", "url": "https://it.wikipedia.org/wiki?curid=256242", "title": "Grande Siria", "text": "La Grande Siria (), da non confondere con la moderna Siria (), \u00e8 una regione storica nel Vicino Oriente, confinante con il mar Mediterraneo a ovest, con il deserto siriano (o arabico) a est, con l'Egitto a sud e con l'Anatolia a nord.\nStoria.\nAntichit\u00e0.\nNel senso storico pi\u00f9 antico, con il termine Siria ci si riferisce a tutto il Levante settentrionale, tra cui Alessandretta e l'antica citt\u00e0 di Antiochia (capitale pre-islamica della Siria), o in senso esteso all'intero Levante con estremo meridionale l'Egitto, ma escludendo la Mesopotamia.\nPrima dell'arrivo degli arabi, all'interno della \"Grande Siria\" la lingua parlata era l'aramaico e gli abitanti erano identificati come Siri. Il nome Siria \u00e8 sinonimo di Aram.\nCon la conquista araba del Levante nel VII secolo venne istituita la provincia di Bilad al-Sham, all'interno dei califfati.\nAltre fonti indicano che il termine Grande Siria venne coniato durante il dominio ottomano, dopo il 1516, per designare l'area che includeva approssimativamente gli attuali Stati di Siria, Libano, Palestina, Israele e Giordania.\nMedioevo.\nNel VII secolo, in cui si afferm\u00f2 il califfato degli Omayyadi di Damasco, l'area siro-libano-transgiordanico-palestinese era chiamata complessivamente \"Sh\u0101m\", impiegando un toponimo di origine molto antica per indicare tutta quell'area geografico-antropica che si estendeva a nord-ovest della penisola araba e che confinava a sud con l'Egitto e a nord con la Cilicia bizantina.\nEt\u00e0 moderna.\nDopo la prima guerra mondiale, in seguito alla rivolta araba, il leader nazionalista arabo Faysal proclam\u00f2 un effimero Regno Arabo di Siria (1919-1920) su tutta la regione di \"al-Sh\u0101m\" comprendente gli attuali Stati di Siria, Libano, Palestina, Israele e Giordania. Anche suo fratello Abdullah I di Giordania fu un sostenitore della Grande Siria sotto il governo hashemita. Tuttavia, il Regno Arabo di Siria fu abbattuto dalla Francia nella battaglia di Maysalun, e la regione fu successivamente spartita tra Francia e Regno Unito sotto forma di mandati della Societ\u00e0 delle Nazioni (alla Francia spett\u00f2 il mandato su Siria e Libano, al Regno Unito il mandato su Palestina e Transgiordania).\nNazionalismo pan-siriano e proposte di unificazione.\nSuccessivamente, il politico libanese An\u1e6d\u016bn Sa\u02bf\u0101da, fondatore del Partito Nazionalista Sociale Siriano, svilupp\u00f2 un'ideologia nazionalista pan-siriana dalle evidenti connotazioni irredentiste. Il concetto della Grande Siria fu ampliato da Sa\u02bf\u0101da fino a comprendere l'Iraq e Cipro. Puntava insomma a quelli che considerava i confini naturali della regione, che egli faceva giungere fino ai monti del Tauro a nord-ovest e ai monti Zagros a nord-est, al canale di Suez e il mar Rosso a sud, ivi incluse la penisola del Sinai e il golfo di Aqaba a ovest, comprendendo l'isola di Cipro, raggiungendo il deserto arabico e il golfo Persico a est.\nIl progetto di Sa\u02bf\u0101da fall\u00ec, ma l'idea di tornare a una Grande Siria anche in et\u00e0 contemporanea non \u00e8 mai stata accantonata dai nazionalisti arabo-siriani e arabo-libanesi, riaffiorando nelle denominazioni di non pochi movimenti politici e paramilitari.\nIl nome \u00e8 stato ripreso anche dall'organizzazione Jih\u0101dista dello Stato Islamico dell'Iraq e del Levante (in arabo \u0627\u0644\u062f\u0648\u0644\u0629 \u0627\u0644\u0625\u0633\u0644\u0627\u0645\u064a\u0629 \u0641\u064a \u0627\u0644\u0639\u0631\u0627\u0642 \u0648\u0627\u0644\u0634\u0627\u0645\u200e, \"al-Dawla al-Isl\u0101miyya f\u012b l-\u02bfIr\u0101q wa l-Sh\u0101m\")."}
{"id": "256243", "revid": "114472941", "url": "https://it.wikipedia.org/wiki?curid=256243", "title": "Molibdenite", "text": "La molibdenite \u00e8 un minerale, solfuro di molibdeno appartenente al gruppo omonimo. Deriva dal greco \"\u03bc\u03bf\u03bb\u03cd\u03b2\u03b4\u03bf\u03c2\" = piombo. \nDescritta per la prima volta da Hielm nel 1782.\nAbito cristallino.\nIn lamine o in cristalli esagonali. Ha una struttura a strati formati da prismi trigonali di MoS6; ciascun atomo di Mo coordina 6 atomi di S secondo un prisma trigonale equilatero; ciascun spigolo verticale (parallelo a \"c\") di ogni poliedro \u00e8 condiviso con altri due, cosicch\u00e9 si formano strati di MoS2. Gli strati sono legati tra loro da forze di Van der Waals. Ne risultano aspetto e propriet\u00e0 molto simili a quelle della grafite: facilissima sfaldatura basale, durezza molto bassa parallelamente agli strati (\"scrive\" sulla carta, lasciando una traccia grigio-verde scura), aspetto lamellare. La struttura lamellare simile alla grafite \u00e8 anche quella che gli conferisce le propriet\u00e0 lubrificanti.\nOrigine e giacitura.\n\u00c8 un solfuro di alta temperatura. I pi\u00f9 importanti giacimenti sono quindi di origine granitica, pegmatitica idrotermale, magmatica, metasomatica di contatto (da quelli del Colorado si estrae il 90% del Molibdeno prodotto nel mondo).\nIl minerale si trova in depositi di porfido, ma \u00e8 comune anche in vene di minerali stanniferi e wolframiferi.\nForma in cui si presenta in natura.\nSi presenta raramente in piccoli cristalli; pi\u00f9 spesso aggregati lamellari e in scaglie.\nCristallochimica.\nLa molibdenite \u00e8 un minerale appartenente al gruppo:\nCaratteri chimici.\nUntuosa al tatto; fonde con difficolt\u00e0.\nIl minerale viene attaccato dall'acido cloridrico lasciando un residuo bianco di formula MoO3\nPeso molecolare: 160,07 grammomolecole\nComposizione chimica:\nIndice bosoni: 0,85\nIndice fermioni: 0,15\nIndici di fotoelettricit\u00e0:\nGRapi = 0 (non radioattiva)\nUtilizzi.\nNell'industria dell'acciaio, dell'elettronica e della chimica.\n\u00c8 un eccezionale lubrificante secco, attivo anche a temperature estremamente basse, sotto forma di polvere impalpabile.\nHa la caratteristica di formare depositi pulverulenti di spessore submicroscopico che conservano intatto il potere lubrificante.\nViene anche usato come additivo a grassi lubrificanti per ottenere prestazioni elevate a basse temperature.\nApplicazioni in elettronica.\nChip elettronici pi\u00f9 piccoli e pi\u00f9 efficienti dal punto di vista energetico potrebbero essere realizzati in molibdenite. Nel 2011, un gruppo di scienziati del Laboratory of Nanoscale Electronics and Structures (LANES) EPFL (\u00c9cole polytechnique f\u00e9d\u00e9rale de Lausanne, Svizzera), hanno riportato un lavoro sulla rivista \"Nature Nanotechnology\", nel quale illustrano i risultati di uno studio che mostra come questo materiale abbia notevoli vantaggi rispetto sia al tradizionale silicio sia rispetto al grafene, proponendo la molebdenite come una delle possibili sostitute in futuro. Finora non era mai stata valutata la possibilit\u00e0 di un suo utilizzo in campo elettronico e informatico. Uno dei vantaggi della molibdenite \u00e8 di essere meno voluminosa (essendo possibile rappresentare la sua struttura come una serie di fogli impilati uno sull'altro, come il grafene) del silicio che \u00e8 un materiale tridimensionale.\nUn semiconduttore con un gap deve essere utilizzato per \"accendere\" e \"spegnere\" un transistor, e il gap da 1,8 elettronvolt della molibdenite \u00e8 l'ideale per questo scopo. L'esistenza di questo gap nella molibdenite fornisce anche un vantaggio sul grafene, che non mostra gap, che inoltre sono difficili da inserire artificialmente nel materiale."}
{"id": "256244", "revid": "1442080", "url": "https://it.wikipedia.org/wiki?curid=256244", "title": "Jordisite", "text": "La jordisite \u00e8 un minerale appartenente al gruppo della molibdenite."}
{"id": "256246", "revid": "767487", "url": "https://it.wikipedia.org/wiki?curid=256246", "title": "Plottes", "text": "Plottes \u00e8 un comune francese di 601 abitanti situato nel dipartimento della Saona e Loira nella regione della Borgogna-Franca Contea.\nDal 1972 al 2001 \u00e8 stato unito al comune di Tournus."}
{"id": "256247", "revid": "1776051", "url": "https://it.wikipedia.org/wiki?curid=256247", "title": "Drysdallite", "text": "La drysdallite \u00e8 un minerale appartenente al gruppo della molibdenite."}
{"id": "256248", "revid": "767487", "url": "https://it.wikipedia.org/wiki?curid=256248", "title": "Tungstenite", "text": "La tungstenite \u00e8 un minerale, un solfuro di tungsteno, appartenente al gruppo della molibdenite.\nAbito cristallino.\nIn lamine.\nOrigine e giacitura.\nIn depositi di sostituzione di calcare.\nForma in cui si presenta in natura.\nIl minerale \u00e8 simile alla molibdenite.\nLocalit\u00e0 di ritrovamento.\nIn una miniera nello Utah (Stati Uniti), a Lyangarsk nell'Uzbekistan ed a Crevola d'Ossola dove sono stati trovati dei campioni che raramente superano i due millimetri."}
{"id": "256250", "revid": "537927", "url": "https://it.wikipedia.org/wiki?curid=256250", "title": "Dzhezkazganite", "text": "La dzhezkazganite \u00e8 una specie di minerale descritta nel 1962 in seguito ad un ritrovamento avvenuto nel giacimento di Zhezkazgan in Kazakistan ma non ritenuta valida dall'IMA perch\u00e9 i dati forniti sono incompleti inoltre la formula chimica probabilmente presenta un errore ed il campione contiene rodio (Rh) e non renio (Re). Il nome \u00e8 stato attribuito in riferimento alla localit\u00e0 di ritrovamento.\nNel 1994 sono stati pubblicati nuovi dati che confermano la presenza del renio.\nMorfologia.\nLa dzhezkazganite \u00e8 stata rinvenuta sotto forma di granuli di dimensione inferiore ad un \u00b5m in aggregati di 0,1mm.\nOrigine e giacitura.\nQuesto minerale \u00e8 stato trovato nell'arenaria associata con bornite, calcocite e galena."}
{"id": "256251", "revid": "1906976", "url": "https://it.wikipedia.org/wiki?curid=256251", "title": "Giudizio (filosofia)", "text": "In filosofia il giudizio \u00e8 una funzione o operazione mentale cognitiva che unisce soggetti a predicati gnoseologicamente significativi. Costituisce l'unit\u00e0 minima della logica di Aristotele.\nAristotele.\nLa logica secondo Aristotele \u00e8 quella disciplina che si occupa di enunciati assertori (o dichiarativi) e ha per oggetto la forma \"comune\" di tutte le scienze, cio\u00e8 il procedimento dimostrativo-deduttivo, o le varie modalit\u00e0 di ragionamento di cui esse si avvalgono. Di questi \u00e8 possibile determinare con certezza se siano veri o falsi ricorrendo alla capacit\u00e0 intuitiva del nostro intelletto di dare un fondamento universale e oggettivo ai sillogismi, enunciati logici espressi in forma deduttiva. In tal modo si ottiene la scienza, che secondo Aristotele \u00e8 preliminare ad ogni altra forma di sapere particolare. Gli enunciati dichiarativi dicono qualcosa riguardo alla realt\u00e0 e si possono confrontare con quest'ultima.\nAristotele classifica i possibili giudizi in base a due variabili: \nNe derivano quattro tipi di giudizi possibili:\nTra questi tipi di giudizi sono presenti relazioni specifiche, le quali dipendono dalla loro struttura formale.\nLe relazioni che sussistono tra i quattro tipi di giudizio possono essere:\nBasandosi su questo principio lo studioso del Novecento Karl Popper ha elaborato il principio di falsificazione, secondo il quale se due proposizioni sono opposte tra loro ed una di esse risulta vera, l'altra sar\u00e0 sicuramente falsa.\nKant.\nIl giudizio corrisponde per Kant all'unione di un predicato ed un soggetto tramite una copula; egli distingue quindi:\nGiudizi analitici a priori.\nI \"giudizi analitici a priori\" sono ovvi e non derivano dall'esperienza. Ad esempio:\n Il predicato qui attribuito al soggetto \"corpi\" non dice nulla in pi\u00f9 di ci\u00f2 che gi\u00e0 si sa, l'estensione \u00e8 gi\u00e0 implicita nella definizione di \"corpo\", e non occorre esperienza per formulare questa proposizione. Questo tipo di giudizio perci\u00f2 \"non permette di progredire\".\nGiudizi sintetici \"a posteriori\".\nI \"giudizi sintetici a posteriori\" invece, dicono qualcosa in pi\u00f9 rispetto a quel che gi\u00e0 sappiamo, ma derivano solamente dall'esperienza personale, non sono perci\u00f2 utilizzabili in ambito scientifico. Ad esempio: \n La determinazione \"rossa\" non \u00e8 implicita nel soggetto \"rosa\", ma \u00e8 una determinazione che non pu\u00f2 avere alcun valore universale, perch\u00e9 dipende da una constatazione di fatto.\nGiudizi sintetici \"a priori\".\nI \"giudizi sintetici a priori\" sono invece quelli in grado di garantire il progresso alla scienza. Essi predicano qualcosa che non \u00e8 implicito nella definizione del soggetto, ma attribuiscono questo predicato basandosi su di un calcolo oggettivo, che non deriva dall'esperienza personale, ed \u00e8 per questo perfettamente attendibile. I giudizi matematici sono, secondo Kant, un esempio di questo caso particolare:\nQuesto giudizio \u00e8 sintetico, perch\u00e9 non si rileva il numero 12 nel 7 o nel 5, perci\u00f2 arrivare al risultato, significa progredire. Questa operazione vale universalmente, non \u00e8 empiricamente riferita a un caso particolare, perci\u00f2 \u00e8 detta \"a priori\".\nUna futura metafisica, secondo Kant, dovr\u00e0 perci\u00f2 essere basata su giudizi sintetici \"a priori\", gli unici che permettono l'avanzamento scientifico.\nGiudizi estetici.\nKant utilizza il termine \"giudizio\" anche in ambito estetico. Ad esempio, anche il giudicare \"bello\" una visione o uno spettacolo della natura \u00e8 una forma di giudizio. Come nella \"Critica della ragion pura\", anche in questo caso si tratta di unire un predicato a un soggetto, solo che il soggetto di cui ora si parla \u00e8 proprio l'io, cio\u00e8 l'autore stesso di una tale unificazione: questi non collega A con B, ma collega A con Io. Si tratta del cosiddetto giudizio riflettente, con cui l'intelletto riflette come uno specchio la realt\u00e0 esterna dentro quella interiore.\nSviluppi contemporanei.\nNegli anni '20 e '30, le discussioni sorte in ambito della filosofia analitica, ma non solo, hanno condotto il filosofo Quine a dubitare della tenuta della distinzione, che era stata fondamentale anche per il positivismo logico, fra \"giudizi analitici\" - quelli veri o falsi semplicemente in relazione ai significati dei termini che li compongono ed \"giudizi sintetici\", veri o falsi in relazione ai fatti del mondo.\nMettendo in discussione la definizione classica di \"significato\", Quine arriva ad affermare che le proposizioni analitiche e sintetiche non possono essere nettamente distinte - e la distinzione deve essere posta in dubbio, se non dissolta. La distinzione tra giudizi sintetici e analitici, sarebbe secondo Quine uno dei \"dogmi\" dell'empirismo che bisogna sconfessare."}
{"id": "256252", "revid": "1776051", "url": "https://it.wikipedia.org/wiki?curid=256252", "title": "Bambollaite", "text": "La bambollaite \u00e8 un minerale."}
{"id": "256253", "revid": "1442080", "url": "https://it.wikipedia.org/wiki?curid=256253", "title": "Berndtite", "text": "La berndtite \u00e8 un minerale appartenente al gruppo della melonite."}
{"id": "256254", "revid": "1442080", "url": "https://it.wikipedia.org/wiki?curid=256254", "title": "Kitkaite", "text": "La kitkaite \u00e8 un minerale appartenente al gruppo della melonite."}
{"id": "256256", "revid": "287204", "url": "https://it.wikipedia.org/wiki?curid=256256", "title": "Melonite", "text": "La melonite \u00e8 un minerale appartenente al gruppo omonimo."}
{"id": "256257", "revid": "466539", "url": "https://it.wikipedia.org/wiki?curid=256257", "title": "Alessandro Golinelli", "text": "Biografia.\nHa vissuto infanzia e adolescenza a La Spezia, dove ha frequentato il liceo scientifico e il Conservatorio nella classe di composizione e direzione d'orchestra. Dopo la laurea si trasferisce a Milano dove, nel 1989, scrive \"Basta che paghino\", che affronta il tema della prostituzione maschile. Il romanzo pubblicato nel 1992 entra nella classifica dei libri pi\u00f9 venduti, con due edizioni in un mese. Grazie al successo Alessandro Golinelli ottiene spazio al Maurizio Costanzo Show, dove oltre a parlare dei suoi libri, dichiara apertamente la propria omosessualit\u00e0.\nGrazie alle sue esperienze come videoartista nel 1991 comincia a lavorare come autore televisivo per Mediaset e Rai occupandosi di programmi comici come \"Il TG delle vacanze\", o per giovani, come \"Unomania Magazine\", o di attualit\u00e0, come \"Target\". Intanto continua a scrivere e pubblicare romanzi (\"Kurt sta facendo la farfalla\", \"Angeli\" e \"La felicit\u00e0 della signora\") e articoli, a tradurre dal tedesco e dall'inglese, a occuparsi di televisione, alla Rai e a Telemontecarlo, e a partecipare come ospite a talk show.\nNel 1996 approda alla casa editrice Il Saggiatore con la quale nel 1999 pubblica \"Come ombre,\" nel quale descrive una trib\u00f9 di trentenni degli anni novanta e che \u00e8 considerato uno dei romanzi pi\u00f9 rappresentativi di quegli anni e uno dei maggiori successi della storia della casa editrice. Nel 2000 fonda la prima TV satellitare a tematica gay, RCT, con la collaborazione di Giovanni Minerba del Festival del cinema a tematica omosessuale di Torino, e comincia una collaborazione con Minerba firmando alcune regie fra cui il documentario \"Ottavio Mario Mai\", che viene selezionato al festival di Berlino del 2002. Si occupa anche di editoria, e dal 1997 ha una rubrica fissa sul mensile gay \"Pride\" e scrive su numerosi settimanali e mensili.\nNel 2002 esce \"6\u00b0\", romanzo che ottiene un notevole successo di critica. Nello stesso anno scrive, in collaborazione con Enzo Martinelli, \"Il volo di Margherita\", saggio su globalizzazione, modernit\u00e0 e liberalismo. Nel 2005 esce \"Le rondini di Tunisi\", romanzo ambientato nel mondo arabo. Nel 2005 in coppia con Rocco Bernini gira un film in digitale con Gianni Fantoni dal titolo \"Fi Jerda - Al campetto\", sul tema dell'immigrazione, e comincia una collaborazione triennale con il gruppo televisivo Mediapason.\nSempre con Rocco Bernini gira nel 2010-2011 il documentario sulla pena di morte in Iran per i gay dal titolo \"Angels on Death Row The Ebrahim Hamidi's Case\", che ricostruisce il caso di un giovane condannato alla lapidazione per presunta omosessualit\u00e0. Il documentario ha partecipato a numerose rassegne e festival tra cui: Torino GLBT Film festival, Milano Festival Mix, Sicilia Queer film fest, Barcelona GLBT Film Festival, Festival Mix di San Paolo in Brasile, G\u00f6teborg Film Festival.\nDal 2010 \u00e8 nel comitato di selezione del Torino GLBT Film Festival. Nel 2012 pubblica il libro \"L'amore semplicemente\", una storia di passione vissuta da due adolescenti nella Mauthausen del 1944 e dal quale trae lo spettacolo teatrale \"I giardini di Mauthausen\" con musica originali di Federico Mantovani, che debutta al Teatro civico di La Spezia il 29 gennaio 2016 per la regia di Davide Faggiani. Nel 2014 esce il romanzo di ambientazione egiziana \"Una Rivoluzione, \"con il quale conquista il \"Premio Montale Fuori di Casa \"per la narrativa\".\"\nDal 2013 si occupa anche di teatro, firmando la riduzione teatrale e la regia del Rigoletto di Verdi, con \"Processo a Rigoletto\", andato in scena nel marzo del 2013 per la Societ\u00e0 dei Concerti di La Spezia. Nel 2016 oltre allo spettacolo \"I Giardini di Mauthausen\", firma la regia della Turandot di Ferruccio Busoni al Festival Pucciniano di Torre del Lago."}
{"id": "256259", "revid": "72396", "url": "https://it.wikipedia.org/wiki?curid=256259", "title": "Internacia Televido", "text": "Internacia Televido, o ITV, fu il primo ed unico canale televisivo dedicato interamente alle trasmissioni in lingua esperanto; fu prodotto in Brasile.\nVenne ufficialmente lanciato su Internet il 5 novembre 2005, con emissioni video e audio sul sito internet \"internacia.tv\".\nIl progetto, ideato dall'esperantista brasiliano Flavio Rebelo nel 2003, si concretizz\u00f2 grazie al sostegno economico di numerosi esperantisti sparsi per i cinque continenti.\nIl canale cess\u00f2 le trasmissioni nel corso del 2006, a causa di problemi finanziari."}
{"id": "256260", "revid": "120964646", "url": "https://it.wikipedia.org/wiki?curid=256260", "title": "Sudovikovite", "text": "La sudovikovite \u00e8 un minerale appartenente al gruppo della melonite. Si tratta di un seleniuro di platino scoperto nel sud della Carelia, Russia.\nEtimologia.\nIl nome \u00e8 in onore del petrologo russo Nikolai Georgievich Sudovikov (1903-1966).\nMorfologia.\nLa sudovikovite \u00e8 stata scoperta sotto forma di minuscoli grani.\nOrigine e giacitura.\nQuesto minerale \u00e8 stato scoperto nella roccia metasomatica associato a clausthalite, guanajuatite, insizwaite, padmaite, bohdanowiczite, sobolevskite, froodite, polarite, bismuto, oro, roscoelite, dolomite e quarzo."}
{"id": "256261", "revid": "1442080", "url": "https://it.wikipedia.org/wiki?curid=256261", "title": "Merenskyite", "text": "La merenskyite \u00e8 un minerale appartenente al gruppo della melonite."}
{"id": "256262", "revid": "767487", "url": "https://it.wikipedia.org/wiki?curid=256262", "title": "Shuangfengite", "text": "La shuangfengite \u00e8 un minerale appartenente al gruppo della melonite."}
{"id": "256263", "revid": "287204", "url": "https://it.wikipedia.org/wiki?curid=256263", "title": "La Belliole", "text": "La Belliole \u00e8 un comune francese di 261 abitanti situato nel dipartimento della Yonne nella regione della Borgogna-Franca Contea."}
{"id": "256264", "revid": "287204", "url": "https://it.wikipedia.org/wiki?curid=256264", "title": "B\u0153urs-en-Othe", "text": "B\u0153urs-en-Othe \u00e8 un comune francese di 329 abitanti situato nel dipartimento della Yonne nella regione della Borgogna-Franca Contea."}
{"id": "256265", "revid": "1776051", "url": "https://it.wikipedia.org/wiki?curid=256265", "title": "Moncheite", "text": "La moncheite \u00e8 un minerale appartenente al gruppo della melonite."}
{"id": "256266", "revid": "287204", "url": "https://it.wikipedia.org/wiki?curid=256266", "title": "Les Bordes (Yonne)", "text": "Les Bordes \u00e8 un comune francese di 524 abitanti situato nel dipartimento della Yonne nella regione della Borgogna-Franca Contea."}
{"id": "256267", "revid": "767487", "url": "https://it.wikipedia.org/wiki?curid=256267", "title": "La Celle-Saint-Cyr", "text": "La Celle-Saint-Cyr \u00e8 un comune francese di 809 abitanti situato nel dipartimento della Yonne nella regione della Borgogna-Franca Contea."}
{"id": "256268", "revid": "767487", "url": "https://it.wikipedia.org/wiki?curid=256268", "title": "La Chapelle-sur-Oreuse", "text": "La Chapelle-sur-Oreuse \u00e8 un comune francese di 569 abitanti situato nel dipartimento della Yonne nella regione della Borgogna-Franca Contea."}
{"id": "256269", "revid": "1776051", "url": "https://it.wikipedia.org/wiki?curid=256269", "title": "Verbeekite", "text": "La verbeekite \u00e8 un minerale."}
{"id": "256270", "revid": "287204", "url": "https://it.wikipedia.org/wiki?curid=256270", "title": "Les Bordes", "text": "Esistono pi\u00f9 comuni francesi con questo nome"}
{"id": "256271", "revid": "1305772", "url": "https://it.wikipedia.org/wiki?curid=256271", "title": "Final Fantasy XII", "text": " \u00e8 il dodicesimo capitolo della serie di videogiochi \"Final Fantasy\". Creato e pubblicato da Square Enix, il videogioco \u00e8 uscito in Giappone il 16 marzo 2006, nel Nordamerica il 31 ottobre 2006, in Australasia il 22 febbraio 2007 e in Europa il 23 febbraio 2007. Il 15 novembre 2005 \u00e8 stata pubblicata una demo giocabile, allegata alla versione americana di \"\", altro titolo pubblicato della stessa software house.\n\"Final Fantasy XII\" non \u00e8 basato su nessun altro capitolo, ma si svolge nello stesso mondo di \"Final Fantasy Tactics\" (PlayStation), \"Final Fantasy Tactics Advance\" (Game Boy Advance), ' (Nintendo DS) e ' (Nintendo DS).\nIl gioco ha ottenuto un buon successo a livello commerciale vendendo quasi 6 milioni di copie in tutto il mondo, arrivando ad essere il quarto \"Final Fantasy\" pi\u00f9 venduto e a livello della critica ricevendo votazioni quasi mai al di sotto del 9 e vincendo diversi premi, tra i quali \"Miglior gioco per PS2\" da \"IGN\" e \"GameSpot\", \"Premio per il gioco dell'anno\" da \"Famits\u016b\" e \"Miglior gioco\" da \"Edge\". Ha inoltre raggiunto l'ottava posizione (record per la serie di \"Final Fantasy\") nella classifica dei migliori videogiochi per console di sempre stilata nel 2009 da \"Guinness World Records Gamer's Edition\".\nTrama.\nLa storia ha inizio nella capitale del regno di Dalmasca, Rabanastre, dove si celebra con gioia il matrimonio della principessa Ashe di Dalmasca con il principe Rasler di Nabradia. La felicit\u00e0 dura per pochi giorni in quanto l'Impero di Archadia invade Nabradia. Durante la guerra, Nabradia e Dalmasca sono soggiogati dalle forze dell'impero; il principe Rasler perde la vita durante la Battaglia di Nalbina. Il re di Dalmasca, Raminas, \u00e8 costretto a firmare un trattato di resa, ma i capitani del piccolo regno fiutano la trappola: Archadia vuole assassinare il monarca e destabilizzare il regno. Un gruppo di cavalieri di Dalmasca intraprende un tentativo di salvataggio quando Basch, il capo della missione, uccide Raminas e Reks, un giovane volontario, testimone del tradimento del cavaliere. Basch viene catturato e giustiziato, e la principessa Ashe si suicida per non consegnarsi nelle mani del nemico. Il Marchese Ondore IV comunica queste notizie al popolo di Dalmasca mentre l'Impero prende il totale controllo del regno; i capitani del regno di Dalmasca vengono proclamati traditori.\nDue anni pi\u00f9 tardi, Vaan, il fratello minore di Reks, gi\u00e0 orfano dei genitori ed ora anche del fratello, si infiltra nel palazzo reale di Rabanastre durante i festeggiamenti per la nomina di Vayne Solidor come console della citt\u00e0, nonostante le obiezioni di Penelo, sua amica d'infanzia, anche lei orfana dei genitori da quando una epidemia di peste devast\u00f2 la citt\u00e0; ora entrambi vivono insieme a un gruppo di orfanelli dal Bangaa Migelo. La Resistenza attacca il palazzo, ma i loro sforzi vengono vanificati dall'intervento del Bombardiere \"Ifrit\" della flotta di Archadia che massacra i ribelli. Durante la fuga, Vaan incontra Balthier e Fran, che come lui si erano introdotti nel palazzo per rubare la mitica Magilite della Dea. La fuga prosegue nelle fogne della citt\u00e0 dove incontrano Amalia, il capo della Resistenza, che si unisce ai fuggiaschi. Tuttavia, Vaan, Balthier e Fran vengono catturati dai soldati imperiali e incarcerati nelle segrete di Nalbina. Il trio tenta immediatamente l'evasione e con loro sorpresa trovano nell'ala di massima sicurezza un detenuto speciale: il capitano Basch. Dopo aver appreso l'esistenza del suo fratello gemello, il giudice Magister Gabranth, Basch racconta a Vaan che Vayne Solidor aveva usato la sua prigionia per ricattare perennemente il marchese Ondore, impedendogli di agire contro l'Impero e tenendolo cos\u00ec sotto il suo controllo. Anche se all'inizio \u00e8 molto scettico, Vaan impara a fidarsi dell'ex-capitano e decide di accompagnarlo a Bhujerba-con l'aiuto di Balthier e Fran- per incontrare il marchese. Essi liberano Penelo dalle grinfie del cacciatore di taglie Ba'Gamnan, che voleva utilizzarla per attirare Balthier in una trappola. Nella citt\u00e0 il gruppo incontrer\u00e0 un curioso ragazzo di nome Lamont che subito si prodiga per aiutarli: presto si riveler\u00e0 essere il fratello minore di Vayne, ovvero Larsa Solidor.\nBasch riesce ad incontrare il marchese ma egli si dimostra irragionevole e cattura il gruppo per poi consegnarlo direttamente al Giudice Magister Ghis che \u00e8 a capo dell'VIII flotta aeronavale della Marina imperiale di Archadia.\nGhis prende la magilite della Dea trafugata da Vaan, e con entusiasmo la riconosce come il Frammento del Crepuscolo.\nSull'ammiraglia della flotta, la corazzata \"Leviathan\", il gruppo \u00e8 riunito con Amalia, che si rivela essere la principessa Ashe, e con Penelo, entrambe salvate da Larsa. Vaan e il gruppo fuggono dalla Leviathan e si recano nuovamente dal marchese per convincerlo che il regno di Dalmasca ha ancora un erede al trono in vita. Ondore riconosce Ashe ma a malincuore ammette di avere le mani legate: Ashe non potr\u00e0 salire al trono finch\u00e9 non dimostrer\u00e0 di appartenere alla stirpe reale. La principessa, spinta dalle visioni di Rasler, si cimenta nella raccolta delle reliquie di Raithwal \u201cil Re Dinasta\u201d per dimostrare il suo sangue reale. Il Frammento d'aurora, una forma di magilite chiamata Negalite, viene recuperato nella tomba dell'antico re, ma immediatamente esso viene sequestrato al gruppo dal giudice Ghis che lo consegner\u00e0 a Vayne Solidor. Ghis per accertarsi dell'autenticit\u00e0 della pietra e dei suoi mitici poteri conduce un piccolo esperimento che si rivela fatale: la Negalite distrugge il Leviathan, Ghis, e la sua flotta.\nOra in grado di dimostrare la sua stirpe reale grazie alla reliquia del Re Dinasta, Ashe viene convinta da Larsa a cercare il Gran Kiltias Anastasis, che dimora nel tempio del monte sacro Bur-Omisace. Il capo della religione kiltiana riconoscer\u00e0 Ashe come unica e vera regina di Dalmasca. Lungo la strada, il gruppo della principessa Ashe salva la sorella di Fran, Mjrn, impazzita a causa di un frammento di Negalite artificiale.\nA Bur-Omisace, Vaan e i suoi compagni di viaggio scoprono che non tutti sono desiderosi dell'imminente guerra. Larsa infatti, aveva preso contatti con Al-Cid Margrace, un membro della famiglia imperiale di Rozaria, per convincere i due imperi a cercare le vie della pace e della diplomazia. Il loro piano consisteva nell'annunciare Ashe nuova Regina di Dalmasca e persuadere l'Imperatore Gramis ad una soluzione pacifica, ma il principe di Rozaria mette al corrente il gruppo della morte di Gramis Solidor. Pare che il presidente del Senato, Gregoroth, abbia tentato un colpo di Stato con l'aiuto di molti senatori: il colpo di Stato \u00e8 stato sventato dai giudici magister che hanno proclamato in nome del ministero della giustizia, Vayne Solidor nuovo imperatore. Con l'aiuto di Anastasis, Ashe recupera la Spada dei Re in grado di distruggere la Negalite. Mentre il gruppo ottiene nel Tempio di Miriam la spada, Bur-Osimace viene attaccata dalle truppe imperiali. Larsa \u00e8 costretto a tornare ad Archades mentre Anastasis viene ucciso dal giudice Bergan. Dopo aver sconfitto il giudice, Ashe e il gruppo viaggiano verso Archades alla volta dei Laboratori Draklor, dove il Dr. Cid, padre di Balthier, sintetizza e sperimenta la negalite artificiale: \u00e8 qui che si imbatteranno in Reddas. Il dottor Cid riesce a fuggire dalla struttura di ricerca e invita il gruppo a regolare i conti con lui nella misteriosa Giruvegan. Ashe e i suoi compagni entrano nell'antica citt\u00e0 e incontrano i realizzatori della Crisalide Solare, fonte della Negalite: gli Occuria.\nGli immortali incaricheranno Ashe di distruggere completamente l'Impero di Archadia usando la forza della negalite; alla principessa viene rivelata la posizione della crisalide e gli viene donata la Spada del Patto con cui colpire la crisalide e ottenere nuova negalite.\nQua si scoprono i piani di Vayne Solidor: egli mira a diventare il nuovo Re Dinasta e conquistare Ivalice utilizzando la negalite artificiale; aiutato dal Dottor Cid per cui la Negalite era un'ossessione, dopo la sua visita a Giruvegan e l'incontro con Venat, l'Occuria traditore. L'unione delle loro ambizioni avvi\u00f2 il progetto di ricreare in laboratorio la negalite degli Occuria, che culmin\u00f2 nella distruzione di Nabudis e nell'occupazione di Dalmasca che servirono solo per ottenere e studiare le reliquie di Raithwall.\nVayne incarica Gabranth di accertarsi delle intenzioni di Ashe per la guerra, che ignara del suo pedinatore segue gli indizi degli Occuria sulla Crisalide Solare che la conducono al Faro di Ridorana. Con l'aiuto di Reddas la principessa riesce a trovare la fonte della negalite in cima alla torre, e lo spirito di Rasler, che aveva intravisto pi\u00f9 volte, cerca di spingerla ad agire secondo i suoi istinti vendicativi, ma rendendosi conto che Rasler \u00e8 un illusione degli Occuria per manipolarla, si rifiuta di diventare un fantoccio, sapendo che andrebbe contro Dalmasca, ma prima di riuscire a tentare qualcosa irrompe sulla scena Gabranth, che ammise di aver ucciso suo padre, nel tentativo di istigarla alla lotta. Sconfitto il giudice, il gruppo osserva l'arrivo del Dottor Cid che liquida Gabranth ed evoca la piena potenza della crisalide con i frammenti di negalite. Lo scienziato muore negli scontri che seguono. Reddas, con l'intenzione di non consentire che la storia si ripeta come a Nabudis, sacrifica se stesso per distruggere la Crisalide solare utilizzando la spada dei re.\nAshe apprende da Al-Cid che un imminente battaglia sta per svolgersi a Rabanastre tra le forze di Archadia e la Resistenza, il gruppo armato guidato dal Marchese Ondore che ha sfidato l'Impero dopo l'incidente del Leviathan. Il gruppo vola verso Dalmasca dove trovano gi\u00e0 le prime schermaglie di scontro tra le due flotte; tuttavia le forze di Archadia possono contare su Bahamut, la Fortezza dei Cieli - un enorme nave, alimentata dal Mystes riversato dalla crisalide dotata di una potenza di fuoco senza eguali. Ashe e i suoi amici si infiltrano nella fortezza, e riaffrontano Gabranth. Il gruppo infine incontra Vayne Solidor e suo fratello Larsa che coglie l'occasione per opporsi ai piani di Vayne. Dopo una dura lotta che vede coinvolti gli stessi Larsa e Gabranth, Vayne viene distrutto nonostante Venat gli avesse infuso il suo potere. La battaglia si conclude con un annuncio di Ashe e Larsa che proclamano la fine delle ostilit\u00e0 fra Dalmasca e Archadia. Il gruppo fugge dalla Bahamut, ormai senza combustibile a causa della battaglia finale, insieme a Larsa e il Gabranth ormai moribondo. Balthier e Fran rimangono a bordo della fortezza, per evitare che si schianti su Rabanastre causando un genocidio. Nonostante riescano nell'impresa, ogni contatto con loro viene perso.\nUn anno dopo, Ashe \u00e8 diventata regina di Dalmasca e la sua incoronazione si svolger\u00e0 entro un mese; Basch sostituisce Gabranth come Giudice Magister a causa della promessa fatta a quest'ultimo nei suoi ultimi istanti di vita: dovr\u00e0 proteggere ad ogni costo Larsa, il nuovo imperatore di Archadia. La storia si conclude con Vaan e Penelo che scoprono che la Strahl \u00e8 stata \u2018rubata\u2019 da Balthier e Fran che lasciano ai due ragazzi un messaggio, che comprende una nota alla Regina Ashe e anche il suo anello, preso da Balthier nella storia. In seguito a questo, Vaan e Penelo a bordo di un'aeronave vanno a visitare Balthier e Fran a Bervenia.\nModalit\u00e0 di gioco.\nCome tutti gli altri capitoli di \"Final Fantasy\", anche questo \u00e8 un gioco di ruolo, e come tale si basa sull'esplorazione dei vari scenari, sulla ricerca di oggetti particolari per portare a termine un compito.\nPer quanto riguarda il sistema nuovo di battaglia, l'ADB (Active Dimention Battle), \u00e8 molto simile a quello RTB (Real Time Battle) di \"Final Fantasy XI\": gli incontri non sono pi\u00f9 casuali, ma tutti i mostri o i nemici sono subito visibili durante l'esplorazione, cos\u00ec che il giocatore pu\u00f2 scegliere se battersi con essi oppure no. Da questo ne consegue che tra l'esplorazione e la battaglia non ci sono transizioni, n\u00e9 per quanto riguarda le immagini, n\u00e9 per la musica. Il giocatore pu\u00f2 cambiare a sua discrezione il personaggio da controllare (leader) tra i tre che costituiscono il party (in alcune missioni vi \u00e8 un quarto personaggio \"ospite\", ma \u00e8 controllato dal computer), mentre gli altri sono controllati dall'intelligenza artificiale, che seguono invece le indicazioni del giocatore tramite il sistema Gambit. Attivando i Gambit per ciascun componente della squadra, \u00e8 possibile automatizzare gli scontri.\n\"Final Fantasy XII\" \u00e8 il primo capitolo della serie dai tempi di \"Final Fantasy V\" ad avere personaggi giocabili che non presentano particolari differenze per quanto riguarda abilit\u00e0 e stile di combattimento. Anche le Apoteosi, a dispetto del nome e della sequenza animata diversi, hanno tutte lo stesso effetto dei Limit Break e degli Overdrive dei giochi precedenti, ma possono essere anche combinate con quelle di altri personaggi. Come in \"Final Fantasy X\", gli Esper sono controllabili dal giocatore e sostituiscono il gruppo, ma la loro efficacia \u00e8 stata ridotta. Quando i personaggi salgono di livello, possono ottenere i punti licenza, che permettono di sbloccare le \"licenze\", che forniscono bonus, abilit\u00e0 e la capacit\u00e0 di brandire particolari armi.\nAbilit\u00e0.\nMagie.\nLe magie in \"Final Fantasy XII\" sono divise in cinque diverse categorie:\nTecniche.\nLe tecniche si differenziano dalle magie in quanto non richiedono dispendio di MP. Di vario genere, alcune possono essere utili per migliorare le condizioni di gioco (Scan) e dei personaggi (Carica e Pronto soccorso) o per ottenere oggetti aggiuntivi dai nemici (Ruba e Bracconaggio), oltre che danneggiarli in diverso modo, pagando al posto degli MP altri parametri come HP (Atroh e Spezzaossa) e guil (Elemosina) o relazionando il danno inflitto ai dati della partita, come il tempo di gioco (Cronattacco) o la distanza percorsa (Viavai). Alcune tecniche possono anche creare bonus o malus, come Prolunga o Achille.\nApoteosi.\nIn \"Final Fantasy XII\" le Limit Break (gli attacchi speciali di ciascun personaggio) sono chiamate Apoteosi. A differenza di tutte le altre tecniche o magie del gioco ogni Apoteosi \u00e8 caratteristica di un personaggio e non pu\u00f2 essere appresa dagli altri (in realt\u00e0, nonostante il nome e la sequenza animata diversi, le Apoteosi dei vari personaggi hanno tutte lo stesso effetto: danni fisici calcolati in base al livello di Forza del personaggio). Ogni volta che un personaggio ne acquisisce una, agli MP viene aggiunta una Carica Mystes; con le apoteosi di lv. 1 gli MP restano invariati, ma acquisendo quelle di lv. 2 e 3 gli MP raddoppieranno e triplicheranno rispettivamente e ci\u00f2 viene segnalato dalla barra MP spezzettata in pi\u00f9 segmenti. Ogni apoteosi consuma un diverso quantitativo di cariche Mystes, e quindi di MP: lv. 1 1 sola carica, lv. 2 2 cariche e lv. 3 tutte e tre le cariche. La caratteristica pi\u00f9 importante di queste potenti tecniche \u00e8 che quando un membro del party ne utilizza una pu\u00f2 dar via a una combinazione alla quale possono partecipare anche gli altri membri (provvisto che abbiano la possibilit\u00e0 di eseguire Apoteosi e abbiano comunque abbastanza cariche Mystes per effettuarle) e che infligge pesantissimi danni all'avversario. In pi\u00f9 se si eseguono determinate combo tra i vari livelli di apoteosi si pu\u00f2 dar vita ad una fusione che infligger\u00e0 danni a zona a seconda del livello del nemico. Spesso durante l'esecuzione delle Apoteosi compaiono diversi \"Bonus Mystes\", che possono ricaricare la barra MP e che possono quindi far continuare le catene, una volta concluso il tempo in pi\u00f9 in particolari casi si attiva una combo detta \"Fusione\", che colpisce con una forza devastante tutti i nemici nella zona.\nEsper.\nIn \"Final Fantasy XII\" \u00e8 possibile invocare alcune creature, chiamate Esper (lo stesso nome che avevano le invocazioni in \"Final Fantasy VI\"). Una volta sconfitto un Esper in battaglia e ottenuta la relativa licenza, diventa possibile invocarlo durante o fuori dalla battaglia. Quando si invoca un Esper, questi prende il posto dei due compagni dell'invocatore e, nel caso ci fosse, dell'ospite, i quali lasciano il campo. Gli Esper sono controllati dall'intelligenza artificiale, e hanno un proprio Gambit. Inoltre, rimangono in campo per un tempo limitato, al termine del quale, se non \u00e8 stato sconfitto, sferra il suo attacco pi\u00f9 potente prima di lasciare il campo. Nel caso l'invocatore muoia, l'Esper non rimane, ma lascer\u00e0 il campo di battaglia col comando Commiato. Alcuni Esper necessitano di particolari condizioni affinch\u00e9 possano sferrare il loro colpo finale. Il sistema di invocazione \u00e8 identico alle Apoteosi, con la divisione della barra in pi\u00f9 segmenti che vengono consumati dall'invocazione in base alla potenza dell'Esper (Livello 1, 2 o 3). Molto tempo fa queste creature, per la loro presunzione di superiorit\u00e0, si ribellarono agli Dei che li sconfissero e li sigillarono in luoghi inaccessibili come punizione per il loro vile tradimento.\nGli Esper di \"Final Fantasy XII\" sono tredici, corrispondenti alle 13 costellazioni dello Zodiaco: dodici relative allo zodiaco astrologico, a cui si aggiunge il Serpentario:\nGambit.\nIl sistema dei Gambit \u00e8 una delle novit\u00e0 introdotte in \"Final Fantasy XII\". Si tratta di un sistema di routine predeterminate di programmazione a oggetti che possono essere assegnate a ogni personaggio. Ciascun personaggio pu\u00f2 avere fino a 12 Gambit, modificabili singolarmente dal menu principale. Dal menu di battaglia \u00e8 possibile solamente attivare o disattivare in toto i Gambit di un singolo personaggio. Ogni Gambit \u00e8 caratterizzato da due parametri: la condizione e l'azione. Un esempio potrebbe essere \"Alleato &lt; 50% HP\" (condizione) e \"Magia: Energia\" (azione), che fa curare al possessore del Gambit qualsiasi alleato abbia meno della met\u00e0 degli HP.\nDa ricordare che in alcune delle varie fasi del gioco ci saranno personaggi che combatteranno al nostro fianco come \"ospiti\", e tali sono indipendentemente liberi di svolgere azioni senza poter modificare il loro Gambit, armi, abilit\u00e0 o altro.\nLicenze.\nQuando acquistate delle nuove armi, magie, protezioni e via dicendo, se non disponete delle licenze apposite non potrete utilizzare nessun arma, magia e altro in questione.\nLe licenze non sono altro che il \"lasciapassare\" per poter usufruire di certi acquisti fatti nei vari negozi, come ad esempio per potenziare un'arma, o meglio per passare da un'arma (spada+10) ad una pi\u00f9 potente (spada+15). Questo, s'intende, vale anche per la magia e tutte le altre abilit\u00e0 disponibili.\nIn ogni personaggio navigando nel men\u00f9 Licenze, \u00e8 presente una scacchiera contenente le varie abilit\u00e0 (armi, magie, ecc.) da sbloccare, e queste, finch\u00e9 non vengono sbloccate con il raggiungimento sufficiente di LP, rimangono di colore grigio.\nPer ottenere le licenze bisogna combattere e guadagnare i punti licenza (LP) che ad ogni scontro portato a termine in battaglia, ci verranno assegnati per sbloccare la licenza di cui abbiamo bisogno.\nNaturalmente non ci vengono assegnati enormi quantit\u00e0 di LP per ogni battaglia che facciamo, ma con il combattere di pi\u00f9 alla fine raggiungeremo gli LP necessari per una licenza da sbloccare.\nBestiario.\nIl bestiario \u00e8 una sezione del Diario del clan che contiene quasi tutti i mostri (compresi soldati e umanoidi) di Ivalice con i relativi dati. Ogni singola voce viene sbloccata quando si sconfigge il mostro in oggetto, e molte di esse hanno una o pi\u00f9 pagine secondarie che non trattano della creatura in particolare, ma consistono invece in documenti o altri manoscritti che approfondiscono gli elementi del mondo di Ivalice o danno indizi su come ottenere particolari armi o offerte speciali dai mercanti.\nPersonaggi.\nTutti i capitoli di \"Final Fantasy\" sono caratterizzati dal gran numero di personaggi giocabili, tutti ben caratterizzati anche dal punto di vista psicologico. In questo capitolo ce ne sono sei, e non tutti sono umani.\nIl protagonista \u00e8 il giovane Vaan, diciassettenne ragazzo di strada che sogna di diventare un pirata dei cieli.\nProtagonista femminile \u00e8 invece la principessa Ashe che per un periodo di tempo viene chiamata Amalia, ultima (e unica sopravvissuta) dei nove figli del re Raminas di Dalmasca, ora leader del gruppo di ribelli contro l'impero di Archadia.\nOltre a questi, altri personaggi si aggregano durante lo svolgersi del gioco: Balthier, ventiduenne aviopirata, neutrale per quanto riguarda la guerra tra il regno di Dalmasca e l'impero di Archadia, e la sua compagna Fran, un'affascinante guerriera Viera; Penelo, la migliore amica di Vaan, e Basch, ex capitano dell'esercito di Dalmasca (considerato un traditore durante il conflitto contro Archadia). Prima ancora di Vaan, tra i personaggi giocabili \u00e8 presente Reks (fratello maggiore di Vaan) che serve come \"introduzione\" ai comandi di gioco.\nFra i personaggi non giocabili compaiono Larsa Ferrinas Solidor (giocabile come \"ospite\" nella squadra), figlio dell'imperatore Gramis, giovanissimo principe misteriosamente legato alla Negalite, sostanza che assorbe la potenza magica; il fratello Vayne Carudas Solidor, l'erede al trono di Archadia nonch\u00e9 capo dei Giudici, spietati generali ai quali \u00e8 affidato il controllo dell'impero di Archadia gi\u00e0 presenti in \"Final Fantasy Tactics\" e \"Final Fantasy Tactics Advance\"; Vossler (giocabile come \"ospite\" nella squadra), un soldato facente parte del gruppo guidato da Basch, anche se i due sembrano essere molto legati dal passato; Montblanc e Nono, Moguri gi\u00e0 presenti in \"Final Fantasy Tactics Advance\", e Al-Cid Margrace, il principe di Rozaria. Ed infine c'\u00e8 il vecchio Dalan che vi dar\u00e0 molto aiuto e vi dir\u00e0 molti consigli. Lui si trova nella citt\u00e0 bassa di Rabanastre.\nAmbientazione.\n\"Final Fantasy XII\" presenta alcune novit\u00e0: la storia non \u00e8 del tutto lineare, cos\u00ec da rendere libera l'esplorazione del mondo di Ivalice in un'epoca non del tutto chiara. Il mondo \u00e8 molto vasto e per realizzarlo i programmatori si sono recati in Turchia. Su di esso vivono diversi popoli di diverse razze: gli Huma sono i pi\u00f9 numerosi, ma ci sono anche Moguri (somiglianti a conigli alati), Viera (solo donne, caratterizzate da lunghe orecchie da coniglio), Bangaa (simili a grosse lucertole, di quattro tipi diversi) e Seeq (simili a suini azzurri o grigi); inoltre ci sono altre razze ma che sono in numero davvero esiguo, come ad esempio i Nu Mou, saggi esseri dediti allo studio e dotati di enormi poteri magici, oppure gli Urutan Yensa od i Garif, ultimo popolo che conosce gli usi segreti della negalite e i Bacnamus che disprezzati dalle altre razze vivono in luoghi angusti e tremendi. La storia \u00e8 ambientata nel mondo di Ivalice, gi\u00e0 visto in \"Final Fantasy Tactics\" e \"Final Fantasy Tactics Advance\" oltre che in \"Vagrant Story\".\nColonna sonora.\nLa colonna sonora di \"Final Fantasy XII\" \u00e8 stata composta e arrangiata prevalentemente da Hitoshi Sakimoto, gi\u00e0 compositore delle colonne sonore di altri titoli Square Enix, tra cui \"Final Fantasy Tactics\" e \"Vagrant Story\", affiancato da Masaharu Iwata, suo storico collaboratore, e vari compositori tra i quali Hayato Matsuo (che ha contribuito alla composizione dei temi principali del gioco), Taro Hakase e Yuji Toriyama. Nella colonna sonora del gioco sono presenti anche alcuni riarrangiamenti, tra cui il classico preludio della serie \"Final Fantasy\" e \"Clash on the Big Bridge\" di \"Final Fantasy V\", riarrangiata per orchestra. A questo lavoro ha anche partecipato in parte lo storico compositore della serie Nobuo Uematsu, che ha composto solamente il tema principale \"Kiss Me Goodbye\" e il brano finale dei titoli di coda.\n\"Kiss Me Goodbye\".\n\"Kiss Me Goodbye\" \u00e8 il tema principale della colonna sonora di \"Final Fantasy XII\".\n\u00c8 stato scritto a quattro mani da Nobuo Uematsu (sue le canzoni \"Eyes On Me\" di \"Final Fantasy VIII\", \"Melodies of Life\" di \"Final Fantasy IX\" e \"Suteki Da Ne\" di \"Final Fantasy X\", cos\u00ec come quasi tutti i brani che compongono la colonna sonora della serie) e dalla cantante stessa del pezzo, Angela Aki.\nCon questo pezzo Square riprende l'abitudine che aveva abbandonato nel decimo capitolo della serie, di creare cio\u00e8 due versioni del tema principale: una in giapponese ed una in lingua inglese, per il mercato internazionale.\nAccoglienza.\nLa rivista \"Play Generation\" diede alla versione per PlayStation 2 un punteggio di 97/100, trovando che l'ultimo \"FF\" per PS2 regalava una trama appassionante ed un comparto tecnico inattaccabile, rendendolo cos\u00ec un gioco rivoluzionario. La stessa testata classific\u00f2 Rabanastre come la terza citt\u00e0 pi\u00f9 pulsante presente in gioco disponibile su PlayStation 2.\nRimasterizzazione.\nIl 6 giugno 2016 \u00e8 stato annunciato ufficialmente da Square Enix il remaster in HD del gioco intitolato \"Final Fantasy XII: The Zodiac Age,\" che includer\u00e0 una serie di miglioramenti grafici, un gameplay ottimizzato e nuove feature. In pi\u00f9 gli scenari, i modelli poligonali dei personaggi e le cutscene sono stati ridisegnati per sfruttare la potenza delle console di nuova generazione. Il gioco \u00e8 stato annunciato per PlayStation 4 ed \u00e8 uscito l'11 luglio 2017 in Europa e Nord America e il 13 Luglio 2017 in Giappone e Asia. Successivamente il titolo usc\u00ec anche su Steam e il 30 aprile 2019 fu pubblicato anche su Nintendo Switch e Xbox One."}
{"id": "256272", "revid": "110157", "url": "https://it.wikipedia.org/wiki?curid=256272", "title": "La Chapelle-Vaupelteigne", "text": "La Chapelle-Vaupelteigne \u00e8 un comune francese di 95 abitanti situato nel dipartimento della Yonne nella regione della Borgogna-Franca Contea."}
{"id": "256273", "revid": "287204", "url": "https://it.wikipedia.org/wiki?curid=256273", "title": "Les Cl\u00e9rimois", "text": "Les Cl\u00e9rimois \u00e8 un comune francese di 265 abitanti situato nel dipartimento della Yonne nella regione della Borgogna-Franca Contea."}
{"id": "256274", "revid": "287204", "url": "https://it.wikipedia.org/wiki?curid=256274", "title": "\u00c9gleny", "text": "\u00c9gleny \u00e8 un comune francese di 456 abitanti situato nel dipartimento della Yonne nella regione della Borgogna-Franca Contea."}
{"id": "256275", "revid": "767487", "url": "https://it.wikipedia.org/wiki?curid=256275", "title": "\u00c9griselles-le-Bocage", "text": "\u00c9griselles-le-Bocage \u00e8 un comune francese di 1.256 abitanti situato nel dipartimento della Yonne nella regione della Borgogna-Franca Contea."}
{"id": "256276", "revid": "287204", "url": "https://it.wikipedia.org/wiki?curid=256276", "title": "\u00c9pineau-les-Voves", "text": "\u00c9pineau-les-Voves \u00e8 un comune francese di 736 abitanti situato nel dipartimento della Yonne nella regione della Borgogna-Franca Contea."}
{"id": "256277", "revid": "287204", "url": "https://it.wikipedia.org/wiki?curid=256277", "title": "\u00c9pineuil", "text": "\u00c9pineuil \u00e8 un comune francese di 665 abitanti situato nel dipartimento della Yonne nella regione della Borgogna-Franca Contea.\nHa dato i natali all'artista Alfred Gr\u00e9vin."}
{"id": "256278", "revid": "287204", "url": "https://it.wikipedia.org/wiki?curid=256278", "title": "\u00c9tais-la-Sauvin", "text": "\u00c9tais-la-Sauvin \u00e8 un comune francese di 714 abitanti situato nel dipartimento della Yonne nella regione della Borgogna-Franca Contea."}
{"id": "256280", "revid": "287204", "url": "https://it.wikipedia.org/wiki?curid=256280", "title": "\u00c9taule", "text": "\u00c9taule \u00e8 un comune francese di 429 abitanti situato nel dipartimento della Yonne nella regione della Borgogna-Franca Contea."}
{"id": "256281", "revid": "110157", "url": "https://it.wikipedia.org/wiki?curid=256281", "title": "\u00c9tigny", "text": "\u00c9tigny \u00e8 un comune francese di 764 abitanti situato nel dipartimento della Yonne nella regione della Borgogna-Franca Contea."}
{"id": "256282", "revid": "228587", "url": "https://it.wikipedia.org/wiki?curid=256282", "title": "Skutterudite", "text": "Chiamata in onore della citt\u00e0 di Skotterud, in Norvegia, la Skutterudite \u00e8 un minerale arsenide al cobalto con quantit\u00e0 variabili di nichel e ferro; la sua formula generale \u00e8 CoAs3, anche se secondo alcuni l'indice dell'arsenico \u00e8 2. Se con grandi quantit\u00e0 di nichel, il minerale viene definito come nickelskutterudite; quest'ultima era precedentemente nota come clantite. \u00c8 un minerale idrotermale in quantit\u00e0 a temperatura moderata o alta, trobato assieme ad altri minerali del nichel e del cobalto. Minerali ad esso associati sono l'arsenopirite, l'argento nativo, l'eritrite, l'annabergite, la niccolite, la cobaltite, il bismuto nativo, la calcite, la siderite, la barite, e il quarzo. Dalla skutterudite viene estratto l'arsenico.\nIl minerale ha una lucentezza metallica, con colorazione quasi bianca, essendo di grigio chiaro, con striscio nero. La sua gravit\u00e0 specifica \u00e8 di 6,5 e la sua durezza va da 5,5 a 6. La sua struttura cristallina \u00e8 isometrica con forme cubiche e ottaedrali simili a quelle della pirite. Il contenuto di arsenico gli conferisce un odore di aglio se riscaldato o schiacciato. Le caratteristiche tecnologiche che contraddistinguono la sua struttura cristallina fanno di questo minerale un ottimo materiale termoelettrico a bassa conduttivit\u00e0 termica.\nVenne scoperto nelle miniere di Skuterud, a Modum, nella contea di Viken, in Norvegia, nel 1845. Un suo sinonimo \u00e8 smaltite. Notevoli giacimenti sono stati trovati a Cobalt, nell'Ontario, a Skuterud, in Norvegia, e a , nel New Jersey. I rari minerali arsenidi sono classificati nel gruppo minerale dei solfuri, anche se non contiene zolfo.\nStruttura cristallina.\nLa struttura cristallina del minerale di skutterudite venne determinata nel 1928 da Oftedahl; essa apparve cubica, con un gruppo spaziale Im-3 (numero 204). La cella di unit\u00e0 pu\u00f2 essere costituita da 8 cubi pi\u00f9 piccoli costituiti da atomi di cobalto. 6 di questi cubi sono chiusi da anelli quasi quadrati di arsenico, ciascuno orientato parallelamente al bordo di una della cella di unit\u00e0. Gli atomi di arsenico formano cos\u00ec una struttura ottaedrica, con il cobalto al centro.\nForma in cui si presenta in natura.\nAggregati massivi o reniformi, cristalli."}
{"id": "256284", "revid": "287204", "url": "https://it.wikipedia.org/wiki?curid=256284", "title": "\u00c9tivey", "text": "\u00c9tivey \u00e8 un comune francese di 248 abitanti situato nel dipartimento della Yonne nella regione della Borgogna-Franca Contea."}
{"id": "256285", "revid": "1442080", "url": "https://it.wikipedia.org/wiki?curid=256285", "title": "Chet Baker", "text": "Biografia.\nInizi.\nFiglio del chitarrista Chesney Henry Baker, Sr., Chet Baker nacque nel 1929 a Yale nello stato americano dell'Oklahoma. Nel 1940 la sua famiglia si trasfer\u00ec a Glendale in California. Da bambino si avvicin\u00f2 alla musica cantando in concorsi amatoriali e nel coro della chiesa. Da giovane, il padre gli compr\u00f2 un trombone, che fu poi sostituito da una tromba essendo il primo troppo grande per il ragazzo. La sua prima formazione musicale si tenne presso la Glendale Junior High School, anche se il suo apprendimento fu principalmente intuitivo (in un'intervista degli anni 1970, Baker dichiar\u00f2 di essere in grado di leggere una melodia, ma che le sigle degli accordi non avevano per lui alcun significato). Nel 1946, a sedici anni, lasci\u00f2 la scuola e si arruol\u00f2 nell'esercito.\nInviato a Berlino, suon\u00f2 nella Banda del 298\u00aa Armata dell'Esercito. Dopo il suo ritorno nel 1948, studi\u00f2 teoria e armonia musicale al \"El Camino College\" di Los Angeles; nel frattempo si esibiva in jazz club, finendo per abbandonare gli studi al secondo anno di corso. Nel 1950 si arruol\u00f2 nuovamente nell'esercito e divenne membro della Banda della Sesta Armata dell'Esercito al Presidio di San Francisco. Nella citt\u00e0 continu\u00f2 a esibirsi in numerosi club, tra cui il \"Bop City\" e il \"Black Hawkin\". In seguito a test psichiatrici, fu ritenuto inadatto alla vita militare: ottenne cos\u00ec il congedo definitivo dall'esercito che gli permise di dedicarsi alla carriera professionistica nel mondo del jazz.\nCarriera.\nDopo essersi trasferito nella California meridionale, le prime performance notevoli furono con la band del sassofonista Vido Musso e con il sassofonista tenore Stan Getz. Ebbe per\u00f2 maggiore successo come trombettista a partire dall'estate del 1952, quando fu scelto da Charlie Parker per suonare nella sua band in una serie di concerti sulla West Coast. Alla fine del tour, inizi\u00f2 a suonare nel quartetto di Gerry Mulligan, un gruppo composto solo di sax baritono, tromba, basso e batteria, senza pianoforte, che acquist\u00f2 notoriet\u00e0 esibendosi nella discoteca Haig e ottenendo un contratto con la nuova etichetta discografica Pacific Jazz Records (poi noto come World Records Pacific). La band si distinse per l'interazione tra il sax baritono di Mulligan e la tromba di Baker. Piuttosto che suonare linee melodiche all'unisono come i giganti del bebop Charlie Parker e Dizzy Gillespie, i due svilupparono frasi musicali attingendo a tecniche contrappuntistiche. Baker divenne una delle punte di diamante del quartetto per via delle sue capacit\u00e0 espressive fuori dal comune: in particolare, divenne noto grazie all'interpretazione di \"My Funny Valentine\" nel primo LP della band, \"Gerry Mulligan Quartet\".\nDopo il declino quasi immediato del gruppo per via dei problemi di droga di Mulligan (che fu in carcere per un certo periodo) e per i disaccordi economici e caratteriali fra lui e Gerry, Baker fond\u00f2 una propria jazz band, in cui, oltre a suonare la tromba, copriva anche il ruolo di cantante. Nel 1954 Chet Baker vinse il premio di migliore strumentista nel sondaggio della rivista \"Down Beat\", battendo tra gli altri anche Miles Davis, Dizzy Gillespie e l'astro nascente Clifford Brown. Nel corso delle sue tourn\u00e9e suon\u00f2 spesso in Italia, dove nel 1959 e nel 1960 incise alcuni dischi con l\u2019orchestra del Maestro Ezio Leoni (pseudonimo artistico Len Mercer) che includeva musicisti italiani quali Franco Cerri, Gianni Basso, Renato Sellani, Glauco Masetti, Franco Mondini e Fausto Papetti. Suon\u00f2 anche con il pianista Luca Flores, morto poi suicida. Di rilievo anche le sue collaborazioni con il compositore Piero Umiliani, tra cui quella per i molto conosciuti brani del film \"Audace colpo dei soliti ignoti\". La sua presenza in Italia gli permise di acquisire un discreto uso della lingua italiana.\nA partire dai primi anni sessanta, Baker inizi\u00f2 anche a suonare il flicorno soprano durante le sue esibizioni. Tuttavia, la carriera di Chet Baker fu caratterizzata dai suoi problemi di droga, che ebbero un impatto notevole sul successivo declino della stessa. In particolare, la sua dipendenza dall'eroina gli caus\u00f2 numerosi problemi legali, inclusa una detenzione di oltre un anno in Italia nel carcere di Lucca, cos\u00ec come le successive espulsioni da Germania Ovest e Inghilterra.\nNel 1966 Baker spar\u00ec dalla scena a causa di gravi problemi ai denti anteriori, che dovette farsi estrarre. La causa di questi problemi non \u00e8 mai stata completamente chiarita. Baker raccont\u00f2 spesso di essere finito in una rissa dopo un concerto e di essere stato aggredito da alcuni uomini di colore che gli avevano spaccato una bottiglia in faccia, lacerandogli le labbra e danneggiandogli i denti anteriori. La veridicit\u00e0 di questo racconto \u00e8 sempre stata dubbia: molti amici e conoscenti parlarono di un confronto con uno spacciatore dovuto a problemi di pagamento di una fornitura di droga. Pare anche che l'uso dell'eroina avesse gi\u00e0 lasciato il segno sulla sua dentatura. \u00c8 comunque certo che dovette farsi estrarre i denti perch\u00e9 non riusciva pi\u00f9 a suonare a causa del dolore che gli provocavano. Dopo qualche tempo, Dizzy Gillespie lo riconobbe come commesso di una pompa di benzina e lo aiut\u00f2 a rimettersi in sesto, facendogli anche trovare i soldi per sistemarsi la bocca. Baker cap\u00ec che era arrivato il momento di trovare la strada per tornare a fare musica, ma dovette imparare a suonare la tromba con la dentiera, cosa considerata estremamente difficile, e il suo stile dovette adeguarsi.\nParzialmente disintossicato, Chet Baker si trasfer\u00ec a New York, dove ricominci\u00f2 a registrare con altri rinomati musicisti jazz, come Jim Hall (con cui incise l'ottimo \"Concierto\"), per poi infine ritornare a vivere in Europa. Famosa la sua collaborazione con l'artista inglese Elvis Costello, e celebre il suo commovente assolo di tromba nella canzone \"Shipbuilding\". Baker si trasfer\u00ec quasi permanentemente fuori dagli Stati Uniti, frequentando soprattutto l'Europa - dove aveva diversi amici tra i musicisti - e tornando spesso in Olanda, dove le permissive leggi sui narcotici gli permettevano di soddisfare in maniera relativamente facile la sua dipendenza, che era ormai tornata ai livelli consueti.\nDurante gli anni ottanta Baker frequent\u00f2 molto il pianista italiano Enrico Pieranunzi. Un famoso brano che erano soliti suonare \u00e8 \"Night Bird\", scritto dallo stesso Pieranunzi. Chet Baker amava molto questa melodia che fu incisa con vari musicisti tra cui Charlie Haden e Billy Higgins. Nell'ultimo periodo Baker collabor\u00f2 anche con il flautista italiano Nicola Stilo, che era una sua scoperta e che gli rimase accanto fino agli ultimi giorni di vita. Durante le sue visite in Italia, amava fermarsi a Roma dove la sera sapeva di poter incontrare molti dei suoi amici musicisti in un locale di Trastevere, il Manuia, in voga negli anni ottanta e ritrovo di musicisti e gente dello spettacolo. Al Manuia incontr\u00f2 il pianista e cantante brasiliano Jim Porto con cui poi avrebbe inciso \"Rio\", vinile prodotto nel 1983 da Sandro Melaranci con arrangiamenti di Rique Pantoja, e venne in contatto con Monique Gardenberg, a quel tempo produttrice e agente di Djavan, che lo invit\u00f2 come ospite a due eventi del Free Jazz Festival del 1985 di Rio de Janeiro e di San Paolo, dove Chet pot\u00e9 lasciare, come era suo desiderio, una testimonianza del suo talento al Brasile.\nLa morte.\nIl 13 maggio 1988 Chet Baker mor\u00ec cadendo da una finestra del \"Prins Hendrik Hotel\" di Amsterdam, si presume un suicidio o probabilmente sotto l'effetto di droghe. Le circostanze della sua morte furono piuttosto oscure, ma quest'ultima versione dell'incidente resta comunque la pi\u00f9 accreditata. La targa posta a memoria all'esterno dell'albergo recita:\nChet Baker fu sepolto nel cimitero di Inglewood, in California. Baker ha lasciato numerosissime registrazioni, molte delle quali eseguite essenzialmente per il suo continuo bisogno di soldi per le droghe. Di conseguenza, la sua discografia \u00e8 considerata poco omogenea, sebbene secondo alcuni critici sia intuibile una maggiore maturit\u00e0 artistica nelle ultime registrazioni.\nFilmografia.\n\u2018Born to Be Blue\u2019, regia di Robert Budreau [2015]"}
{"id": "256286", "revid": "110157", "url": "https://it.wikipedia.org/wiki?curid=256286", "title": "La Fert\u00e9-Loupi\u00e8re", "text": "La Fert\u00e9-Loupi\u00e8re \u00e8 un comune francese di 595 abitanti situato nel dipartimento della Yonne nella regione della Borgogna-Franca Contea."}
{"id": "256287", "revid": "1442080", "url": "https://it.wikipedia.org/wiki?curid=256287", "title": "Nickelskutterudite", "text": "La nickelskutterudite \u00e8 un minerale conosciuto fino al 2008 come nickel-skutterudite poi cambiato dall'IMA."}
{"id": "256288", "revid": "287204", "url": "https://it.wikipedia.org/wiki?curid=256288", "title": "Gy-l'\u00c9v\u00eaque", "text": "Gy-l'\u00c9v\u00eaque \u00e8 un comune francese di 486 abitanti situato nel dipartimento della Yonne nella regione della Borgogna-Franca Contea."}
{"id": "256289", "revid": "1776051", "url": "https://it.wikipedia.org/wiki?curid=256289", "title": "Kieftite", "text": "La kieftite \u00e8 un minerale."}
{"id": "256290", "revid": "767487", "url": "https://it.wikipedia.org/wiki?curid=256290", "title": "L'Isle-sur-Serein", "text": "L'Isle-sur-Serein \u00e8 un comune francese di 768 abitanti situato nel dipartimento della Yonne nella regione della Borgogna-Franca Contea."}
{"id": "256291", "revid": "2056951", "url": "https://it.wikipedia.org/wiki?curid=256291", "title": "\u0392-iridisite", "text": "La \u03b2-iridisite (o beta-iridisite o anche iridisite-beta) \u00e8 un minerale non accettato dall'IMA nel 1989 perch\u00e9 nella descrizione erano assenti i dati relativi alla diffrazione ai raggi X.\nIl nome \u03b2-iridisite \u00e8 destinato a distinguere il minerale dal normale solfuro di iridio.."}
{"id": "256292", "revid": "1318658", "url": "https://it.wikipedia.org/wiki?curid=256292", "title": "Noyers-sur-Serein", "text": "Noyers-sur-Serein \u00e8 un comune francese di 709 abitanti situato nel dipartimento della Yonne nella regione della Borgogna-Franca Contea.\nI suoi abitanti si chiamano \"nuc\u00e9riens\". Il villaggio, borgo medievale conservatosi fino a oggi, fa parte dei pi\u00f9 bei paesi di Francia.\nNel dicembre 1983 i Duran Duran vi hanno girato il video musicale di \"New Moon on Monday\"."}
{"id": "256293", "revid": "767487", "url": "https://it.wikipedia.org/wiki?curid=256293", "title": "Les Ormes (Yonne)", "text": "Les Ormes \u00e8 un comune francese di 287 abitanti situato nel dipartimento della Yonne nella regione della Borgogna-Franca Contea."}
{"id": "256294", "revid": "287204", "url": "https://it.wikipedia.org/wiki?curid=256294", "title": "La Postolle", "text": "La Postolle \u00e8 un comune francese di 160 abitanti situato nel dipartimento della Yonne nella regione della Borgogna-Franca Contea."}
{"id": "256295", "revid": "110157", "url": "https://it.wikipedia.org/wiki?curid=256295", "title": "Rogny-les-Sept-\u00c9cluses", "text": "Rogny-les-Sept-\u00c9cluses \u00e8 un comune francese di 741 abitanti situato nel dipartimento della Yonne nella regione della Borgogna-Franca Contea."}
{"id": "256296", "revid": "287204", "url": "https://it.wikipedia.org/wiki?curid=256296", "title": "Les Si\u00e8ges", "text": "Les Si\u00e8ges \u00e8 un comune francese di 463 abitanti situato nel dipartimento della Yonne nella regione della Borgogna-Franca Contea."}
{"id": "256297", "revid": "767487", "url": "https://it.wikipedia.org/wiki?curid=256297", "title": "Saints-en-Puisaye", "text": "Saints-en-Puisaye \u00e8 un comune francese di 615 abitanti situato nel dipartimento della Yonne nella regione della Borgogna-Franca Contea.\nIl comune si \u00e8 chiamato Saints fino al 1\u00ba agosto 2012"}
{"id": "256298", "revid": "125911549", "url": "https://it.wikipedia.org/wiki?curid=256298", "title": "Gruppo sanguigno", "text": "Il gruppo sanguigno \u00e8 una delle numerose caratteristiche biometriche e genetiche di un individuo e viene classificato tramite la presenza o l'assenza di antigeni sulla superficie dei globuli rossi. Questi antigeni possono essere proteine, carboidrati, glicoproteine o glicolipidi, dipendenti dal sistema di classificazione usato, e alcuni di essi sono presenti anche sulla superficie di altri tipi di cellule di vari tessuti (praticamente in tutte eccetto che in quelle nervose).\nIl gruppo sanguigno \u00e8 geneticamente determinato ed ereditato alla nascita e presenta contributi da entrambi i genitori. Un insieme di diversi antigeni superficiali, che derivano da un allele e da geni strettamente correlati, formano collettivamente un sistema di \"gruppi sanguigni\".\nFino al 1901 si ignorava l'esistenza dei gruppi sanguigni. Gli studi di Karl Landsteiner portarono dapprima alla suddivisione del sangue nei vari gruppi sanguigni del sistema AB0, e successivamente alla scoperta di altri fattori che distinguono i diversi tipi di sangue, quale ad esempio il fattore Rh.\nL'immunit\u00e0 di base.\nIl sistema immunitario di ogni individuo \u00e8 naturalmente capace di reagire contro il sangue non proprio, attraverso anticorpi che possono specificatamente legarsi a dei particolari antigeni: sembra un paradosso che un individuo abbia gi\u00e0 presenti anticorpi contro antigeni mai incontrati e che non presenta; la spiegazione pi\u00f9 plausibile sembra essere che i glicolipidi dei batteri intestinali cross-reagiscano con gli antigeni AB0, presentandoli alle cellule del sistema immunitario. \nQuesti anticorpi si possono legare ad antigeni sulla superficie dei globuli rossi trasfusi (o di altre cellule tissutali), portando spesso a una loro distruzione attraverso l'intervento di altri componenti del sistema immunitario. Quando gli anticorpi IgM si legano alle cellule trasfuse, queste ultime possono essere agglutinate e distrutte. \nReazioni post-trasfusione che coinvolgano antigeni minori e antigeni deboli possono portare a problemi minimi, incompatibilit\u00e0 pi\u00f9 serie possono portare a una risposta pi\u00f9 vigorosa da parte del sistema immunitario con una emolisi intravascolare massiva (massiccia distruzione di globuli rossi), bassa pressione sanguigna e, nei casi pi\u00f9 estremi, morte.\nSistemi di classificazione.\nLa \"International Society of Blood Transfusion\" riconosce oggi oltre 30 sistemi diversi di classificazione dei gruppi sanguigni. \nIn aggiunta agli antigeni AB0 e agli antigeni Rh, i primi scoperti, molti altri antigeni sono espressi sulla membrana superficiale dei globuli rossi. Molti dei sistemi di classificazione dei gruppi sanguigni furono denominati con il nome dei pazienti nei quali i corrispondenti anticorpi furono incontrati per la prima volta.\nPer esempio, un individuo pu\u00f2 avere sangue AB Rh+ e allo stesso tempo M+ e N+ (sistema MNS), K+ (sistema Kell), Lea+ o Leb+ (sistema Lewis), e cos\u00ec via, essendo positivo o negativo per ogni sistema di gruppi sanguigni. \nSistema AB0.\nTutti i mammiferi presentano sui globuli rossi l'antigene 0, un glicano associato alla membrana plasmatica. Questo \u00e8 costituito da due residui glucidici: N-acetilglucosammina e galattosio. A quest'ultimo viene poi aggiunto un residuo di fucosio portando alla formazione dell'antigene H. \nQuesta struttura viene ulteriormente modificata da delle glicosiltransferasi che portano all'aggiunta di residui glucidici per formare i diversi antigeni: galattosioaminoacile nel caso del gruppo A, galattosio nel caso del gruppo B. Gli individui del gruppo AB presentano entrambe le aggiunte. Gli individui del gruppo 0 sono invece sprovvisti dell'enzima e quindi presentano semplicemente l'antigene H. La designazione con le lettere A, B, AB (e 0) fu proposta da Ludwik Hirszfeld. \nI quattro gruppi sanguigni del sistema AB0 sono:\nSistema Rh.\nL'antigene Rhesus fu scoperto nel 1940 in uno studio sui macaco rhesus, da cui il nome. Sono proteine idrofobiche non glicosilate, presenti sulla membrana dei globuli rossi. \nLe proteine sono codificate fra due geni correlati e omologhi, anche se viene preso in considerazione solo uno dei due: \"RhD\". Il 15% della popolazione presenta una mutazione su questo gene che rende di fatto le persone prive della proteina e pertanto vengono definite come \"Rh-negative\" e possono produrre anticorpi verso la proteina stessa. \nLe reazioni emolitiche associate a Rh sono di particolare importanza nella gravidanza, perch\u00e9 possono dare origine a eritroblastosi fetale.\nEreditariet\u00e0 del gruppo sanguigno.\nNel sistema AB0 esistono tre possibili alleli che sono responsabili del gruppo sanguigno (allelia multipla). Come per tutti i geni, ogni individuo \u00e8 portatore di due distinti alleli, uno di eredit\u00e0 paterna e l'altro di eredit\u00e0 materna.\nGli alleli IA e IB sono codominanti, quindi si esprimono sempre; l'allele i \u00e8 recessivo.\nIl gruppo sanguigno della persona \u00e8 determinato dall'allele o dagli alleli dominanti tra quelli che compongono il suo genotipo; gli alleli recessivi, invece, determinano il gruppo solo se presenti in due copie uguali. In particolare in ogni individuo sar\u00e0 possibile uno solo dei seguenti genotipi:\nDistribuzione dei gruppi sanguigni nel mondo.\nLa distribuzione nella popolazione varia a seconda delle diverse zone del mondo. \nIn Europa e in Nordamerica dominano rispettivamente i gruppi A e 0, mentre in Asia \u00e8 molto abbondante il gruppo B. L'Europa occidentale \u00e8 il luogo dov'\u00e8 pi\u00f9 facile trovare individui con Rh negativo, ed \u00e8 per questo che tale tendenza, nel corso dei secoli, si \u00e8 diffusa in altri continenti come l'America.\nLa seguente tabella mostra la distribuzione dei vari gruppi sanguigni del sistema AB0 e Rh in alcuni Stati del mondo:\nCompatibilit\u00e0 dei gruppi sanguigni.\nLe agglutinine e gli antigeni del sangue pongono dei limiti alla possibilit\u00e0 di trasfondere emazie tra persone appartenenti a gruppi sanguigni diversi. In base alla presenza degli antigeni suddetti, si parla di donatori universali di sangue (o meglio, di emazie) per il gruppo 0 negativo, i cui globuli rossi mancano di tutti gli antigeni, e di donatori universali di plasma per il gruppo AB positivo, che manca nel plasma di tutte le agglutinine.\nCompatibilit\u00e0 per il plasma.\nLa compatibilit\u00e0 del sistema AB0 per il plasma differisce da quella per le emazie. Mentre per quest\u2019ultima il gruppo 0 Rh- pu\u00f2 generalmente donare a tutti, in quanto i suoi globuli rossi mancano di tutti gli antigeni, per il plasma \u00e8 il gruppo AB ad essere \u201cdonatore universale\u201d e il gruppo 0 \u00e8 compatibile solo con s\u00e9 stesso.\nSangue universale.\nLa presenza dei vari gruppi sanguigni rappresenta un grosso ostacolo nel caso di trasfusioni. Alcuni studi sono volti a trattare il sangue in modo da eliminare gli antigeni A, B e Rh e quindi a rendere il sangue \"0 negativo\". Nel 2007 alcune ricerche danesi hanno ottenuto una prima serie di successi.\nSono anche stati condotti studi sulla possibilit\u00e0 di ottenere un fluido sintetico, in grado di veicolare ossigeno alle cellule con risultati positivi ma non superiori alla trasfusione di sangue.\nIn gravidanza.\nIn molti casi il feto ha un gruppo sanguigno diverso da quello della madre, per questo nella donna in gravidanza possono essere presenti anticorpi contro i globuli rossi fetali. A volte questi anticorpi materni sono IgG, una piccola immunoglobulina, che pu\u00f2 attraversare la placenta e causare l'emolisi dei globuli rossi fetali, che pu\u00f2 portare a malattie emolitiche del neonato."}
{"id": "256299", "revid": "21079", "url": "https://it.wikipedia.org/wiki?curid=256299", "title": "Combinatorica", "text": ""}
{"id": "256300", "revid": "438678", "url": "https://it.wikipedia.org/wiki?curid=256300", "title": "La seconda volta", "text": "La seconda volta \u00e8 un film del 1995 diretto da Mimmo Calopresti, interpretato da Valeria Bruni Tedeschi e Nanni Moretti. \u00c8 liberamente ispirato al libro autobiografico \"Colpo alla nuca\" di Sergio Lenci.\nTrama.\nAlberto Sajevo, professore universitario, un giorno incontra per caso Lisa, la terrorista che dodici anni prima aveva tentato invano di ucciderlo sparandogli un colpo alla testa; condannata a trent'anni, Lisa gode ora di un regime di semilibert\u00e0, potendo uscire dal penitenziario pur dovendo rientrare ogni sera.\nIl professore, appena ripresosi dopo le obbligate sedute di riabilitazione cui lo costringe la pallottola che ancora porta conficcata nel cranio, comincia per curiosit\u00e0 e forse per rivalsa a seguirla, riuscendo infine a parlarle e a conquistare la sua amicizia. Dapprima la ragazza non lo riconosce e lo scambia per un corteggiatore; tuttavia quando il professore svela la propria identit\u00e0 il confronto si inasprisce fino allo scontro."}
{"id": "256301", "revid": "1318658", "url": "https://it.wikipedia.org/wiki?curid=256301", "title": "Cattaro", "text": "C\u00e0ttaro (in serbocroato: \"Kotor\" / \"\u041a\u043e\u0442\u043e\u0440\"; in veneto: \"C\u00e0taro\"; in latino medievale: Catharus, e classico: \"Ascrivium\") \u00e8 una citt\u00e0 e comune del Montenegro, situata nella Dalmazia meridionale sulla costa adriatica.\nTra il 1420 e il 1797 Cattaro e la regione circostante appartennero alla Repubblica di Venezia, e l'influenza veneta \u00e8 ancor oggi visibile nell'architettura della citt\u00e0. L'antica citt\u00e0 marittima di Cattaro, circondata da un'imponente cinta muraria, \u00e8 ancora ben conservata ed \u00e8 inclusa nella lista dei Patrimoni dell'umanit\u00e0 protetti dall'UNESCO. \u00c8 stata rilevante da un punto di vista storico la presenza, a Cattaro, di una comunit\u00e0 di dalmati italiani tant'\u00e8 che la zona, durante la sua appartenenza alla Repubblica di Venezia, era chiamata \"Albania Veneta\".\nLa citt\u00e0 si specchia nelle Bocche di Cattaro, un'articolata serie di profondi bacini perfettamente riparati dal mare aperto, che costituiscono il pi\u00f9 grande porto naturale del mar Adriatico e che ricordano vagamente, per il loro profilo frastagliato, i fiordi norvegesi. Le Bocche di Cattaro, assieme a Cattaro stessa, garantiscono alla regione un afflusso turistico in costante aumento. Alle loro spalle sono presenti le Alpi Dinariche, catena montuosa che si sviluppa dal Carso italiano al Kosovo.\nGeografia fisica.\nCattaro \u00e8 situata in fondo all'insenatura delle bocche di Cattaro, alle pendici del monte Lov\u0107en. La cittadina \u00e8 situata ad 84 km ad ovest della capitale Podgorica e a 60 km a nord-ovest di Antivari.\nStoria.\nDall'antichit\u00e0 al Medioevo.\nLa citt\u00e0 venne fondata durante il periodo romano, quando era conosciuta come \"Acruvium\". Faceva parte della provincia romana della Dalmatia, venendo menzionata per la prima volta come \"Ascrivium\" o \"Ascruvium\" nel 168 a.C.\nCattaro fu poi dotata di fortificazioni fin dal 535, quando l'imperatore romano Giustiniano fece costruire una fortezza sulla collina sovrastante la citt\u00e0 in seguito all'espulsione dalla zona dei Goti. Con tutta probabilit\u00e0 una seconda citt\u00e0 venne edificata negli immediati dintorni, in quanto l'imperatore bizantino Costantino VII, nel X secolo, allude ad una \"Cattaro Bassa\". La citt\u00e0 fu saccheggiata dai Saraceni nell'840.\nNel 1002 la citt\u00e0 fu gravemente danneggiata durante l'occupazione dei Bulgari e l'anno seguente fu ceduta alla Serbia dallo zar bulgaro Samuele, ma i cittadini insorsero spalleggiati da Ragusa. Cattaro si sottomise solamente nel 1184 al protettorato serbo, preservando intatte le sue istituzioni repubblicane ed il suo diritto di concludere trattati e dichiarare guerra.\nCattaro divenne sede vescovile gi\u00e0 nel XIII secolo, mentre nel XIII secolo vennero fondati monasteri domenicani e francescani allo scopo di contenere la diffusione del Bogomilismo. \u00c8 interessante notare che all'epoca la diocesi di Cattaro formava un unico territorio con l'arcidiocesi di Spalato. Nel XIV secolo Cattaro inizi\u00f2 a rivaleggiare con Ragusa come potenza commerciale, accrescendo gradualmente la sua importanza.\nIl periodo veneziano.\nLa citt\u00e0 di Cattaro, poco prima della caduta della Serbia Moravica, temendo di essere annessa all'Impero ottomano, si rese indipendente nel 1392 decidendo di chiedere protezione ad una potenza vicina; perci\u00f2 domand\u00f2 ripetutamente alla Repubblica di Venezia, a partire dal 1396, di entrare nei domini della Repubblica di Venezia, ma quest'ultima per ben sette volte declin\u00f2 l'invito, in considerazione dei gravosi oneri che avrebbe comportato l'annessione.\nAll'ottava richiesta, dopo aver ponderato a lungo l'impegno, nel 1420 il Senato Veneziano accolse Cattaro tra i suoi domini investendo un patrimonio ingente nella costruzione della poderosa fortificazione, ancora perfettamente conservata; ancora oggi, a Venezia, si usa dire di un'amante troppo pretenziosa \"Te me costi come i muri de Cattaro\".\nLa Repubblica di Venezia conferm\u00f2 gli antichi privilegi della citt\u00e0 e ne fece sede di un Rettore e un Provveditore, incaricato dell'amministrazione della giustizia civile e criminale, nonch\u00e9 di un Camarlengo e Capitano, cui era affidata la riscossione delle entrate e la gestione delle finanze pubbliche. Entrambi questi ufficiali, nobili veneziani eletti dal Senato per un anno, dipendevano dall'autorit\u00e0 del Provveditore Generale di Dalmazia e Albania, avente sede a Zara. Dopo la caduta di Scutari in mano all'Impero ottomano, Cattaro divenne il capoluogo della cosiddetta Albania Veneta comprendente i tre distretti o reggimenti di Risano, Castelnuovo in Dalmazia e Budua nonch\u00e9 la comunit\u00e0 autonoma di Pastrovichi.\nCattaro era governata da propri statuti, i pi\u00f9 antichi dei quali risalgono al 1301. Gli statuti veneziani furono pubblicati a Venezia nel 1606 con il titolo di \"Statuta et leges civitatis Cathari\" (it. \"Statuti e leggi cittadine di Cattaro\"). Il governo della citt\u00e0, che era di tipo aristocratico, si ispirava al modello veneziano, con un \"Maggior consiglio\" composto di soli nobili, un \"Minor e segreto consiglio\" di sei membri e un \"Senato\" (o \"Consiglio dei Pregati\") di quindici.\nDalla riunione comune del maggiore e minore consiglio erano eletti tutti i vari ufficiali del comune, tra cui i provveditori alla sanit\u00e0, i tre giudici della corte del Rettore e i provveditori alla zecca dove anche sotto il dominio veneziano continuarono ad essere coniati vari tipi di moneta diffusi nel basso Adriatico e in Albania.\nLa giustizia era amministrata dal Rettore, ma nelle cause civili i tre giudici locali avevano voto deliberativo, e alle loro decisioni, in virt\u00f9 di un decreto del Senato veneziano del 1433 era ammesso interporre appello davanti a uno dei collegi di dottori di Padova, Vicenza, Verona o Treviso.\nIl territorio del comune di Cattaro confinava con l'Impero ottomano e con il Montenegro comprendendo le terre di Perasto, Dobrota e Perzagno, ognuna delle quali aveva un proprio consiglio che eleggeva le varie autorit\u00e0 locali.\nIn epoca veneziana su Cattaro si abbatterono numerose disgrazie: la citt\u00e0 venne assediata dall'Impero ottomano nel 1538 e 1657, flagellata dalla peste nel 1572 e semidistrutta dal terremoto nel 1563 e soprattutto da quello devastante del 1667, nel corso del quale crollarono la facciata della cattedrale di San Trifone con il campanile e il palazzo del Rettore.\nIl dominio veneto lasci\u00f2 comunque una profonda impronta nella struttura urbana di Cattaro e nei suoi costumi. L'italiano fu la lingua usata in tutti gli atti pubblici e nell'insegnamento, soprattutto per la spinta del ceto nobiliare e della potente classe dei mercanti e capitani marittimi. Tra i letterati pi\u00f9 famosi furono Bernardo Pima, Nicola Chierlo, Luca Bisanti, Alberto de Gliricis, Domenico e Vincenzo Burchia, Vincenzo Ceci, Antonio Zambella e Francesco Morandi. Ancora oggi la popolazione di Cattaro parla un dialetto locale che \u00e8 un misto tra veneto e slavo, con la consistente presenza di termini romanzi.\nIl periodo austriaco e quello napoleonico.\nCol trattato di Campoformio del 1797 pass\u00f2 all'Arciducato d'Austria, ma nel 1805, con la pace di Presburgo, fu assegnata al Regno d'Italia napoleonico, ed infine annessa nel 1810 alle Province illiriche dell'Impero francese, dove divenne capoluogo di un dipartimento. Dopo il suo assedio nell'ottobre 1813 - gennaio 1814, la citt\u00e0 fu restituita all'Impero austriaco in seguito al Congresso di Vienna (1815).\nAll'arrivo della notizia della concessione austriaca della Costituzione, il 23 marzo 1848, durante la primavera dei popoli, la popolazione si rivers\u00f2 per le strade acclamando all'Italia, mentre lo stesso giorno la municipalit\u00e0 di Cattaro votava l'annessione al Regno Lombardo-Veneto. Il \"vladika\" del Montenegro, preoccupato per queste sollevazioni, si rivolse ai bocchesi e ai ragusei (pur cittadini austriaci) affermando che qualora fosse stata dimostrata qualunque altra esaltazione per il Risorgimento italiano egli avrebbe \"ridotto in cenere\" e \"cosparso di sangue\" l'intera Dalmazia meridionale.\nContemporaneamente il \"vladika\" inviava un battaglione che con le armi allontanasse l'eventualit\u00e0 che l'iniziale sollevazione si tramutasse in una vera e propria insurrezione. Gli abitanti per\u00f2 continuarono a seguire gli eventi risorgimentali italiani tant'\u00e8 che tra I Mille, che con Garibaldi salparono da Quarto alla volta della Sicilia, v'era anche Marco Cossovich, nativo di Venezia ma di famiglia e sentimento bocchese, il quale viene anche nominato, tra i pochi, da Garibaldi nella sua opera \"I Mille\".\nCome conseguenza della terza guerra d'indipendenza italiana, che port\u00f2 all'annessione del Veneto al Regno d'Italia, l'amministrazione imperiale austriaca, per tutta la seconda met\u00e0 del XIX secolo, aument\u00f2 le ingerenze sulla gestione politica del territorio per attenuare l'influenza del gruppo etnico italiano temendone le correnti irredentiste. Durante la riunione del consiglio dei ministri del 12 novembre 1866 l'imperatore Francesco Giuseppe I d'Austria tracci\u00f2 un progetto di ampio respiro mirante alla \"germanizzazione o slavizzazione\" dell'aree dell'impero con presenza italiana:\nLa politica di collaborazione con i serbi locali, inaugurata dallo zaratino Ghiglianovich e dal raguseo Giovanni Avoscani, permise poi agli italiani la conquista dell'amministrazione comunale di Ragusa nel 1899. Nel 1909 la lingua italiana venne vietata per\u00f2 in tutti gli edifici pubblici e gli italiani furono estromessi dalle amministrazioni comunali. Queste ingerenze, insieme ad altre azioni di favoreggiamento al gruppo etnico slavo ritenuto dall'impero pi\u00f9 fedele alla corona, esasperarono la situazione andando ad alimentare le correnti pi\u00f9 estremiste e rivoluzionarie.\nIl tentativo di istituire la coscrizione obbligatoria, effettuato e fallito nel 1869 ed infine riuscito nel 1881, caus\u00f2 due brevi rivolte popolari. Per quanto riguarda i dalmati italiani, etnia italiana autoctona anche di Cattaro, nel 1895 si riunirono attorno alla locale sede della Lega Nazionale. Nel censimento del 1910 si annoveravano solo 538 italiani in tutto il circondario di Cattaro. Ma scuole italiane sorsero, nello stesso periodo, a Morigno, Perasto, Petrera, Combur e La Bianca. Tuttavia, nel censimento jugoslavo del 1927, gli italiani risultavano solo 240. Quindi anche Cattaro fu coinvolta nel processo di croatizzazione della Dalmazia avvenuto durante la dominazione austroungarica.\nIl periodo jugoslavo e quello italiano.\nDurante la prima guerra mondiale Cattaro fu teatro di alcune delle pi\u00f9 aspre battaglie combattute tra il Montenegro e l'Impero austro-ungarico. Nel corso di questo conflitto avvenne anche l'ammutinamento di Cattaro, che interess\u00f2 nel febbraio 1918 gli equipaggi delle unit\u00e0 navali della Imperiale e Regia Marina austro-ungarica ancorate nel porto della citt\u00e0, che furono motivati dalle pessime condizioni di vita e dalla carenza di viveri. Dopo il 1918, a guerra terminata, assieme all'intero Montenegro, la citt\u00e0 venne inglobata nel neonato Regno di Jugoslavia.\nIl 17 aprile 1941, durante l'invasione nazifascista della Jugoslavia, Cattaro fu occupata dalle truppe italiane. Con la ratifica del trattato di Roma del 13 maggio successivo la cittadina e l'area delle Bocche (circa 600\u00a0km\u00b2) furono direttamente annesse all'Italia. Questi territori andarono cos\u00ec a costituire la neonata provincia italiana di Cattaro, inclusa all'interno del Governatorato di Dalmazia, il quale comprendeva a sua volta comprendeva anche la provincia di Zara e la provincia di Spalato. Il governatorato fu la riproposizione dell'omonimo ed effimero istituto impiantato dagli italiani in Dalmazia all'indomani della sconfitta dell'Austria-Ungheria del 4 novembre 1918, e sgomberato in seguito agli accordi italo-jugoslavi sfociati nel trattato di Rapallo.\nOccupata dai tedeschi dopo il proclama Badoglio dell'8 settembre 1943, a guerra terminata Cattaro ritorn\u00f2 alla Repubblica Socialista Federale di Jugoslavia venendo inclusa nella Repubblica Socialista del Montenegro. Il 15 aprile 1979 un altro terremoto danneggi\u00f2 la citt\u00e0, che venne prontamente restaurata.\nL'appartenenza al Montenegro.\nDalla disgregazione della Jugoslavia Cattaro ha seguito le sorti della zona, e dal maggio 2006 \u00e8 parte della nuova repubblica indipendente del Montenegro. Nel corso del XX secolo la popolazione croata, che costituiva un tempo la maggioranza, \u00e8 calata drasticamente ed oggi i montenegrini sono maggioritari in tutta la regione.\nMonumenti e luoghi d'interesse.\nCattaro possiede un centro storico di epoca medievale che \u00e8 tra i meglio conservati della costa adriatica, tant'\u00e8 che \u00e8 inserito nella lista dei patrimoni dell'umanit\u00e0 dell'UNESCO. Tra le architetture pi\u00f9 importanti, ci sono la cattedrale di San Trifone (consacrata nel 1166) e le fortificazioni di Cattaro, che risalgono all'epoca della Repubblica di Venezia e che hanno una lunghezza di circa 4,5 km.\nIn particolare le fortificazioni di Cattaro risalenti all'epoca della Repubblica di Venezia sono state inserite nell'elenco dei Patrimoni dell'Umanit\u00e0 dell'UNESCO nel circuito storico e culturale delle \"\".\nLo stato veneziano era infatti suddiviso in \"tre ripartizioni\", lo \"Stato da Tera\", che erano i territori conquistati dalla Repubblica di Venezia nell'entroterra padano-veneto, lo \"Stato da M\u00e0r\", ovvero i suoi domini marittimi, cio\u00e8 i territori oggetto del primo moto d'espansione del potere veneziano (l'Istria, la Dalmazia, l'Albania Veneta, la Morea, le isole Egee, le isole Ionie, Candia e Cipro) e infine il \"Dogado\", ossia il territorio metropolitano della capitale Venezia.\nImportanti da un punto di vista turistico sono anche le isole di San Giorgio e Madonna dello Scalpello, che si trovano al largo di Perasto. I principali luoghi di interesse di Cattaro sono i seguenti:\nSociet\u00e0.\nEvoluzione demografica.\nCattaro \u00e8 il centro amministrativo dell'omonima municipalit\u00e0, che include anche le localit\u00e0 di Risano e Perasto, a cui si aggiungono diversi villaggi sparsi lungo le Bocche di Cattaro; ci\u00f2 ha portato la popolazione totale, nel 2011, a raggiungere le 22.601 unit\u00e0.\nLa citt\u00e0 di Cattaro propriamente detta, che corrisponde al suo centro storico, ha 961 abitanti. La municipalit\u00e0 comprende anche le localit\u00e0 di Dobrota (8.819) e Scagliari (3.807), che portano la popolazione globale a 13.000 abitanti. Il numero totale di abitanti sale a 15.000 se considerate anche le localit\u00e0 di Mulla, Perzagno e Stolivo per poi raggiungere la popolazione complessiva, come gi\u00e0 accennato, di 22.000 abitanti considerando anche le localit\u00e0 sparse lungo le Bocche di Cattaro.\nLa presenza autoctona di italiani.\nSecondo il linguista Matteo Bartoli, all'inizio delle guerre napoleoniche (1803), l'italiano era l'idioma parlato come prima lingua da circa il 33% della popolazione dalmata. Agli inizi dell'800 la popolazione di Cattaro utilizzava principalmente la lingua italiana. Secondo il censimento austriaco del 1865 la percentuale dei dalmati italiani raggiungeva il 12,5% del totale nella regione.\nNel 1880 nella citt\u00e0 di Cattaro, escluse quindi le frazioni, vivevano 2949 persone, della quali circa 700 erano italiane (oltre il 20%). La percentuale \u00e8 maggiore se non viene tenuta in considerazione la minoranza tedesca (non autoctona) presente allora in citt\u00e0. Nelle altre localit\u00e0 del comune di Cattaro l'elemento italiano era pressoch\u00e9 assente.\nLa ripartizione linguistica pi\u00f9 recente di Cattaro, stando ai censimenti asburgici, che notoriamente tendevano a sottostimate l'elemento italiano, temendo le rivendicazioni irredentiste, \u00e8 stata la seguente:\nEra quindi una presenza cospicua, la cui popolazione raggiunse, tra il 1941 e il 1943, durante l'esistenza della provincia italiana di Cattaro, le 300 unit\u00e0. La presenza italiana \u00e8 scomparsa quasi completamente dopo la seconda guerra mondiale in seguito all'esodo giuliano dalmata.\nLa comunit\u00e0 di dalmati italiani, denominata ufficialmente \"Comunit\u00e0 degli Italiani del Montenegro\" con sede proprio a Cattaro, si \u00e8 costituita nel 2004 e dovrebbe contare circa 500 persone iscritte nel territorio bocchese (dato del 2009). Dallo stesso anno, sempre a Cattaro, \u00e8 presente la \"Societ\u00e0 Dante Alighieri\". Il censimento del 2011 ha riscontrato la presenza di 31 italiani (cattarini), pari allo 0,14% della popolazione. Dal punto di vista linguistico il dialetto veneto coloniale, ovvero l'idioma parlato nei domini marittimi veneziani, che erano chiamati \"Stato da Mar\", sta gradualmente regredendo in favore dell'italiano.\nLingue e dialetti.\nLa ripartizione linguistica di Cattaro nel 2011 \u00e8:\nReligione.\nNel 2011 il 78% degli abitanti di Cattaro erano cristiani ortodossi, mentre il 13% cristiani cattolici. Cattaro \u00e8 sede dell'omonima diocesi cattolica, il cui territorio si estende lungo l'intero golfo. Un documento di inizio XX secolo testimonia che all'epoca le due percentuali erano paragonabili, con una leggera predominanza dei cattolici.\nGeografia antropica.\nLocalit\u00e0.\nNel 2003 la popolazione del comune era pari a 22.947 abitanti. Il 59% degli abitanti \u00e8 concentrata nel capoluogo e nella contigua localit\u00e0 di Dobrota (8.169 ab.), mentre nessun altro centro abitato supera il migliaio di abitanti.\nIl comune \u00e8 situato in parte lungo le Bocche di Cattaro ed in parte sul mare aperto comprendendo cittadine di importanza storica come Risano e Perasto.\nNel complesso il comune comprende 62 localit\u00e0:\nInfrastrutture e trasporti.\nStrade.\nCattaro \u00e8 attraversata dalla strada maestra M-1, ovverosia la sezione montenegrina della Strada Maestra Adriatica, che la collega con il resto delle localit\u00e0 situate lungo la costa adriatica. Di questo asse viario, degno di nota \u00e8 la Galleria di Vrmac. La strada regionale R-1, la pi\u00f9 antica carrozzabile del Montenegro, collega Cattaro a Cettigne inerpicandosi lungo le pendici del Lov\u0107en permettendo la vista panoramica delle Bocche di Cattaro.\nAeroporti.\nA 5 km da Cattaro \u00e8 situato l'aeroporto di Tivat, che permette il collegamento della citt\u00e0 con Belgrado, Mosca, Parigi e Londra. Nella stagione estiva sono decine i voli giornalieri che atterrano e partono dall'aeroporto di Tivat. L'aeroporto di Podgorica, assai pi\u00f9 frequentato di quello precedente, \u00e8 invece distante da Cattaro 65 km: esso permette numerosi collegamenti con le maggiori citt\u00e0 europee.\nSport.\nCalcio.\nLa squadra di calcio cittadina \u00e8 l'FK Bokelj, fondata nel 1922.\nPallanuoto.\nA Cattaro hanno sede due importanti societ\u00e0 pallanuotistiche montenegrine, il Primorac, fondato nel 1922, e l'Akademija Cattaro. Il Primorac \u00e8 una delle squadre pi\u00f9 titolate del paese e vanta tra i tanti trofei della sua bacheca due campionati montenegrini, una LEN Champions League e una Supercoppa LEN."}
{"id": "256302", "revid": "123708784", "url": "https://it.wikipedia.org/wiki?curid=256302", "title": "Adolfo Urso", "text": "\u00c8 stato gi\u00e0 deputato alla Camera dal 1994 al 2013, per un totale di 5 legislature.\nBiografia.\nStudi e carriera giornalistica.\nNato a Padova da genitori siciliani di Acireale, dalla maggiore et\u00e0 vive a Roma.\nDopo gli studi ad Acireale e Catania, Urso si \u00e8 laureato in sociologia all'Universit\u00e0 \"La Sapienza\" di Roma.\nUrso \u00e8 giornalista professionista dal 1984, iniziando al foglio giovanile \"Controcorrente\" ad Acireale, poi al \"Secolo d'Italia\". Nel 1991-92 \u00e8 vice-direttore del quotidiano \"Roma\" e nel 1993-94 capo redattore de \"L'Italia settimanale\". Direttore dal 1994 della rivista \"Charta Minuta\", Urso \u00e8 stato promotore della fondazione \"Osservatorio parlamentare\" e nel 2007 ha costituito la Fondazione Farefuturo, della quale \u00e8 stato segretario generale e poi (dal febbraio 2011) presidente.\nAttivit\u00e0 politica.\nLa sua esperienza politica comincia agli inizi degli anni ottanta, nella Direzione nazionale del Fronte della Giovent\u00f9, l'organizzazione giovanile del Movimento Sociale Italiano (MSI) guidata da Gianfranco Fini. Alla fine degli anni '80 \u00e8 uno dei leader della componente interna del MSI, \"Proposta Italia\", guidata da Domenico Mennitti.\nDeputato di AN.\n\u00c8 stato tra i principali promotori della nascita di Alleanza Nazionale, di cui ha assunto l'incarico di coordinatore nazionale del comitato promotore dal novembre 1993. Candidato ed eletto alle elezioni politiche del 1994 col sistema maggioritario in Lazio (collegio Roma-Primavalle) per il Polo delle libert\u00e0, si iscrive quindi al gruppo parlamentare di Alleanza Nazionale (AN).\nAll'Assemblea nazionale costituente di AN, tenutasi a Fiuggi il 22 gennaio 1995, ha introdotto i lavori come segretario generale.\nAlle elezioni politiche del 1996 viene candidato come capolista di AN con il sistema proporzionale nella circoscrizione XVI Lazio 2, ed \u00e8 eletto. Ha presentato nella XII e XIII legislatura vari disegni di legge in materia di trasporti, oltre ad altre proposte che includono l'indulto per le pene relative a reati commessi con finalit\u00e0 di terrorismo o di eversione dell'ordinamento costituzionale che non abbiano provocato la morte, l'elezione di un'assemblea costituente per la revisione dell'ordinamento della Repubblica italiana (disegno di legge costituzionale), l'istituzione del Ministero del mare e dell'Agenzia di Stato per la sicurezza aeronautica.\nIn Alleanza Nazionale Urso \u00e8 stato leader, insieme ad Altero Matteoli e Domenico Nania della corrente \"Nuova Alleanza\". Alle elezioni del 2001 \u00e8 stato riconfermato come deputato della Casa delle Libert\u00e0 nella prima circoscrizione del Veneto.\nViceministro con delega.\nNel 2001 \u00e8 stato chiamato a far parte del Governo Berlusconi II come viceministro alle Attivit\u00e0 Produttive, con delega al Commercio estero. L'incarico gli viene confermato anche nel Governo Berlusconi III, fino al 2006. Si \u00e8 occupato di internazionalizzazione delle imprese (Legge 56/2005), ed ha presentato per la ratifica parlamentare l'accordo Italia-Siria sulla protezione degli investimenti (Legge 258/2003).\nAlle elezioni politiche del 2006 \u00e8 rieletto in Veneto. Nel corso della legislatura ha presentato, tra gli altri, disegni di legge per la reintroduzione dell'energia nucleare in Italia e la soppressione delle comunit\u00e0 montane.\nUrso viene ricandidato nelle liste del Popolo della Libert\u00e0 anche alle successive elezioni del 2008 e assume l'incarico di sottosegretario per lo sviluppo economico.\nDal giugno 2009 torna viceministro, per lo stesso dicastero occupandosi sempre di Commercio estero. Resta viceministro fino alle dimissioni nel novembre 2010. Ha presentato disegni di legge per l'accesso alle cure palliative e alle terapie del dolore, e sulla commercializzazione di prodotti tessili, della pelletteria e calzaturieri. \u00c8 stato relatore per il Governo della legge sul ritorno al nucleare approvata dalle camere e successivamente abrogata da un referendum.\nFuturo e Libert\u00e0 per l'Italia.\nEsponente di Generazione Italia, la corrente finiana del Popolo della Libert\u00e0, il 2 agosto 2010 aderisce al gruppo parlamentare Futuro e Libert\u00e0. Il 4 agosto 2010 Urso viene nominato coordinatore del comitato costituente del nuovo gruppo, e il 6 ottobre \u00e8 nominato coordinatore nazionale. Urso si dichiara contrario alla rottura con il governo Berlusconi IV ed orientato a chiedere un riconoscimento di FLI come terza gamba della maggioranza, che successivamente arriva.\nIl 15 novembre 2010 comunque Urso, assieme agli altri esponenti governativi di FLI Andrea Ronchi, Roberto Menia e Antonio Buonfiglio, cos\u00ec come Giuseppe Maria Reina del MPA, si dimette lasciando il Governo Berlusconi IV a causa del rifiuto da parte del premier Silvio Berlusconi di dimettersi per formare successivamente un nuovo governo aperto all'Unione di Centro, come era stato richiesto da Gianfranco Fini.\nDopo l'Assemblea costituente FLI del 13 febbraio 2011 che diede l'incarico al solo presidente Fini di nominare l'intero organigramma, viene indicato, con qualche sorpresa anche nei media che fino a due giorni prima lo davano per segretario di FLI, come nuovo portavoce di Futuro e Libert\u00e0 per l'Italia. Urso, tuttavia rifiuta la carica, ritenendola non adeguata ad influenzare la linea politica ed assicurare la collocazione del movimento. Urso rimarca infatti la necessit\u00e0 che il partito assicuri la propria collocazione a destra, ribadendo che \"noi dobbiamo costruire una destra riformista ed europea, liberale e moderna\" pi\u00f9 volte e con particolare intransigenza. A seguito del cambiamento degli organigrammi, che non lo vede pi\u00f9 Coordinatore Nazionale e titolare della linea politica, insieme ad Andrea Ronchi, Urso si scontra con altri esponenti di FLI quali Giulia Bongiorno, Fabio Granata Carmelo Briguglio e e lo stesso vice presidente di FLI Italo Bocchino sul tema delle alleanze per le elezioni amministrative del 2011 e dell'ipotizzabilit\u00e0 o meno di un accordo di FLI con IDV e PD per le future elezioni politiche del 2013.\nFareItalia.\nIl 19 aprile 2011 Urso fonda l'associazione \"Fareitalia\", alla quale aderiscono una cinquantina tra parlamentari e consiglieri regionali. L'associazione si propone come obiettivo: \"creare le condizioni culturali e politiche per la nascita di un nuovo centrodestra che sia davvero liberale e solidale, moderno ed europeo, nel quadro di un bipolarismo maturo in cui sia possibile il confronto, il dialogo e l'incontro tra proposte politiche diverse\" con un saldo riferimento al Partito Popolare Europeo.\nIl 9 luglio, insieme ad Andrea Ronchi e Giuseppe Scalia, si dimette da FLI e va nel Misto. Dopo le dimissioni assume posizioni intermedie tra FLI ed il PDL, dichiarando pi\u00f9 volte l'esigenza di ricomporre il centrodestra, in una Costituente popolare. Le sue scelte parlamentari, vengono decise volta per volta, in particolare: vota l'arresto del deputato Alfonso Papa del PDL e la perquisizione nei confronti del suo collega anch'egli Pidiellino Marco Milanese. D'altra parte, sulla mozione di sfiducia presentata dalle opposizioni al Ministro Saverio Romano, Urso dichiara di essere indisponibile a votarla prima che le accuse della procura si siano materializzate almeno in un rinvio a giudizio accolto dal GUP, ma annuncia il suo voto favorevole nel caso che esso effettivamente arrivi. Vota la fiducia al governo Berlusconi il 14 ottobre 2011, dichiarando tuttavia \"considero questo l'ultimo tempo supplementare. Il governo presenti quei provvedimenti di liberalizzazione, privatizzazione, riforma del welfare e delle pensioni\" avvertendo che \"ove questo non accadesse \u00e8 meglio che Berlusconi faccia un passo indietro\". La sua componente \"Fareitalia per la Costituente Popolare\", aderisce al Senato al gruppo Coesione Nazionale, e alla Camera al gruppo misto.\nIn seguito, il 22 ottobre, in una nota ufficiale di \"Fareitalia\", Urso avvisa il Governo che un decreto sviluppo a costo zero senza riforme non sarebbe accettabile e preavvisa la rottura. A seguito dell'inattivit\u00e0 del Governo, il 5 novembre, Urso con un editoriale sul sito di Fareitalia chiede che Berlusconi rassegni le dimissioni entro la fine dell'anno, dopo aver chiesto alle opposizioni di approvare un provvedimento contenente le riforme garantite nel frattempo all'UE dall'Italia, e che sia formato successivamente un nuovo esecutivo.. Poco dopo, il deputato fa istituire la componente del gruppo misto \"Fareitalia per la costituente popolare\" che raggruppa gli esponenti parlamentari della sua associazione alla quale aderisce. L'8 novembre 2011, Silvio Berlusconi annuncia le proprie dimissioni a seguito dell'approvazione della legge di Stabilit\u00e0 contenente le prime misure promesse all'UE, ed Urso dichiara il proprio appoggio all'ipotesi di un governo presieduto da Angelino Alfano oppure da Mario Monti, rivolgendo un appello al PDL perch\u00e9 lo sostenga unito insieme al terzo polo.\nAlle politiche del febbraio 2013 Urso non viene candidato dal PdL, perch\u00e9 come ricorda nel 2014 nel libro scritto insieme a Mauro Mazza \"Vent'anni e una notte, 1993-2013\" il 20 gennaio 2013, Berlusconi in vista delle politiche scrive la parola fine sull'avventura di Alleanza nazionale, cancellando dalle liste gran parte di coloro che avevano fatto la storia della Destra\"..\nFonda allora societ\u00e0 di consulenza, la \"Italy World Services\", che si occupa di internazionalizzazione delle imprese.\nFratelli d'Italia.\nNel 2015 Urso aderisce a Fratelli d'Italia di Giorgia Meloni, in cui confluisce FareItalia.\nNel gennaio 2018 torna attivamente in politica, candidandosi al Senato della Repubblica nelle circoscrizioni Sicilia e Veneto nella file di Fratelli d'Italia. il 5 marzo \u00e8 eletto in Veneto. \nNella XVIII legislatura \u00e8 stato eletto vicepresidente del Comitato parlamentare per la sicurezza della Repubblica (COPASIR), ma si dimette il 14 aprile 2021 protestando contro le mancate dimissioni del presidente, l'esponente della Lega Raffaele Volpi, dopo la nascita del governo Draghi, fino a quando il 9 giugno 2021 ne viene eletto presidente.\nVita privata.\nSeparato dalla moglie, ha tre figli."}
{"id": "256303", "revid": "287204", "url": "https://it.wikipedia.org/wiki?curid=256303", "title": "Paroy-en-Othe", "text": "Paroy-en-Othe \u00e8 un comune francese di 213 abitanti situato nel dipartimento della Yonne nella regione della Borgogna-Franca Contea."}
{"id": "256304", "revid": "287204", "url": "https://it.wikipedia.org/wiki?curid=256304", "title": "Pr\u00e9hy", "text": "Pr\u00e9hy \u00e8 un comune francese di 137 abitanti situato nel dipartimento della Yonne nella regione della Borgogna-Franca Contea."}
{"id": "256305", "revid": "287204", "url": "https://it.wikipedia.org/wiki?curid=256305", "title": "Ronch\u00e8res", "text": "Esistono pi\u00f9 comuni francesi con questo nome"}
{"id": "256307", "revid": "287204", "url": "https://it.wikipedia.org/wiki?curid=256307", "title": "Ronch\u00e8res (Yonne)", "text": "Ronch\u00e8res \u00e8 un comune francese di 109 abitanti situato nel dipartimento della Yonne nella regione della Borgogna-Franca Contea."}
{"id": "256308", "revid": "1776051", "url": "https://it.wikipedia.org/wiki?curid=256308", "title": "Gaotaiite", "text": "La gaotaiite \u00e8 un minerale."}
{"id": "256310", "revid": "1442080", "url": "https://it.wikipedia.org/wiki?curid=256310", "title": "Clerite", "text": "La clerite \u00e8 un minerale appartenente al gruppo della berthierite."}
{"id": "256311", "revid": "587663", "url": "https://it.wikipedia.org/wiki?curid=256311", "title": "Berthierite", "text": "La berthierite \u00e8 un minerale, un solfuro di ferro e antimonio appartenente al gruppo omonimo.\nEtimologia.\nIl nome deriva dal chimico francese Pierre Berthier, (1782-1861).\nDescritto per la prima volta da Ritter von Wilhelm Karl Haidinger (1795-1871) mineralogista e geologo austriaco nel 1827.\nAbito cristallino.\nCristalli prismatici fortemente aciculari.\nOrigine e giacitura.\nLa sua origine \u00e8 idrotermale. Ha paragenesi con stibnite, tetraedrite e arsenopirite.\nForma in cui si presenta in natura.\nHa scarso valore estetico; si presenta in cristalli, granuli e polvere, a volte con patine iridescenti.\nCaratteri fisico-chimici.\n\u00c8 un buon conduttore di corrente elettrica. Fonde al cannello; \u00e8 solubile in HNO3. Fondendo d\u00e0 piccole sferule debolmente magnetiche.\nLocalit\u00e0 di ritrovamento.\nA Braunsdorf, presso Friburgo, in Germania; nell'Alvernia, in Francia; gli aghi raggiungono i 15\u00a0cm a Baia Sprie, in Romania. Si trova anche ad Oruro, in Bolivia; in Giappone, in Per\u00f9 e in Cile.\nIn Italia, associata a stibnite, si trova in Val Cresta, comune di Viconago, in provincia di Varese; a San Bartolomeo Val Cavargna e a Vendrogno, in provincia di Como; nell'antica miniera del Trou des Romains, a Courmayeur, in Valle d'Aosta e nella miniera di argento di Monte Narba, nel territorio di San Vito, in provincia di Cagliari."}
{"id": "256312", "revid": "110157", "url": "https://it.wikipedia.org/wiki?curid=256312", "title": "Garavellite", "text": "La garavellite \u00e8 un minerale appartenente al gruppo della berthierite."}
{"id": "256313", "revid": "1442080", "url": "https://it.wikipedia.org/wiki?curid=256313", "title": "Larosite", "text": "La larosite \u00e8 un minerale."}
{"id": "256315", "revid": "287204", "url": "https://it.wikipedia.org/wiki?curid=256315", "title": "Berlinghiero Berlinghieri", "text": "Biografia.\nLe poche notizie sulla vita di Berlinghiero si ricavano dalle firme apposte su due sue opere (la \"Croce di Lucca\" e il \"Crocifisso di Fucecchio\"), in cui si cita come volterrano, e da un documento lucchese del 1228, in cui il pittore si dichiara figlio di Melanese il vecchio, assieme ai propri figli Bonaventura, Barone, Marco e altri cittadini lucchesi, durante il giuramento di pace con i pisani.\nIl fatto che nel 1228 avesse almeno due figli maggiorenni (Barone e Bonaventura) ha fatto ipotizzare che fosse nato circa una cinquantina d'anni prima, magari verso il 1175, e che fosse attivo come pittore dal 1200 circa.\nProbabilmente si form\u00f2 tra Volterra e Pisa, dove esisteva una scuola di miniatura (di cui resta una \"Bibbia di san Vito\" nella Certosa di Calci), aggiornata sulla cultura umbro-romana di quegli anni, ma dotata anche di contatti di prima mano con la contemporanea arte costantinopolitana e siculo-normanna.\nLe sue opere sono emblematiche di come nella prima met\u00e0 del XIII secolo la pittura toscana fosse ancora legata alla scuola bizantina, a differenza delle coeve opere di scultura e architettura, ormai indirizzate a modelli gotici transalpini e della romanit\u00e0 classica. La sua opera fu comunque uno dei primi passi nella transizione tra l'arte bizantina e l'arte occidentale.\nSua prima opera nota \u00e8 il \"Crocifisso\" dipinto del Museo nazionale di Villa Guinigi di Lucca (gi\u00e0 al monastero di Santa Maria degli Angeli, 1210-1220), in cui si rifece all'arte bizantina nei tipi delle figure e nel prezioso smalto cromatico. La posa \u00e8 ancora quella del \"Christus triumphans\", statica e priva di drammaticit\u00e0.\nDatabile tra il 1230 e il 1235 \u00e8 un secondo \"Crocifisso\", proveniente da Fucecchio e ora conservato al Museo di San Matteo a Pisa, in cui, sotto l'influsso di Giunta Pisano, venne accentuata l'espressivit\u00e0 delle figure.\nAl maestro sono anche attribuite due \"Madonna col Bambino\", una al Metropolitan Museum of Art di New York, detta anche \"Madonna Straus\", e l'altra nel Duomo di Pisa, che si sa proveniente da Camaiore e ivi situata dal 1225-1226, quando fu preda bellica del castello di Lombrici.\nDalle numerose citazioni nei patronimici dei figli, tutti e tre pittori, si apprende che dal 1232 al 1235 risultava ancora vivo, e nel 1236 defunto."}
{"id": "256318", "revid": "21079", "url": "https://it.wikipedia.org/wiki?curid=256318", "title": "Storia della combinatorica", "text": ""}
{"id": "256319", "revid": "17351", "url": "https://it.wikipedia.org/wiki?curid=256319", "title": "F-15", "text": ""}
{"id": "256320", "revid": "1776051", "url": "https://it.wikipedia.org/wiki?curid=256320", "title": "Skinnerite", "text": "La skinnerite \u00e8 un minerale."}
{"id": "256322", "revid": "287204", "url": "https://it.wikipedia.org/wiki?curid=256322", "title": "Wittichenite", "text": "La wittichenite \u00e8 un minerale, un solfuro di rame e bismuto. Il nome deriva dalla localit\u00e0 di Wittichen, nel Baden, in Germania.\nIl minerale \u00e8 stato descritto per la prima volta dal mineralogista Gustav Adolph Kenngott.\nAbito cristallino.\nI cristalli sono colonnari, aghiformi e in lamine allungate.\nOrigine e giacitura.\nL'origine \u00e8 idrotermale. La paragenesi \u00e8 con bismutinite e tennantite.\nForma in cui si presenta in natura.\nSi presenta in cristalli e aggregati massivi.\nCaratteri fisico-chimici.\nFonde al cannello. Solubile in HCl e HNO3\nLocalit\u00e0 di ritrovamento.\nPrincipalmente a Wittichen, nel Baden, in Germania; a Tsumeb, in Namibia; a Butte, nel Colorado."}
{"id": "256323", "revid": "1442080", "url": "https://it.wikipedia.org/wiki?curid=256323", "title": "Calcostibite", "text": "La calcostibite \u00e8 un minerale."}
{"id": "256324", "revid": "110157", "url": "https://it.wikipedia.org/wiki?curid=256324", "title": "Emplectite", "text": "L'emplectite \u00e8 un minerale, un solfuro di rame e bismuto.\nIl nome deriva dal greco \u03ad\u03bc\u03c0\u03bb\u03b5\u03ba\u03c4\u03bf\u03bd (\"empl\u00e8kton\") = intrecciato, per la disposizione dei cristalli.\nDescritta per la prima volta dal mineralogista Gustav Adolph Kenngott nel 1853.\nAbito cristallino.\nLamine allungate, aghi, prismi allungati, striati longitudinalmente, geminati.\nOrigine e giacitura.\nHa origine nelle formazioni Bi-Co-Ni, di tipo idrotermale. Ha paragenesi con bismutinite, calcopirite e quarzo.\nForma in cui si presenta in natura.\nCristalli fibrosi, aggregati granulari e massivi.\nCaratteri fisico-chimici.\nFonde al cannello, solubile in HNO3\nLocalit\u00e0 di ritrovamento.\nA Schwarzenberg e a Wittichen, in Germania; a B\u0103i\u021ba, in Romania; a Cerro de Pasco, in Per\u00f9 e a Copiap\u00f3, nel Cile."}
{"id": "256325", "revid": "1442080", "url": "https://it.wikipedia.org/wiki?curid=256325", "title": "Kup\u010d\u00edkite", "text": "La kupcikite \u00e8 un minerale."}
{"id": "256326", "revid": "984922", "url": "https://it.wikipedia.org/wiki?curid=256326", "title": "Cuprobismutite", "text": "La cuprobismutite \u00e8 un minerale."}
{"id": "256327", "revid": "1971044", "url": "https://it.wikipedia.org/wiki?curid=256327", "title": "Hodru\u0161ite", "text": "L'hodru\u0161ite \u00e8 un minerale il cui nome deriva dalla localit\u00e0 tipo, Bansk\u00e1 Hodru\u0161a in Slovacchia. La struttura \u00e8 analoga a quella della cuprobismutite e della kup\u010d\u00edkite.\nMorfologia.\nL'hodru\u0161ite generalmente si presenta in granuli.\nOrigine e giacimenti.\nL'hodru\u0161ite si rinviene nei giacimenti minerari di tipo subvulcanico, nelle vene di quarzo che si sviluppano nell'andesite pirossenite propilitizzata."}
{"id": "256328", "revid": "1442080", "url": "https://it.wikipedia.org/wiki?curid=256328", "title": "Billingsleyite", "text": "La billingsleyite \u00e8 un minerale."}
{"id": "256329", "revid": "729019", "url": "https://it.wikipedia.org/wiki?curid=256329", "title": "Pearceite", "text": "La pearceite \u00e8 un minerale. Deve il suo nome al chimico statunitense R. Pearce (1837-1927).\nCon la polibasite forma il gruppo della pearceite-polibasite costituito da una famiglia di politipi formati da strati sovrapposti lungo l'asse \"c\" aventi quasi la stessa composizione e struttura.\nVengono denominati pearceite i politipi aventi una percentuale di arsenico maggiore di quella del bismuto, mentre se prevale il bismuto si utilizza la denominazione polibasite.\nGli strati che si sovrappongono sono di due tipi: [(Ag,Cu)6(As,Sb)2S7]2- e [Ag9CuS4]2+. Cos\u00ec la formula chimica del minerale viene espressa cos\u00ec [Ag9CuS4][(Ag,Cu)6(As,Sb)2S7].\nSe la struttura cristallina \u00e8 nota si possono esprimere i vari politipi secondo l'alternanza degli strati che li compongono: la pearceite viene ridefinita pearceite-Tac, l'antimonpearceite come polibasite-Tac, l'arsenpolibasite-221 con pearceite-T2ac, e l'arsenpolibasite-222 con\npearceite-M2a2b2c, la polibasite-221 con polibasite-T2ac, e la polibasite-222 con polibasite-M2a2b2c.\nConseguentemente le denominazioni antimonpearceite e arsenpolibasite non vengono pi\u00f9 supportate dalla \"International Mineralogical Association\".\nForma in cui si presenta in natura.\nGranulare, presente nella matrice con cristalli anedrali nei graniti ed in altre rocce ignee. Cristalli tabulari, in prismi pseudoesagonali con striature lungo l'asse {001}, pu\u00f2 formare rosette con cristalli fino a 3\u00a0cm."}
{"id": "256332", "revid": "71563", "url": "https://it.wikipedia.org/wiki?curid=256332", "title": "Antimonpearceite", "text": ""}
{"id": "256333", "revid": "1318658", "url": "https://it.wikipedia.org/wiki?curid=256333", "title": "Guido Possa", "text": "Biografia.\nLaureato in ingegneria meccanica nucleare presso il Politecnico di Milano, dal 1961 ha prestato la sua attivit\u00e0 presso il CISE (un centro di ricerche industriali, di propriet\u00e0 dell'Enel, dedicato alle centrali nucleari e termoelettriche), come ricercatore, responsabile di divisione di ricerca, direttore del settore ricerca e sviluppo della societ\u00e0.\nDal 1988 al 1995 ha lavorato presso Fininvest, prima come responsabile della segreteria di Presidenza, poi come direttore del settore sviluppo. \u00c8 stato docente in controllo dei reattori nucleari del Politecnico di Milano, \u00e8 autore e coautore di alcuni brevetti per invenzione industriale e di oltre 70 pubblicazioni in materia di controllo e sicurezza dei reattori nucleari, di nuove tecniche di controllo non distruttive e di sorveglianza in linea di componenti d'impianto.\nAttivit\u00e0 politica.\nElezione a deputato.\nDopo aver aderito a Forza Italia, la sua esperienza politica inizia nel 1996, con l'elezione alla Camera dei deputati in un collegio di Milano, facendo parte della V Commissione permanente (bilancio, tesoro e programmazione) come capogruppo per FI. Ricopre i ruoli di responsabile del centro nazionale Club e del settore Energia del partito.\nRieletto deputato alle elezioni del 2001, viene chiamato da Silvio Berlusconi nell'incarico di Viceministro di Letizia Moratti all'Istruzione, Universit\u00e0 e Ricerca, per il Governo della Casa delle Libert\u00e0; ruolo riconfermato dal successivo governo in carica dall'aprile 2005.\nElezione a senatore.\nAlle elezioni politiche del 2006 viene eletto al Senato della Repubblica, nelle liste di Forza Italia nella circoscrizione Lombardia.\nAlle elezioni politiche del 2008 viene rieletto senatore, nelle liste del Popolo della Libert\u00e0.\nNella XVI legislatura \u00e8 stato Presidente della VII Commissione permanente Cultura del Senato della Repubblica.\nDopo 17 anni trascorsi in Parlamento, non si ricandida pi\u00f9 nel 2013.\nCuriosit\u00e0.\nGuido Possa fu compagno di classe di Silvio Berlusconi dal 1947 al 1955 presso l'Istituto salesiano Sant'Ambrogio di via Copernico a Milano.\nGuido Possa ha 4 figli."}
{"id": "256335", "revid": "767487", "url": "https://it.wikipedia.org/wiki?curid=256335", "title": "Arsenpolibasite", "text": ""}
{"id": "256336", "revid": "827882", "url": "https://it.wikipedia.org/wiki?curid=256336", "title": "Polibasite", "text": "La polibasite \u00e8 un minerale, solfuro di antimonio con tracce di argento e rame.\nDeriva dal greco \u03c0\u03bf\u03bb\u03cd\u03c2 = molto e \u03b2\u03b1\u03c3\u03b9\u03c2 = base. Descritta da Gustav Rose nel 1829. Il minerale \u00e8 isomorfo con la pearceite.\nAbito cristallino.\nI cristalli sono perlopi\u00f9 tabulari con abito spiccatamente pseudoesagonale, o in abito granulare o massivo, raramente i cristalli sono geminati\nOrigine e giacitura.\nIdrotermale di media o bassa temperatura o in vene d'argento di bassa o moderata formazione.. Paragenesi con argentite, pirargirite, acantite, argento, stefanite.\nForma in cui si presenta in natura.\nIn cristalli tabulari, granulare, massivo. Anche se non \u00e8 trasparente, i frammenti sottili lasciano passare una luce rosso scura\nCon la pearceite forma il gruppo della pearceite-polibasite costituito da una famiglia di politipi formati da strati sovrapposti lungo l'asse \"c\" aventi quasi la stessa composizione e struttura.\nVengono denominati pearceite i politipi aventi una percentuale di arsenico maggiore di quella del bismuto, mentre se prevale il bismuto si utilizza la denominazione polibasite.\nGli strati che si sovrappongono sono di due tipi: [(Ag,Cu)6(As,Sb)2S7]2- e [Ag9CuS4]2+. Cos\u00ec la formula chimica del minerale viene espressa cos\u00ec [Ag9CuS4][(Ag,Cu)6(As,Sb)2S7].\nSe la struttura cristallina \u00e8 nota si possono esprimere i vari politipi secondo l'alternanza degli strati che li compongono: la pearceite viene ridefinita pearceite-Tac, la antimonpearceite come polibasite-Tac, l'arsenpolibasite-221 con pearceite-T2ac, e l'arsenpolibasite-222 con\npearceite-M2a2b2c, la polibasite-221 con polibasite-T2ac, e la polibasite-222 con polibasite-M2a2b2c.\nConseguentemente le denominazioni antimonpearceite e arsenpolibasite non vengono pi\u00f9 supportate dalla \"International Mineralogical Association\".\nCaratteristiche chimico-fisiche.\nSolubile in HNO3 con separazione di ossido di antimonio. Facilmente fusibile.\nPeso molecolare: 2154 grammomolecole\nComposizione chimica:\nIndice bosoni: 0,998778621\nIndice fermioni: 0,0012281379\nIndici di fotoelettricit\u00e0:\nGRapi = 0 (non radioattivo)\nUtilizzi.\nCome minerale utile di argento"}
{"id": "256337", "revid": "1318789", "url": "https://it.wikipedia.org/wiki?curid=256337", "title": "Xanthoria elegans", "text": "\"Xanthoria elegans\" (Link) Th., Fr., \"Lich. Arctoi\": 69 (1860) \u00e8 un lichene di colore arancione.\nAlcuni campioni di \"Xanthoria elegans\" sono stati lanciati all'interno di una capsula spaziale. Una volta raggiunta l'orbita intorno alla Terra, i campioni sono stati esposti all'ambiente spaziale per circa 15 giorni, tempo durante il quale i licheni hanno arrestato il proprio metabolismo. Una volta riportati sulla Terra hanno ricominciato la loro normale attivit\u00e0 e dalle analisi il loro DNA non sembra essere stato danneggiato.\nBiologia.\n\u00c8 una tipica specie ornitocoprofila, che forma cio\u00e8 abbondanti colonie in corrispondenza dei luoghi di accumulo del guano dei volatili."}
{"id": "256341", "revid": "547034", "url": "https://it.wikipedia.org/wiki?curid=256341", "title": "Stefanite", "text": "La stefanite \u00e8 un minerale, un solfuro di argento e antimonio.\nIl nome deriva da Heinrich von Stephan, arciduca d'Austria (7 gennaio 1831 - 8 aprile 1897) su proposta dello scopritore Wilhelm Karl von Haidinger (1795 - 1871), geologo e mineralogista austriaco, nel 1845.\nAbito cristallino.\nCristalli prismatici tozzi, corti e tabulari pseudoesagonali, a volte geminati secondo le facce dei prismi verticali, spesso lamine.\nOrigine e giacitura.\nGenesi idrotermale, secondaria. Ha paragenesi con argento, pirargirite e acantite.\nIl minerale \u00e8 associato ad altri minerali d'argento (pirargirite, proustite, polibasite, ecc.).\nForma in cui si presenta in natura.\nCristalli, aggregati granulari, massivi, pseudoesagonali o tabulari.\nCaratteri fisico-chimici.\n\u00c8 solubile in HNO3 con separazione di ossido di antimonioi. In tubo chiuso scoppietta e poi fonde. Al cannello ferruminatorio d\u00e0 aureola di ossigeno di antimonio e globulo di argento.\nAl cannello d\u00e0 ossido di antimonio e globulo d'argento in tono diverso dalla pirargirite.\nUtilizzi.\nPer la sua relativa abbondanza \u00e8 sfruttato da tempo quale minerale utile per l'estrazione di argento."}
{"id": "256342", "revid": "1442080", "url": "https://it.wikipedia.org/wiki?curid=256342", "title": "Selenostephanite", "text": "La selenostephanite \u00e8 un minerale."}
{"id": "256343", "revid": "767487", "url": "https://it.wikipedia.org/wiki?curid=256343", "title": "Arcubisite", "text": "L'arcubisite \u00e8 un minerale."}
{"id": "256345", "revid": "1543377", "url": "https://it.wikipedia.org/wiki?curid=256345", "title": "Fettelite", "text": "La fettelite \u00e8 un minerale.\nEtimologia.\nIl nome del minerale \u00e8 in onore del geologo tedesco M. Fettel (1943- ) che per primo ha collezionato gli esemplari"}
{"id": "256346", "revid": "1745361", "url": "https://it.wikipedia.org/wiki?curid=256346", "title": "Biancofiore (lista elettorale)", "text": "Biancofiore \u00e8 stato il nome usato per indicare la lista elettorale presentata alle elezioni politiche italiane del 2001 dal Centro Cristiano Democratico (CCD) e dai Cristiani Democratici Uniti (CDU).\nStoria.\nDopo la nascita de La Margherita, che sul versante del centrosinistra aveva unito PPI, I Democratici e Rinnovamento Italiano, il leader del CCD Pier Ferdinando Casini annunci\u00f2 il 13 settembre 2000 l'intenzione di raccordare le forze di centro.\nI due partiti Centro Cristiano Democratico e Cristiani Democratici Uniti, eredi della Democrazia Cristiana e membri della coalizione di centrodestra della Casa delle Libert\u00e0, si presentarono con il simbolo del Biancofiore nella quota proporzionale per l'elezione della Camera dei deputati alle elezioni politiche del 2001. La lista era ispirata all'inno dei lavoratori della DC, \"O bianco fiore\". Raccolse il 3,2% delle preferenze e non riusc\u00ec a superare la soglia di sbarramento, fissata al 4%. Grazie alla vittoria della Casa delle Libert\u00e0, per\u00f2, la lista riusc\u00ec ad accedere alla ripartizione dei seggi, ottenendo ben 41 deputati e 29 senatori che formarono un gruppo unico nei due rami del Parlamento.\nSuccessivamente, il 6 dicembre 2002, i due partiti, insieme al nuovo movimento di Democrazia Europea, si unirono definitivamente nell'Unione dei Democratici Cristiani e di Centro (UDC)."}
{"id": "256347", "revid": "287204", "url": "https://it.wikipedia.org/wiki?curid=256347", "title": "Proustite", "text": "La proustite \u00e8 un minerale, un solfuro di argento e arsenico.\nIl nome deriva da Joseph Louis Proust (Angers, 26 ottobre 1754 - Angers, 5 luglio 1826) chimico francese.\nDescritta per la prima volta da Fran\u00e7ois Sulpice Beudant (Parigi 5 settembre 1787 - 10 dicembre 1850), geologo e mineralogista francese.\nDifferisce dalla pirargirite, che ha composizione simile, per il colore dei riflessi e la reattivit\u00e0 chimica.\nAbito cristallino.\nTozzi prismi appuntiti, apparentemente scalenoedrici, geminati; cristalli romboedrici.\nOrigine e giacitura.\nL'origine \u00e8 idrotermale. Ha paragenesi con argento, acantite e arsenico.\nForma in cui si presenta in natura.\nSi presenta in cristalli, aggregati granulari, dendritici e spalmature, massiva.\nCaratteri fisico-chimici.\nFragile. Esposto alla luce assume carattere pi\u00f9 metallico e perde trasparenza.\nFonde al cannello a 500\u00a0\u00b0C ed emana odore agliaceo. Solubile in HNO3 con separazione di zolfo; sul carbone volatilizzano zolfo e antimonio lasciando argento metallico.\nLocalit\u00e0 di ritrovamento.\nSi trova ad Annaberg ed Aue, in Germania; in cristalli fino a 15\u00a0cm si trova a Chanarcillo, nel Cile; e a Chihuahua, in Messico.\nIl Italia si trova nella miniera Fenugu Sibiri, a Gonnosfanadiga, in provincia di Cagliari; nella miniera Correboi, a Villagrande Strisaili, in provincia di Nuoro.\nInfine nella miniera di Baccu Arrodas, a Muravera, in provincia di Cagliari.\nUtilizzi.\nBench\u00e9 rara, \u00e8 un minerale utile per l'estrazione di argento."}
{"id": "256349", "revid": "767487", "url": "https://it.wikipedia.org/wiki?curid=256349", "title": "Pirargirite", "text": "La pirargirite \u00e8 un minerale, un solfuro di argento e antimonio.\nIl nome deriva dal greco \u03c0\u03cd\u03c1 = fuoco e \u03ac\u03c1\u03b3\u03c5\u03c1\u03bf\u03c2 = argento.\nUn altro nome attribuitole \u00e8 \"argiritrosio\", anche se attualmente non \u00e8 pi\u00f9 utilizzato.\nDescritta per la prima volta da Ernst Friedrich Glocker (1793 - 1858), mineralogista e geologo stratigrafico tedesco.\nAbito cristallino.\nCristalli prismatici piramidati, emiedrici, geminati.\nOrigine e giacitura.\nL'origine \u00e8 idrotermale. La paragenesi \u00e8 soprattutto con argento, stefanite e acantite. I giacimenti sono di tipo filoniano, come quelli della proustite.\nForma in cui si presenta in natura.\nSi presenta in cristalli, aggregati granulari e massivi, spalmature e pseudomorfosi.\nCaratteri fisico-chimici.\nIl colore della striscia \u00e8 pi\u00f9 scuro rispetto alla proustite e al cinabro. \nAnnerisce alla luce. Fonde al cannello. Solubile in HNO3 con separazione di zolfo e Sb2O3; completamente solubile anche in HCl e KOH; in tubo chiuso d\u00e0 sublimato rosso.\nLocalit\u00e0 di ritrovamento.\nSi trova a Ginderbach e Sankt Andreasberg, in Germania; in cristalli fino a 3\u00a0cm a Zacatecas e Guanajuato, in Messico; anche in Ungheria e in Sassonia.\nIn Italia si sono trovati splendidi cristalli nella galena della miniera Borghesino &amp; Fontane, nel comune di Roburent, in provincia di Cuneo; Si trova anche nelle miniere abbandonate di Baccu Arrodas, a Muravera, in provincia di Cagliari, e di Giovanni Bonu a San Vito, in provincia di Cagliari; inoltre in masserelle dentro la calcite nella miniera di Monte Narba, a San Vito, in provincia di Cagliari. Infine si rinviene anche nella miniera di Correboi, a Villagrande Strisaili, in provincia di Nuoro.\nUtilizzi.\nNonostante la rarit\u00e0, come la proustite, \u00e8 un minerale utile per l'estrazione di argento."}
{"id": "256350", "revid": "109598224", "url": "https://it.wikipedia.org/wiki?curid=256350", "title": "Xantoconite", "text": "La xantoconite \u00e8 un minerale, un solfuro di argento e arsenico.\nIl nome deriva dal greco \u03be\u03b1\u03bd\u03b8\u03cc\u03c2 \"xanth\u00f2s\" = giallo e \u03ba\u03cc\u03bd\u03b9\u03c2 \"k\u00f2nis\" = polvere.\nDescritta per la prima volta da Johann Friedrich August Breithaupt (1791-1873), mineralogista sassone, nel 1840.\nAbito cristallino.\nCristalli tabulari, pseudoromboedrici\nOrigine e giacitura.\nL'origine \u00e8 idrotermale. Ha paragenesi con proustite e arsenico\nForma in cui si presenta in natura.\nLa morfologia \u00e8 cristallina, terrosa.\nCaratteri fisico-chimici.\nFonde al cannello e libera odore agliaceo. Si dissolve in HNO3.\nLocalit\u00e0 di ritrovamento.\nSi trova in Germania (Friburgo e Wittichen); a J\u00e0chymov, in Cecoslovacchia; in Francia, in Romania."}
{"id": "256351", "revid": "767487", "url": "https://it.wikipedia.org/wiki?curid=256351", "title": "Pirostilpnite", "text": "La pirostilpnite \u00e8 un minerale, un solfuro di argento e antimonio.\nIl nome deriva dal greco \u03c0\u03cd\u03c1 = fuoco e \u03c3\u03c4\u03af\u03bb\u03c0\u03bd\u03bf\u03c2 = brillante.\nDai tedeschi \u00e8 detta \"blenda di fuoco\" per la somiglianza della struttura cristallina e la diversit\u00e0 nel colore.\nDescritta per la prima volta da James Dwight Dana (1813\u20131895) mineralogista, zoologo e geologo statunitense, nel 1868.\nMorfologia.\nLa pirostilpnite si trova soprattutto placchette allungate verticalmente striate, sono rari i geminati. I cristalli sono aciculari.\nOrigine e giacitura.\nL'origine \u00e8 idrotermale. Ha paragenesi con miargirite, pirargirite e acantite.\nCaratteri chimico-fisici.\nNon esporre alla luce. Fonde al cannello. Solubile in acido nitrico (HNO3).\nLocalit\u00e0 di ritrovamento.\nA Wolfach e Friburgo, in Germania; a P\u0159\u00edbram, nella Repubblica Ceca; a Baia Sprie, in Romania; a Chanarcillo, nel Cile."}
{"id": "256352", "revid": "23", "url": "https://it.wikipedia.org/wiki?curid=256352", "title": "Xanthoconite", "text": ""}
{"id": "256354", "revid": "287204", "url": "https://it.wikipedia.org/wiki?curid=256354", "title": "Samsonite (minerale)", "text": "La samsonite \u00e8 un minerale e che si trova in notevole quantit\u00e0 in Germania nel territorio dell'Harz."}
{"id": "256355", "revid": "110157", "url": "https://it.wikipedia.org/wiki?curid=256355", "title": "Quadratite", "text": "La quadratite \u00e8 un minerale.\nEtimologia.\nIl nome deriva dalla predominante forma quadrata dei cristalli."}
{"id": "256356", "revid": "767487", "url": "https://it.wikipedia.org/wiki?curid=256356", "title": "Trechmannite", "text": "La trechmannite \u00e8 un minerale.\nEtimologia.\nIl minerale prende il nome dal mineralogista inglese Charles O. Trechmenn.\nAbito cristallino.\nPrismatico.\nOrigine e giacitura.\nL'origine \u00e8 idrotermale.\nForma in cui si presenta in natura.\nI cristalli non superano mai i 2 millimetri di grandezza.\nCaratteristiche chimico-fisiche.\nPeso molecolare: 246,92 grammomolecole\nGRapi = 0 (non radioattivo)\nIndice fermioni = 0,0019479447\nIndice bosoni = 0,998520553\nIndice fotoelettricit\u00e0 \u03c1 = 576,11 barn/cc\nLocalit\u00e0 di rinvenimento.\nNelle miniere di Lengenbach nella Binntal (Svizzera)."}
{"id": "256359", "revid": "1442080", "url": "https://it.wikipedia.org/wiki?curid=256359", "title": "Smithite", "text": "La smithite \u00e8 un minerale."}
{"id": "256360", "revid": "1442080", "url": "https://it.wikipedia.org/wiki?curid=256360", "title": "Dervillite", "text": "La dervillite \u00e8 un minerale."}
{"id": "256361", "revid": "1864952", "url": "https://it.wikipedia.org/wiki?curid=256361", "title": "Bozza", "text": ""}
{"id": "256362", "revid": "1442080", "url": "https://it.wikipedia.org/wiki?curid=256362", "title": "Borodaevite", "text": "La borodaevite \u00e8 un minerale."}
{"id": "256365", "revid": "1442080", "url": "https://it.wikipedia.org/wiki?curid=256365", "title": "Benjaminite", "text": "La benjaminite \u00e8 un minerale appartenente al gruppo omonimo."}
{"id": "256367", "revid": "1442080", "url": "https://it.wikipedia.org/wiki?curid=256367", "title": "Mummeite", "text": "La mummeite \u00e8 un minerale appartenente al gruppo della benjaminite."}
{"id": "256368", "revid": "767487", "url": "https://it.wikipedia.org/wiki?curid=256368", "title": "Pavonite", "text": "La pavonite \u00e8 un minerale appartenente al gruppo della benjaminite.\nVariet\u00e0.\nLa kitaibelite \u00e8 una variet\u00e0 di pavonite ricca di piombo, considerata fino al 2006 una specie a s\u00e9 stante."}
{"id": "256369", "revid": "1442080", "url": "https://it.wikipedia.org/wiki?curid=256369", "title": "Cupropavonite", "text": "La cupropavonite \u00e8 un minerale appartenente al gruppo della benjaminite."}
{"id": "256370", "revid": "1543377", "url": "https://it.wikipedia.org/wiki?curid=256370", "title": "Kitaibelite", "text": "La kitaibelite \u00e8 una variet\u00e0 di pavonite ricca di piombo. Fino al 2006 era considerata una specie a s\u00e9 stante"}
{"id": "256371", "revid": "6340", "url": "https://it.wikipedia.org/wiki?curid=256371", "title": "Furikuri", "text": ""}
{"id": "256372", "revid": "6340", "url": "https://it.wikipedia.org/wiki?curid=256372", "title": "FuriKuri", "text": ""}
{"id": "256373", "revid": "6340", "url": "https://it.wikipedia.org/wiki?curid=256373", "title": "Furi Kuri", "text": ""}
{"id": "256374", "revid": "293377", "url": "https://it.wikipedia.org/wiki?curid=256374", "title": "Walter Novellino", "text": "Gi\u00e0 calciatore di buon livello nel panorama italiano a cavallo degli anni 1970 e 1980, \u00e8 stato tra i protagonisti dello \u00abscudetto della stella\u00bb del nella stagione 1978-1979. Successivamente ha intrapreso la carriera di allenatore segnalandosi come specialista in promozioni: in particolare, ne ha ottenute quattro in Serie A con Venezia (1997-1998), Napoli (1999-2000), Piacenza (2000-2001) e Sampdoria (2002-2003).\nBiografia.\nSoprannominato \"Monz\u00f3n\" per la somiglianza con l'omonimo pugile, ha vissuto l'infanzia a San Paolo del Brasile, dove emigr\u00f2 con la famiglia al seguito del padre in cerca di lavoro. Anche il fratello minore Giuseppe, nonch\u00e9 le nipoti Debora e Donatella, hanno intrapreso la carriera calcistica.\nCaratteristiche tecniche.\nGiocatore.\nCentrocampista con spiccate doti offensive nonch\u00e9 abile nel dribbling, \u00e8 stato impiegato da mezzapunta (nel Perugia di Castagner) o ala tornante; pi\u00f9 raramente da attaccante, soprattutto nell'esperienza milanista.\nAllenatore.\nPredilige il modulo 4-4-2 con una difesa a zona schierata in linea, un regista a centrocampo e, nel reparto avanzato, un attaccante di peso affiancato a una seconda punta mobile di qualit\u00e0.\nCarriera.\nGiocatore.\nClub.\nUna volta tornato in Italia dopo l'infanzia in Brasile, entra alle giovanili della Pomense insieme ai fratelli Paolo e Giuseppe, e da qui passa al dove rimane due stagioni; nella seconda debutta in Serie C, sotto la guida di Carlo Sassi.\nNotato dagli osservatori del , questi lo portano in granata; qui \u00e8 soprannominato \"Monzon\" da Giorgio Ferrini, per combattivit\u00e0 e somiglianza col pugile. Con il Toro esordisce in Serie A nel 1972-1973, nella sfida interna col . Resta quella la sua unica presenza in granata, poich\u00e9 la stagione successiva torna in C, in prestito alla per espletare gli obblighi militari; rientrato alla base, \u00e8 scartato dal dirigente Bonetto che lo definisce \u00abun giocoliere\u00bb, sicch\u00e9 passa a titolo definitivo all', di nuovo in Serie C.\nIn Toscana disputa un campionato positivo, al termine del quale approda al di Ilario Castagner. Coi grifoni, neopromossi per la prima volta in massima categoria, Novellino \u00e8 titolare per tre stagioni consecutive, emergendo come uno dei migliori centrocampisti della Serie A.\nNel 1978 \u00e8 acquistato dal , con cui vince lo scudetto della stella; Novellino \u00e8 impiegato da seconda punta a fianco di Stefano Chiodi, per la presenza di Gianni Rivera nel suo ruolo naturale. Resta coi rossoneri anche dopo lo scandalo del \"Totonero\" e conseguente declassamento d'ufficio della squadra, partecipando al vittorioso campionato di Serie B 1980-1981 e realizzando la rete decisiva per la promozione col .\nDopo la nuova retrocessione col Milan in Serie B (stavolta sul campo) nel 1982, lascia Milano dopo 151 partite complessive e va all', con cui disputa le sue due ultime stagioni in A. Nel novembre del 1984, dopo 4 gare coi marchigiani, scende in Serie B tornando per un biennio a Perugia. Dopo la retrocessione dei grifoni in C1 nel 1986, chiude la carriera con una stagione da riserva al , sempre in Serie B e anch'essa chiusa con una retrocessione.\nIn carriera ha totalizzato complessivamente 227 presenze e 30 reti in Serie A, e 103 presenze e 4 reti in Serie B.\nNazionale.\nIl 23 settembre 1978 debutta in maglia azzurra a Firenze, diventando il primo irpino a indossare la maglia della nazionale maggiore, nell'amichevole vinta con la (1-0). Rimane questa l'unica presenza in maglia azzurra di Novellino, chiuso nel suo ruolo dal dualismo dell'epoca Causio-Sala.\nAllenatore.\nInizia la carriera di allenatore nelle giovanili del ; nel torneo di Serie C1 1992-1993 subentra a Adriano Buffoni sulla panchina della prima squadra umbra, venendo tuttavia esonerato da Luciano Gaucci nell'imminenza dello spareggio-promozione con l', a causa di un diverbio sul ruolo in societ\u00e0 di Ilario Castagner. L'anno successivo allena il , con cui vince il campionato ottenendo il salto di categoria dalla Serie C2 alla C1; l'anno dopo porta la piccola squadra umbra, emanazione di una citt\u00e0 di soli quindicimila abitanti, sino alla finale play-off per la Serie B, persa ai rigori contro l' di Zbigniew Boniek.\n\u00c8 quindi richiamato dal Perugia, in cadetteria, ma viene nuovamente licenziato. Nella seconda met\u00e0 degli anni 1990 viene ingaggiato da altri club della seconda serie, prima e poi , con cui nel 1998 conquista la promozione in Serie A e, la stagione successiva, la salvezza.\nSegue un ingaggio al , ancora in B, con una nuova promozione (2000). Viene in seguito promosso in A dapprima con il (2001) e poi con la (2003). Resta in blucerchiato cinque anni: dopo l'ottavo posto del 2004 e il quinto del 2005, la stagione 2005-2006 \u00e8 difficile per i liguri, che chiudono al dodicesimo posto con le eliminazioni da Coppa UEFA e Coppa Italia. Il 2006-2007 \u00e8 l'ultimo campionato con i doriani, chiuso a met\u00e0 classifica e con la qualificazione all'Intertoto.\nIl 6 giugno 2007 firma con i ; \u00e8 esonerato nell'aprile del 2008, a cinque giornate dalla fine del torneo, dopo gli scarsi risultati ottenuti dai granata a rischio retrocessione. \u00c8 nuovamente chiamato a guida dei torinesi l'8 dicembre 2008, sostituendo l'esonerato Gianni De Biasi dalla sedicesima giornata di campionato; il 24 marzo 2009 Novellino \u00e8 nuovamente esonerato, con la squadra in zona retrocessione a nove giornate dal termine. L'11 giugno 2009 \u00e8 ingaggiato dalla , retrocessa in Serie B; il 24 ottobre 2009 \u00e8 esonerato a seguito della sconfitta del giorno precedente 2-0 col Torino, dopo aver raccolto nove punti in dieci partite e coi calabresi quart'ultimi in classifica.\nDal 12 luglio 2010 al febbraio del 2011 \u00e8 consulente-consigliere del Perugia, dopo il secondo fallimento della societ\u00e0 umbra. Torna ad allenare lo stesso mese, quando gli viene affidata la guida del in sostituzione dell'esonerato Bepi Pillon; il 21 dicembre 2011 rescinde consensualmente il contratto con gli amaranto dopo la sconfitta interna col . Il 20 marzo 2013 diventa allenatore del , in serie cadetta, sostituendo l'esonerato Dario Marcolin, portando gli emiliani fino alla semifinale play-off persa col . Il 28 febbraio 2015, in seguito a una sconfitta interna col , viene esonerato dalla societ\u00e0 giallobl\u00f9, con la quale trova poi un accordo per la risoluzione consensuale.\nIl 10 marzo 2016 viene ingaggiato come nuovo allenatore del , in Serie A, tuttavia dopo appena quattro partite e un punto conquistato, arriva l'esonero. Torna ad allenare il 28 novembre seguente, sostituendo Domenico Toscano sulla panchina dell', portando gli irpini a fine stagione alla salvezza. Il 3 aprile 2018 viene esonerato dal club irpino, venendo sostituito da Claudio Foscarini.\nIl 26 febbraio 2019 viene ingaggiato dal , in Serie C, subentrando all'esonerato Andrea Sottil. Tuttavia il successivo 6 maggio, dopo la fine della stagione regolare chiusa al quarto posto, viene esonerato e sostituito per i play-off dal suo predecessore Sottil; in 10 partite ha messo insieme 15 punti frutto di 4 vittorie, 3 pareggi e 3 sconfitte. \nNell'estate 2021 viene ingaggiato dalla , in Serie C. L'esperienza a Castellammare di Stabia dura tuttavia pochi mesi poich\u00e9, a causa di un negativo avvio in campionato, viene esonerato il successivo 17 ottobre dopo la sconfitta interna con l'. Il 28 febbraio 2022 torna sulla panchina del club campano, prendendo il posto di Stefano Sottili.\nDopo il ritiro.\nNel 2010 \u00e8 stato opinionista in trasmissione di Rai 1 \"Notti mondiali\", in diretta da \"Piazza di Siena\" a Roma.\nStatistiche.\nStatistiche da allenatore.\n\"Statistiche aggiornate al 28 febbraio 2022.\" In grassetto le competizioni vinte."}
{"id": "256375", "revid": "1718925", "url": "https://it.wikipedia.org/wiki?curid=256375", "title": "Samsonite", "text": ""}
{"id": "256377", "revid": "599013", "url": "https://it.wikipedia.org/wiki?curid=256377", "title": "Pugnale", "text": "Il pugnale \u00e8 un'arma bianca da taglio.\nSi tratta di un'arma corta (20-30 cm al massimo), portata dentro un fodero, legata al fianco o nascosta sotto i vestiti; \u00e8 costituita da un pomo, un'impugnatura e una lama a doppio taglio (duplice filo), robusta e con una punta acuminata (a differenza del coltello, che ha un singolo filo di lama); usata nella lotta corpo a corpo per infliggere micidiali ferite; per la legge \u00e8 arma proibita e il porto \u00e8 generalmente vietato.\nStoria.\nProvenendo dal coltello, uno dei primi strumenti creati dall'uomo, il pugnale sicuramente \u00e8 stato una delle prime armi ad essere utilizzata; inizialmente era una semplice lama di selce o osso scheggiata cos\u00ec da ottenere uno o pi\u00f9 taglienti, pi\u00f9 tardi comparvero esemplari in bronzo e ferro.\nQuesti manufatti erano sia utensili da taglio, quindi utilizzati per la preparazione del cibo e per la costruzione di strumenti di legno, sia all'occorrenza armi bianche utilizzate negli scontri ravvicinati.\nDal primo conflitto mondiale divenne anche parte dell'armamento del soldato degli eserciti belligeranti e tuttora \u00e8 quasi sempre presente al fianco del soldato moderno."}
{"id": "256378", "revid": "1305887", "url": "https://it.wikipedia.org/wiki?curid=256378", "title": "Black Bart", "text": ""}
{"id": "256379", "revid": "1442080", "url": "https://it.wikipedia.org/wiki?curid=256379", "title": "Makovickyite", "text": "La makovickyite \u00e8 un minerale appartenente al gruppo della benjaminite."}
{"id": "256380", "revid": "1776051", "url": "https://it.wikipedia.org/wiki?curid=256380", "title": "Fangite", "text": "La fangite \u00e8 un minerale."}
{"id": "256381", "revid": "1442080", "url": "https://it.wikipedia.org/wiki?curid=256381", "title": "Galkhaite", "text": "La galkhaite \u00e8 un minerale."}
{"id": "256383", "revid": "1776051", "url": "https://it.wikipedia.org/wiki?curid=256383", "title": "Laffittite", "text": "La laffittite \u00e8 un minerale."}
{"id": "256384", "revid": "767487", "url": "https://it.wikipedia.org/wiki?curid=256384", "title": "Routhierite", "text": "La routhierite \u00e8 un minerale."}
{"id": "256385", "revid": "124641277", "url": "https://it.wikipedia.org/wiki?curid=256385", "title": "Micorriza", "text": "Per micorriza () si intende un particolare tipo di associazione simbiotica tra un fungo e una pianta superiore, localizzata nell'ambito dell'apparato radicale del simbionte vegetale, e che si estende, per mezzo delle ife o di strutture pi\u00f9 complesse come le rizomorfe, nella rizosfera e nel terreno circostante.\nQueste simbiosi sono nella maggior parte dei casi di tipo mutualistico, per cui i due organismi portano avanti il loro ciclo vitale vivendo a stretto contatto e traendo benefici reciproci, sia di natura nutrizionale sia di altro tipo, come ad esempio di difesa contro lo stress ambientale. Alcuni esempi pi\u00f9 conosciuti di simbiosi micorriziche si hanno fra i tartufi e le querce, i porcini e i castagni, oppure tra le orchidee e diverse specie fungine come \"Rhizoctonia\" spp.\nOltre alle micorrize, altri esempi di simbiosi mutualistiche si hanno nei licheni (alghe e funghi), nei coralli (alghe e celenterati) e nelle associazioni tra rizobi e leguminose. Le micorrize rappresentano per\u00f2 il tipo di simbiosi (non solo mutualistica) di gran lunga pi\u00f9 diffuso in natura: si stima infatti che circa il 90% degli alberi che crescono in foreste temperate partecipi a questo tipo di associazioni. Sono comunque diffuse praticamente in qualsiasi ecosistema terrestre.\nCi sono solo 5 famiglie di angiosperme che sono per la maggior parte NON micorrizate:\nSembra in effetti che esse abbiano cominciato a evolversi e diffondersi gi\u00e0 con le prime piante terrestri. Sono stati trovati resti fossili che confermano l'esistenza delle endomicorrize gi\u00e0 450 milioni di anni fa, contemporaneamente all'apparizione dei vegetali sulle terre emerse, e si ritiene che esse siano state fondamentali nel processo di colonizzazione dei continenti. \nI primi studi.\nLe associazioni micorriziche rappresentano un enigma per la maggior parte degli ecologi, e anche gli esperti del settore hanno difficolt\u00e0 ad ammettere di non averne ancora afferrato l'immensa variet\u00e0 di tipi e di ruoli sia negli ecosistemi naturali sia in quelli modificati dall'uomo.\nI primi studi furono condotti in Italia da Giuseppe Gibelli, botanico, che descrisse per la prima volta la convivenza, come rapporto simbiotico, tra ife dei funghi (\"cuffie di delicate ife fungine\") e radici nel 1882, analizzando le radici del castagno. La simbiosi scoperta fu definita da Gibelli indigenato tollerato e tollerabile sulle radici del castagno sano. In Germania Albert Bernhard Frank, un patologo forestale, chiam\u00f2 nel 1885 tale simbiosi \"mykorhiza\" (dal greco \"mykos\": fungo, e \"rhiza\": radice). Frank not\u00f2 che queste strutture sono sempre presenti nei sistemi radicali delle piante vegetanti in ambienti naturali.\nNel corso di studi successivi furono individuati due tipi di micorrize:\nAnche se le principali caratteristiche strutturali ed ecologiche erano state riconosciute gi\u00e0 nella prima met\u00e0 dell'Ottocento, fu a partire dagli studi di Gibelli, Frank e di altri autori come Robert Hartig e Franciszek Kamie\u0144ski \u2013 il quale studi\u00f2 il mutualismo fra \"Monotropa\" spp. e i relativi partner fungini \u2013 che cominci\u00f2 a destarsi l'interesse per le micorrize e per la loro importanza nella sopravvivenza e nella produttivit\u00e0 delle piante.\nClassificazione.\nUna prima distinzione, che ricalca quella ormai superata tra endomicorrize ed ectomicorrize, pu\u00f2 essere fatta tra le micorrize che coinvolgono funghi endofiti con ife non settate \u2013 ovvero quelli appartenenti al phylum Glomeromycota secondo la classificazione di Sch\u00fc\u00dfler del 2001, precedentemente considerati zigomiceti dell'ordine Glomales \u2013 e le micorrize formate da funghi con ife settate appartenenti a diversi ordini di ascomiceti e basidiomiceti.\nPer quanto riguarda le piante simbionti, esse sono cos\u00ec numerose e diversificate dal punto di vista tassonomico che la classificazione spesso \u00e8 difficoltosa. Bisogna inoltre considerare che il tipo di micorriza formato pu\u00f2 essere influenzato dall'identit\u00e0 sia della pianta sia del fungo, per cui, ad esempio, uno stesso fungo pu\u00f2 formare diversi tipi di micorriza a seconda della pianta coinvolta. L'attuale sistematica, perci\u00f2, \u00e8 basata su informazioni di tipo binomiale \"specie fungina+specie vegetale\", es. \"\"Cenococcum geophilum\" + \"Picea abies\" o, nel caso in cui la specie fungina non sia nota, con una nuova denominazione che ricordi la specie vegetale, es. \"Quercirhiza squamosa\"\" nel caso il simbionte vegetale afferisca al genere \"Quercus\".\n\"Micorrize vescicolari-arbuscolari\".\nConosciute anche come \"micorrize VA\" o \"VAM\", sono caratteristiche dei membri del phylum Glomeromycota. Il principale carattere distintivo di questo gruppo risiede nella capacit\u00e0, da parte dei funghi, di produrre particolari strutture, chiamate arbuscoli, all'interno delle cellule delle piante compatibili. Oltre agli arbuscoli, spesso il fungo forma intracellularmente anche delle vescicole contenenti grassi e sali minerali. Dato, per\u00f2, che le vescicole non sono sempre presenti, recentemente \u00e8 stato proposto di indicare questo gruppo pi\u00f9 semplicemente come \"micorrize arbuscolari\", ed \u00e8 prevalentemente per motivi pratici che, generalmente, si continua a utilizzare la denominazione \"VAM\".Le piante simbionti, in questo tipo di micorrize, appartengono praticamente a tutti i phyla: Bryophyta, quasi tutti i gruppi delle Pteridophyta, tutti i gruppi delle Gymnospermae e la maggior parte delle famiglie delle Angiospermae. Questo \u00e8 il tipo di micorriza pi\u00f9 antico; sono stati ritrovati fossili di \"Aglaeophyton\" del Devoniano contenenti arbuscoli e vescicole. Poich\u00e9 i glomeromiceti non sono coltivabili su un substrato artificiale, si presume che essi dipendano completamente da una pianta fotosintetica (\"simbionti obbligati\"). D'altra parte vi sono casi di micorrize costituite da funghi non settati e membri delle Burmanniaceae e delle Gentianaceae, che sono piante prive di clorofilla; saranno quindi di particolare interesse gli studi riguardanti l'identit\u00e0 di questi simbionti fungini e la fisiologia delle associazioni.\nLa comunit\u00e0 di funghi micorrizici arbuscolari influisce direttamente sulla composizione della comunit\u00e0 vegetale, aumentandone la biodiversit\u00e0 e la produttivit\u00e0.\n\"Ectomicorrize\".\nInteressano principalmente funghi ascomiceti e basidiomiceti (circa 6 000 specie) e piante arbustive ed arboree (circa il 5% delle Spermatofite per una stima di 8 000 specie). Poche specie erbacee formano ectomicorrize (es. \"Polygonum viviparum, Kobresia\").\nTra i pi\u00f9 comuni funghi che formano ectomicorrize si citano:\nIn questo tipo di associazioni il fungo forma una struttura, denominata mantello o micoclena, che avvolge gli apici radicali. Esternamente a essa emanano nel terreno ife singole o aggregate in strutture chiamate rizomorfe. Le ife inoltre penetrano verso l'interno fra le cellule dell'epidermide radicale formando un sistema intercellulare complesso, che appare in sezione come una rete di ife denominata reticolo di Hartig. Vi \u00e8 invece poca o nessuna penetrazione intracellulare, mentre in alcune piante lo sviluppo del reticolo di Hartig \u00e8 leggero o addirittura assente, come per esempio in \"Pisonia\" spp.La particolare importanza delle ectomicorrize nel settore forestale \u00e8 dovuta al fatto che esse interessano la maggioranza delle Pinacee (molto frequenti nelle foreste dell'emisfero boreale), delle Fagaceae (molto frequenti nelle foreste temperate) e delle Myrtaceae (molto frequenti nelle foreste temperate e subtropicali dell'emisfero sud), cos\u00ec come molte altre famiglie contenenti importanti specie arboree.\n\"Ectoendomicorrize\".\nPossiedono molte delle caratteristiche delle ectomicorrize, ma esibiscono anche una elevata capacit\u00e0 di penetrazione intracellulare. Esse interessano principalmente i semenzali di alcune conifere (soprattutto \"Pinus\" spp.) e sono caratterizzate da un reticolo di Hartig piuttosto grossolano, da un manicotto molto sottile o assente, e dal fatto che, soprattutto nelle parti pi\u00f9 vecchie delle radici, le cellule vengono invase da matasse di ife. L'identit\u00e0 dei simbionti fungini \u00e8 ancora dubbia, ma si ritiene possa trattarsi di specie del genere \"Wilcoxina\".\n\"Micorrize delle orchidee\".\nSi formano tra le Orchidaceae \u2013 piante parzialmente o interamente prive di clorofilla durante le prime fasi dello sviluppo \u2013 e vari basidiomiceti \u2013 alcuni dei quali saprofiti o parassiti altamente efficaci di altre piante \u2013 che forniscono il carbonio organico necessario allo sviluppo delle giovani piante. In molti casi per\u00f2 il rapporto pianta-fungo non appare propriamente mutualistico, ed \u00e8 caratterizzato da una certa instabilit\u00e0.\nMicorrize dell'ordine Ericales.\n\"Micorrize ericoidi\".\nSi formano tra molti membri autotrofi dell'ordine Ericales e funghi in prevalenza ascomiceti; sono caratterizzate da una estesa colonizzazione intracellulare delle cellule epidermiche delle radici, e dall'assenza di manicotto e reticolo di Hartig. Le piante di quest'ordine si sviluppano tipicamente su terreni di brughiera poveri e acidi, nei quali la maggior parte delle sostanze nutritive si presentano in forma organica, per cui risulta evidente l'importante ruolo che assumono i simbionti fungini nel renderle disponibili per le piante.\n\"Micorrize arbutoidi\".\nInteressano alcune specie di piante dei generi \"Arbutus\" e \"Arctostaphylos\" (Ericaceae), e alcune Pyrolaceae, e funghi che normalmente differenziano ectomicorrize su piante legnose di altri ordini; sono presenti il manicotto, quasi sempre un reticolo di Hartig ben sviluppato, mentre le ife intracellulari formano dense matasse.\n\"Micorrize monotropoidi\".\nSi formano tra piante prive di clorofilla appartenenti alla famiglia delle Monotropaceae e funghi che, come nel caso precedente, normalmente differenziano ectomicorrize; presentano anch'esse manicotto e reticolo di Hartig, ma le ife intracellulari formano strutture altamente specializzate, simili ad austori, ma aventi forma a cuneo, che penetrano le cellule epidermiche e passano poi attraverso un complesso modello di sviluppo mentre la pianta si sviluppa e fiorisce. Il fungo forma spesso ectomicorrize sulle piante autotrofe vicine, e si suppone che vi sia un trasferimento di C organico da queste ultime alla monotropa per mezzo del fungo stesso.\nAspetti nutrizionali.\nNella maggior parte dei tipi di micorrize gli scambi nutrizionali consistono sostanzialmente nel movimento di carbonio organico dalla pianta verso il fungo e, nel senso opposto, di sostanze nutritive (come P, N, Zn e Cu), in forma organica o inorganica, verso la pianta.\nLa funzionalit\u00e0 dei sistemi micorrizici dipende dunque:\nVi sono per\u00f2 delle eccezioni: sebbene il movimento bidirezionale dei nutrienti costituisca il meccanismo fondante del mutualismo, tra le micorrize si possono riscontrare dei casi in cui diventa decisamente difficile dare una definizione netta del rapporto simbiotico, come nel caso delle orchidee e delle monotrope, che sembrano spesso beneficiare del trasferimento sia del C organico sia delle sostanze nutrienti.\nIl micelio che si diparte dalle radici colonizzate svolge un ruolo chiave nell'assorbimento dell'acqua e delle sostanze nutrienti da parte delle piante, proliferando in particolare nelle zone pi\u00f9 ricche di sostanze e competendo efficacemente con altri microrganismi del terreno. Alcune differenze si possono riscontrare, tra le varie categorie micorriziche, nella capacit\u00e0 dei simbionti fungini di captare un numero pi\u00f9 o meno elevato di elementi diversi dal terreno. La continua ricerca dei nutrienti da parte del fungo porta sostanzialmente a un aumento della superficie complessiva del sistema radicale della pianta e del volume di suolo esplorato, fatto che porta a un generale aumento della competitivit\u00e0 di queste piante nei sistemi naturali.\nNon bisogna comunque dimenticare che per le piante vi \u00e8 un \"costo\", rappresentato dalla sottrazione di una certa quantit\u00e0 di carbonio fotosintetizzato. Le piante micorriziche avranno dunque, dal punto di vista selettivo, un vantaggio nei confronti delle piante non micorriziche, se il costo \u2013 in termini di C \u2013 per unit\u00e0 di nutriente minerale acquisito non \u00e8 troppo elevato. Considerando che in natura viene sempre raggiunto in modo spontaneo un punto di equilibrio atto a garantire un vantaggio selettivo per entrambi i simbionti, si tratta di considerazioni utili soprattutto in un'ottica di applicazioni in ambienti controllati come i vivai.\n\u00c8 da rilevare, infine, che in certe situazioni le piante non rispondono alla colonizzazione tramite aumento dello sviluppo o miglioramento dello stato nutrizionale \u2013 come avviene nella maggior parte dei casi \u2013, ma con la variazione di altri parametri legati pi\u00f9 in generale alla \"fitness\". In questi casi vi possono quindi essere altre, meno evidenti, basi per il beneficio, quali ad esempio il controllo degli agenti patogeni e la sottrazione di metalli tossici dal suolo.\nImportanza delle micorrize.\nL'importanza delle micorrize non si riduce soltanto all'assorbimento di acqua e nutrienti dal terreno. Le piante micorrizate si presentano spesso pi\u00f9 competitive e pi\u00f9 tolleranti nei confronti degli stress ambientali rispetto alle piante non micorrizate, anche per ragioni legate a:\nA livello di ecosistema, tutto questo si traduce in un'importante influenza:"}
{"id": "256386", "revid": "1442080", "url": "https://it.wikipedia.org/wiki?curid=256386", "title": "Stalderite", "text": "La stalderite \u00e8 un minerale."}
{"id": "256387", "revid": "149485", "url": "https://it.wikipedia.org/wiki?curid=256387", "title": "Penisola Araba", "text": ""}
{"id": "256388", "revid": "1442080", "url": "https://it.wikipedia.org/wiki?curid=256388", "title": "Christite", "text": "La christite \u00e8 un minerale."}
{"id": "256389", "revid": "1442080", "url": "https://it.wikipedia.org/wiki?curid=256389", "title": "Ellisite", "text": "L'ellisite \u00e8 un minerale."}
{"id": "256390", "revid": "1442080", "url": "https://it.wikipedia.org/wiki?curid=256390", "title": "Erniggliite", "text": "L'erniggliite \u00e8 un minerale."}
{"id": "256391", "revid": "1442080", "url": "https://it.wikipedia.org/wiki?curid=256391", "title": "Wallisite", "text": "La wallisite \u00e8 un minerale."}
{"id": "256392", "revid": "1442080", "url": "https://it.wikipedia.org/wiki?curid=256392", "title": "Hatchite", "text": "La hatchite \u00e8 un minerale."}
{"id": "256393", "revid": "15756", "url": "https://it.wikipedia.org/wiki?curid=256393", "title": "Samsonite (azienda)", "text": "Samsonite \u00e8 un'azienda leader mondiale nel comparto della fabbricazione di valigie e accessori da viaggio fondata a Denver, Colorado (USA) nel 1910. In origine si chiamava Shwayder Trunk Manufacturing Company. La sede legale della societ\u00e0 \u00e8 in Lussemburgo ed \u00e8 quotata alla Borsa di Hong Kong.\nStoria.\nFondata a Denver, in Colorado, il 10 marzo 1910 da un venditore di valigie nato in Colorado, Jesse Shwayder (1882-1970), come Shwayder Trunk Manufacturing Company. Jesse Shwayder (insieme a lui lavorano con ruoli diversi i fratelli Maurice, Ben e Mark) inizia a usare il marchio Samsonite nel 1941 per la sua valigia di fibra vulcanizzata rastremata, introdotta un paio d'anni prima. Il nome deriva dalla figura biblica di Sansone, famoso per la sua forza. Nel 1965, dopo che la valigia Samsonite \u00e8 gi\u00e0 diventata il suo prodotto pi\u00f9 venduto, Shwayder cambia il nome della societ\u00e0 in Samsonite.\nNel 1973 la famiglia Shwayder vende l'azienda (\u00e8 la prima a rendere pi\u00f9 economici gli accessori da viaggio usando ad esempio la finta pelle) al gruppo Beatrice Foods. Samsonite, che con una societ\u00e0 controllata, la Samsonite Furniture Co., realizza anche sedie pieghevoli e tavoli da gioco a Murfreesboro, nel Tennessee, opera con una certa autonomia all'interno del gruppo Beatrice fino al 1986, quando la societ\u00e0 \u00e8 venduta a Kohlberg Kravis Roberts (KKR). In seguito la societ\u00e0 ha una vita piuttosto complicata, passando pi\u00f9 volte di mano negli anni ottanta e novanta: inizialmente \u00e8 scorporata da KKR finendo sotto il controllo di American Brands che ad un certo momento fallisce e poi rinasce come Astrum International. Nel 1993 Astrum acquisisce, a complemento di Samsonite, American Tourister, marchio di bagagli nato nel 1933 a Providence, nel Rhode Island. Due anni pi\u00f9 tardi, nel 1995, Astrum attua uno split, una nuova divisione societaria, col risultato che Samsonite si ritrova, insieme ad American Tourister, autonoma a Denver come Samsonite Corporation.\nLo stabilimento di Denver (4000 dipendenti) \u00e8 chiuso nel maggio 2001. La sede centrale della Samsonite passa allora da Denver a Mansfield, nel Massachusetts, dopo un nuovo cambio di propriet\u00e0 nel maggio 2005: \u00e8 acquisita da Marcello Bottoli, ex amministratore delegato di Louis Vuitton. Bottoli cerca di portare la societ\u00e0 fuori da un lungo periodo di crisi ma nel luglio 2007 vende per 1,7 miliardi di dollari a CVC Capital Partners Ltd: \u00e8 il quinto proprietario di Samsonite in 21 anni.\nIl 2 settembre 2009 Samsonite Company Store LLC (Divisione Retail USA), formalmente nota come Swainsonite Company Stores Inc, presenta il Chapter 11 per evitare la bancarotta, progettando di chiudere fino al 50% dei suoi negozi e di bloccare il marchio \"black label\" negli Stati Uniti.\nDa allora inizia una serie di acquisizioni.\nNel giugno 2011 Samsonsite raccoglie 1,25 miliardi di dollari in un'offerta pubblica iniziale a Hong Kong. Nell'agosto 2012 rileva per 35 milioni di dollari in contanti il marchio di bagagli di alta gamma Hartmann, fondato nel 1877 da un bavarese a Milwaukee, nel Wisconsin. Nell'aprile 2013 acquisisce il marchio francese di borse Lipault, un mese pi\u00f9 tardi rileva Specks Products, un gruppo californiano specializzato in custodie di protezione per dispositivi elettronici. Nel giugno 2014 compra per 85 milioni di dollari il marchio di zaini Gregory. Nel marzo 2016 acquisisce Tumi, altro produttore di valigie e borse di alta gamma fondato nel 1975 nel New Jersey, per 1,8 miliardi di dollari. Si tratta della nona acquisizione dal 2012.\nNel giugno 2018 cambio alla guida dell'azienda: si dimette \"per motivi personali\" Ramesh Tainwala, amministratore delegato dal 2014, prende il suo posto Kyle Gendrau, ex responsabile del settore finanziario.\nLa produzione.\nGli stabilimenti produttivi si trovano a:\nDati economici.\nNel 2017 Samsonite ha registrato ricavi per 3,49 miliardi di dollari con un aumento del 23,3% rispetto all'anno precedente. Ebitda rettificato di 580 milioni di dollari (+19,5%), utile di 355 milioni (+29%). Le vendite: Nord America + 35%, America Latina +18,6%, Europa +16,8%, Asia + 16%."}
{"id": "256394", "revid": "287204", "url": "https://it.wikipedia.org/wiki?curid=256394", "title": "Schizzo", "text": ""}
{"id": "256395", "revid": "1776051", "url": "https://it.wikipedia.org/wiki?curid=256395", "title": "Sicherite", "text": "La sicherite \u00e8 un minerale."}
{"id": "256396", "revid": "729019", "url": "https://it.wikipedia.org/wiki?curid=256396", "title": "Livingstonite", "text": "La livingstonite \u00e8 un minerale, un solfuro di mercurio e antimonio.\nIl nome deriva dal missionario David Livingstone, (1813-1873).\nAbito cristallino.\nCristalli aghiformi, colonnari\nOrigine e giacitura.\nHa origine idrotermale, con paragenesi su cinabro, stibnite e valentinite.\nForma in cui si presenta in natura.\nCristalli, aggregati raggiati e fibrosi.\nCaratteri chimico-fisici.\nSolubile in HNO3 caldo.\nLocalit\u00e0 di ritrovamento.\nSi trova a Huitzuco e Guadalc\u00e1zar, in Messico; e a Khaidarkan, nel Kirghizistan."}
{"id": "256397", "revid": "1776051", "url": "https://it.wikipedia.org/wiki?curid=256397", "title": "Grumiplucite", "text": "La grumiplucite \u00e8 un minerale appartenente al gruppo della benjaminite.\nEtimologia.\nIl nome \u00e8 l'acronimo di Gruppo mineralogico e paleontologico lucchese, gruppo amatoriale che ha raccolto e inviato per gli esami gli esemplari di questo minerale"}
{"id": "256398", "revid": "1442080", "url": "https://it.wikipedia.org/wiki?curid=256398", "title": "Simonite", "text": "La simonite \u00e8 un minerale."}
{"id": "256399", "revid": "14894", "url": "https://it.wikipedia.org/wiki?curid=256399", "title": "Libro di Lindisfarne", "text": ""}
{"id": "256400", "revid": "1442080", "url": "https://it.wikipedia.org/wiki?curid=256400", "title": "Vrbaite", "text": "La vrbaite \u00e8 un minerale."}
{"id": "256401", "revid": "1442080", "url": "https://it.wikipedia.org/wiki?curid=256401", "title": "Edenharterite", "text": "L'edenharterite \u00e8 un minerale."}
{"id": "256403", "revid": "1543377", "url": "https://it.wikipedia.org/wiki?curid=256403", "title": "Jentschite", "text": "La jentschite \u00e8 un minerale.\nEtimologia.\nIl nome \u00e8 in onore di Franz Jentsch (1868-1908), capo del sindacato Binn dei lavoratori del giacimento solfosalino di Lengenbach, localit\u00e0 di rinvenimento degli esemplari"}
{"id": "256404", "revid": "767487", "url": "https://it.wikipedia.org/wiki?curid=256404", "title": "Corpus Christi College (Cambridge)", "text": "Il Corpus Christi College (nome completo: \"The College of Corpus Christi and the Blessed Virgin Mary\", Collegio del Corpo di Cristo e della Beata Vergine Maria) \u00e8 un \"college\" dell'Universit\u00e0 di Cambridge. \u00c8 particolare in quanto \u00e8 l'unico college fondato dai cittadini di Cambridge, essendo stato fondato nel 1352 dalla Gilda del Corpo di Cristo e della Beata Vergine Maria. \u00c8 il secondo college pi\u00f9 piccolo, dopo il Peterhouse.\nStoria.\nLa licenza per costruire l'ottavo college dell'Universit\u00e0 di Cambridge fu concessa da Edoardo III nel 1352 alle gilde appena unitesi del Corpo di Cristo e di Santa Maria nella parrocchia di Saint Bene't. Le gilde iniziarono immediatamente la costruzione di una singola corte modesta presso la chiesa parrocchiale nel 1356, pronta per ospitare un Master e due \"fellows\", che scrissero gli statuti del college. Continuando i loro studi di teologia e diritto canonico, furono i cappellani della gilda.\nI primi due secoli di vita del college videro un incremento della sua ricchezza, messa in mostra come parte dell'annuale processione del Corpus Domini. La processione si spingeva sino al \"Magdalene bridge\", prima di ritornare alla parrocchia per una cena luculliana. La processione continu\u00f2 fino al 1535, quanto fu vietata da Enrico VIII.\nIl Corpus \u00e8 particolarmente ricco d'argento, ma il tesoro pi\u00f9 grande \u00e8 la \"Parker Library\", una delle pi\u00f9 importanti collezioni di manoscritti medievali al mondo. Il pezzo pi\u00f9 celebre sono i \"Vangeli di Canterbury\", probabilmente portati in Inghilterra nel 597 da Sant'Agostino di Canterbury, mandato da Papa Gregorio I a convertire le popolazioni britanniche. Contiene anche il manoscritto pi\u00f9 importante dell\"'Anglo-Saxon Chronicle\", opere di Matthew Paris ed il \"Troilus and Criseyde\" di Geoffrey Chaucer, per fare qualche esempio.\nChristopher Marlowe fu probabilmente il figlio pi\u00f9 celebrato del college, immatricolatosi nel 1580. Nonostante si sappia ben poco della sua vita al college, si pensa spesso che abbia cominciato a lavorare come spia durante gli studi di MA (\"Master of Arts\"), un'ipotesi basata su una singola frase criptica del \"Privy Council\". Nel 1953, durante i lavori di restauro del Master's Lodge, fu scoperto un ritratto di un uomo \"di 21 anni\". Dato che il dipinto \u00e8 datato 1585, anno in cui Marlowe era ventunenne, inevitabilmente si \u00e8 speculato che il ritratto raffiguri proprio Marlowe.\nIl college \u00e8 stato molto attivo nell'Iniziativa per l'Irlanda del Nord, creata per incoraggiare gli studenti nordirlandesi ad iscriversi a Oxbridge, Cambridge in particolare. Vengono tenute spesso \"Giornate di assaggio di Cambridge\" per tutta la provincia, Dr. Melanie Taylor passa gran parte dell'anno viaggiando per l'Irlanda del Nord parlando con possibile studenti e mitigando le loro paure circa i colloqui ed altri miti che si sono creati negli anni.\nIl Corpus ospita ogni due anni un proprio May Ball, che ha visto la partecipazione anche di artisti famosi come i The Automatic nel 2009.\nEdifici.\nLa \"Old Court\", costruita negli anni 1350, \u00e8 uno degli edifici pi\u00f9 antichi di Cambridge e mantiene molti particolari originari, compresi i davanzali e gli stipiti che sostenevano panni intrisi d'olio prima dell'utilizzo del vetro per le finestre. La corte fu probabilmente costruita partendo dal nucleo di un edificio ancora pi\u00f9 antico ed \u00e8 la pi\u00f9 antica di Oxbridge (primato contestato dal Merton College di Oxford, che sostengono che il loro \"Mob Quad\" sia pi\u00f9 antico).\nLa vicina chiesa di Saint Bene't \u00e8 essa stessa l'edificio pi\u00f9 antico della citt\u00e0, e fu utilizzata come cappella del college finch\u00e9 quest'ultima fu costruita intorno al 1500.\nLa \"New Court\" (completata nel 1827) fu progettata da William Wilkins, la cui tomba si trova nella cappella del college. Nella New Court si trova anche la Parker Library, iniziata nel 1376 ed ingrandita da un lascito di Matthew Parker, Master del college dal 1544 al 1553 che, come Arcivescovo di Canterbury, raccolse un'importante collezione di manoscritti dalle biblioteche dei monasteri dissolti.\nCi sono anche alcune propriet\u00e0 esterne al college, tra cui il campus per laureati di Leckhampton. Qui si trovano i campi sportivi, circa 38.000\u00a0m\u00b2 di giardini, una piscina e stanze per studenti.\nNel 2008 \u00e8 stata portata a compimento la costruzione della nuova \"Taylor Library\", biblioteca moderna che ospita numerosi volumi. \u00c8 stato inoltre posizionato il Corpus Clock, orologio d'oro con un meccanismo ed uno stile molto particolari, in un angolo dell'edificio accanto alla nuova libreria; l'orologio \u00e8 visibile dai passanti.\nStranezze, tradizioni e leggende.\nCome tutte le istituzioni antiche, il Corpus ha molte leggende, tradizioni e stranezze. Alcuni esempi:"}
{"id": "256405", "revid": "287204", "url": "https://it.wikipedia.org/wiki?curid=256405", "title": "Hutchinsonite", "text": "La hutchinsonite \u00e8 un minerale.\nAbito cristallino.\nTabulare.\nOrigine e giacitura.\nIn qualche giacimento di metallo o nelle dolomie associata a realgar, orpimento, blenda ed altri solfuri.\nForma in cui si presenta in natura.\nIn cristalli allungati rosso scuro fino a nero o in aggregati cristallini raggiati.\nLuoghi di ritrovamento.\nLengenbach in Binntal (Svizzera), a Wiesloch nel Baden-W\u00fcrttemberg (Germania) e Quiruvilca (Per\u00f9)."}
{"id": "256406", "revid": "84604", "url": "https://it.wikipedia.org/wiki?curid=256406", "title": "Lor\u00e1ndite", "text": "La lorandite \u00e8 un minerale.\nIl nome della lorandite \u00e8 stato dato in onore di Eotovos Laorand, fisico di Budapest (Ungheria).\nAbito cristallino.\nPrismatico. Tabulare.\nCorti prismatici secondo {110}, striati secondo {001}, prismatici secondo {201}, tabulare secondo {201}.\nOrigine e giacitura.\nInsieme a realgar e talora a orpimento ed altri rari minerali di tallio (raguinite, imhofite, ecc.)\nLa genesi \u00e8 idrotermale di bassa temperatura.\nLa lorandite sembra trovarsi associata a parecchio realgar. Il colore \u00e8 rosso rubino, un po' pi\u00f9 scuro della tinta del realgar, ma comunque abbastanza simile. Un altro indizio, per riconoscere il minerale \u00e8 l'eccellente sfaldatura, mancante quasi quasi del tutto al realgar. Come per il realgar, alcuni esemplari di lorandite, almeno quelli provenienti dalla Valle di Binn sono fortemente instabili alla luce e rovinano in uno stato di polvere.\nForma in cui si presenta in natura.\nIn cristalli prismatici.\nLocalit\u00e0 di ritrovamento.\nNel giacimento di Alsar presso Mre\u017eicko vicino a Duje in Macedonia del Nord, in questa miniera venivano trovati cristalli di parecchi centimetri associati a realgar e orpimento, pirite, antimonite e altri minerali rari di tallio (raguinite, vrbaite, parapierrotite, picotpaulite, ecc.).\nNel Wyoming (Stati Uniti), la lorandite \u00e8 stata trovata nella miniera Rambler presso Encapment associata ad orpimento e realgar.\nInoltre il minerale \u00e8 stato trovato nel giacimento di antimonio e mercurio del Tagikistan.\nQualche piccolo cristallo appuntito (bipiramidale), nettamente diverso dal minerale tabulare trovato negli altri giacimenti \u00e8 stato trovato con eccezionale rarit\u00e0 nella dolomia di Lengenbach della Valle di Binn associato a altri minerali di tallio, ad esempio l'imhofite."}
{"id": "256407", "revid": "1776051", "url": "https://it.wikipedia.org/wiki?curid=256407", "title": "Weissbergite", "text": "La weissbergite \u00e8 un minerale."}
{"id": "256408", "revid": "1442080", "url": "https://it.wikipedia.org/wiki?curid=256408", "title": "Tvalchrelidzeite", "text": "La tvalchrelidzeite \u00e8 un minerale."}
{"id": "256409", "revid": "1776051", "url": "https://it.wikipedia.org/wiki?curid=256409", "title": "Vaughanite", "text": "La vaughanite \u00e8 un minerale."}
{"id": "256411", "revid": "1776051", "url": "https://it.wikipedia.org/wiki?curid=256411", "title": "Rebulite", "text": "La rebulite \u00e8 un minerale."}
{"id": "256412", "revid": "297059", "url": "https://it.wikipedia.org/wiki?curid=256412", "title": "Ancien R\u00e9gime", "text": "L'Ancien R\u00e9gime (o Antico Regime) era, per i , il sistema di governo che aveva preceduto la rivoluzione francese del 1789, cio\u00e8 la monarchia assoluta dei Valois e dei Borboni di Francia. Aveva una chiara connotazione dispregiativa e come tale venne usata per estensione anche per le altre monarchie europee che mostravano sistemi di governo simili; in chiara contrapposizione al precedente venne coniato il termine di \"Nouveau R\u00e9gime\" (in Spagna, \"R\u00e9gimen Liberal\").\nOrigine del termine.\nIl termine cominci\u00f2 a essere usato durante la rivoluzione francese, ma si generalizz\u00f2, soprattutto in ambito letterario, grazie a Alexis de Tocqueville, autore del saggio \"L'Ancien r\u00e9gime et la r\u00e9volution\". Nel testo viene indicato che \u00abla rivoluzione francese ha battezzato ci\u00f2 che ha abolito\u00bb (in francese: \"\u00abla R\u00e9volution fran\u00e7aise a baptis\u00e9 ce qu'elle a aboli\u00bb\"). Tocqueville confer\u00ec al concetto un vago sapore di contrapposizione fra l'Ancien r\u00e9gime e il periodo rinascimentale, che venne generalmente accettata dalla storiografia del XIX e della prima met\u00e0 del XX secolo e che \u00e8 stata ampiamente discussa dagli storici posteriori (e, in particolare, da Fran\u00e7ois Furet).\nL'uso del termine nelle discipline economiche e sociali viene attribuito a Ernest Labrousse, celebre studioso dell'Ancien R\u00e9gime (vedasi il saggio \"Crise de l'\u00e9conomie fran\u00e7aise \u00e0 la veille de la R\u00e9volution\" del 1945) e fu diffuso dalla contemporanea \u00c9cole des annales, con grande accettazione in Italia e in Europa.\nIl contesto storico.\nInizi.\nLo storico francese Goubert ha scritto:\nda qui la difficolt\u00e0 a periodizzarlo.\nLa maggioranza degli storici ritiene che il passaggio dal Medioevo all\"Ancien R\u00e9gime\" non sia segnato da una frattura netta, ma da una lenta evoluzione tra il XIV e il XVII secolo. Si tratta infatti di una transizione lungo vari assi. Economicamente, si potrebbe vedere come la transizione dal feudalesimo al capitalismo; socialmente come una crescente contrapposizione fra l'aristocrazia di corte e una nascente borghesia che non ha ancora accesso alle prerogative e privilegi della classe dominante; politicamente come l'affermazione della monarchia assoluta che difende le prerogative del clero e dell'aristocrazia.\nLo sviluppo economico e demografico.\nConsiderata tendenzialmente immobile, la societ\u00e0 dell\"Ancien R\u00e9gime\" sub\u00ec in realt\u00e0 alcune profonde trasformazioni nel corso del XVIII secolo. La crescita demografica fu lenta, ma ininterrotta, difatti nel XVIII secolo la popolazione europea crebbe del 66%, passando da 118 a 193 milioni di abitanti. In Italia la crescita fu pi\u00f9 o meno in linea con le altre nazioni europee, registrando un incremento del 38%, passando dai circa 13 milioni di abitanti del 1700 ai quasi 18 milioni di fine secolo.\nGli storici e i demografi non sono in grado di dare motivazioni univoche a questo incremento della popolazione. Le ragioni principali vanno cercate nella riduzione della mortalit\u00e0 e da un incremento della natalit\u00e0, soprattutto a causa della riduzione delle epidemie che avevano flagellato tutto il Medioevo, delle guerre e delle carestie. Infine s'interruppe il tradizionale andamento ciclico della demografia caratterizzato dal rapporto e dalla dipendenza reciproca fra popolazione e risorse alimentari. Si parla in demografia di un \"Ancien R\u00e9gime\" demografico, caratterizzato per l'appunto da una transizione demografica che contempla nella sua teoria il passaggio dagli alti tassi di nascita e mortalit\u00e0 dell'epoca precedente a una speranza di vita pi\u00f9 lunga e una ridotta mortalit\u00e0 dovuta alla riduzione delle catastrofi che colpivano periodicamente la popolazione.\nEra comune, durante l\"Ancien R\u00e9gime\", il matrimonio tardivo rispetto ai secoli precedenti. Questo avveniva tipicamente dopo la morte del padre, il quale esercitava la patria potest\u00e0 per tutta la sua vita su tutti i figli. Il figlio primogenito prendeva il posto di Pater Familias, assicurando a s\u00e9 stesso e alla sua famiglia la continuit\u00e0 della stabilit\u00e0 economica. Una vita di celibato era l'alternativa a una vita di ristrettezze per secondogeniti e terzogeniti. Si intuisce perch\u00e9 l'aumentare della speranza di vita abbia fortemente influito sulla societ\u00e0 verso la fine del periodo. Lo sviluppo economico era reso difficile a causa dei forti vincoli ai quali la coltivazione della terra era sottomessa. Ricordiamo che fino alla rivoluzione industriale, la maggior parte della popolazione era contadina e la propriet\u00e0 della terra era nelle mani della nobilt\u00e0 o del clero, poteri che esercitavano forti imposte sulla produzione.\nI feudi in questo periodo non erano ereditari perch\u00e9 il vassallo aveva tutto il potere di concedere e revocare i diritti di utilizzo del feudo a proprio piacimento e questo rendeva difficile la crescita economica delle famiglie contadine. A tal proposito influiva anche la Chiesa, che teneva a \"manomorta\" i propri territori, e i comuni, che possedevano il resto delle terre coltivabili. Le conseguenze di questa distribuzione delle ricchezza faceva s\u00ec che non si potesse disporre liberamente delle propriet\u00e0 terriere, bloccando di fatto il libero mercato della terra. Solo i mercanti, investendo le ricchezze accumulate nel commercio, riuscirono a poco a poco ad acquistare vaste aree di terreno, soppiantandosi localmente alla nobilt\u00e0 tradizionale.\nAl tempo stesso, su una parte delle terre feudali la comunit\u00e0 contadina godeva di certi diritti, i cosiddetti \"usi civici\", come quelli di pascolo, di spigolatura, di raccolta della legna, ecc. Questi erano ben lontani da un regime equilibrato di reciprocit\u00e0, ma indicavano un'erosione dei privilegi signorili. I contadini non erano pi\u00f9 servi della gleba dal Basso Medioevo, il che permetteva loro durante l\"Ancien R\u00e9gime\" di approfittare nell'eccedenza produttiva delle terre del signore, almeno in Europa Occidentale mentre in Europa Orientale venivano asserviti agli inizi del XVII secolo. I signori feudali tentavano di recuperare quanto pi\u00f9 potevano di questa ricchezza inasprendo i gravami feudali come reazione dalla mancanza di privatizzazione integrale della terra.\nLa societ\u00e0.\nGli Stati.\nUna delle caratteristiche principali dell\"Ancien R\u00e9gime\" \u00e8 un ordinamento sociale in tre ceti, la cui appartenenza \u00e8 perfettamente definita praticamente sin dalla nascita, i cosiddetti \"Stati\": clero (\"Primo Stato\"), nobilt\u00e0 (\"Secondo Stato\") e resto del popolo (\"Terzo Stato\"). L'aristocrazia era laica, anche se in parte coincideva con il clero. Aristocrazia e clero erano al di sopra del resto della popolazione, anche se il Terzo Stato era costituito dalla stragrande maggioranza dei cittadini. I diritti delle persone non erano uguali: legalmente gli ecclesiastici e i nobili detenevano una serie di privilegi che erano negati al resto del popolo.\nL'interpretazione storiografica della naturalezza della societ\u00e0 suddivisa in compartimenti stagni ha dato origine a un dibattito animato fra chi usa il concetto di classe, derivato dal materialismo storico e chi da una posizione vicina dal funzionalismo sociologico e antropologico preferisce parlare di una societ\u00e0 costituita da \"ordini\". Roland Mousnier identifica l'onore, lo status e il prestigio come marcatori sociali pi\u00f9 significativi della ricchezza. Secondo questa prospettiva, la societ\u00e0 dell\"Ancien R\u00e9gime\" era divisa verticalmente secondo dei ranghi sociali, ossia secondo relazioni fra padrone e cliente e non orizzontalmente secondo le classi sociali.\nIl ruolo della borghesia \u00e8 stato anche oggetto di profonde controversie. In alcuni casi, i ricchi commercianti sono stati l'appoggio principale dei monarchi per rafforzare il loro potere, in un'alleanza benefica per entrambe le parti che ha spinto alla formazione dei mercati nazionali, a sfavore della nobilt\u00e0 e del clero. In altre occasioni e periodi sembra che la monarchia non sia null'altro che una super-struttura che esercita un potere a beneficio degli Stati dominanti, clero e aristocrazia, mentre i borghesi sono messi da parte, anche se tentano di accedere ai poteri della nobilt\u00e0 facendosi assegnare un titolo. Il \"salto\" di classe per i borghesi \u00e8 rappresentato dall'acquisto di terre e il matrimonio ineguale con nobili impoveriti, a volte i titoli nobiliari erano semplicemente dispensati dai monarchi in cambio di risorse finanziarie.\nGli \"Stati\" si riunivano nell'assemblea degli Stati generali e le delibere avvenivano mediante il computo delle votazioni unitarie di ogni singolo Stato. La convocazione degli Stati generali, i cui poteri decisionali erano nulli, era a completa discrezione del re, tant'\u00e8 che in Francia, tra il 1614 e il 1789 gli Stati generali non furono mai convocati. Il 20 giugno 1789, il \"Terzo Stato\", parte del clero e della nobilt\u00e0 formarono l'Assemblea Nazionale Costituente, con l'intento di abbattere l\"Ancien r\u00e9gime\" e redigere una costituzione.\nSistema politico.\nNel Basso Medioevo, per aumentare il proprio potere, i comuni appoggiavano i sovrani contro i nobili feudali, portando a uno scambio: i Signori, riconoscendo l'imperatore e pagandogli imposte, vennero legittimati e riconosciuti come autorit\u00e0 da sudditi e principi. Questo cambiamento fu reso possibile grazie all'incapacit\u00e0 dei sovrani tedeschi di mantenere l'ordine nell'Italia del nord, per esempio, e grazie alla poca difficolt\u00e0 che i Signori incontravano per essere riconosciuti come autorit\u00e0 legittima. Durante il Trecento le borghesie cittadine con complesse manovre economiche, tendevano a procurarsi il controllo di territori sempre pi\u00f9 vasti attorno alla citt\u00e0 per imporre il proprio monopolio economico e anche allo scopo di eliminare, anche con la forza, le signorie minori. \"Dalla piccola signoria, cio\u00e8, si passa al \"principato\", che \u00e8 uno \"stato regionale\" in cui i poteri sono saldamente concentrati nelle mani di un principe, il quale, come i monarchi europei, \u00e8 riuscito a limitare i poteri della vecchia nobilt\u00e0 e delle gerarchie ecclesiastiche\".\nDa parte sua, il sovrano restringeva il potere dei rappresentanti delle Signorie, che fossero borghesi, patrizi o signori. Essi non erano quasi mai convocati a corte e, quando questo succedeva, non avevano mai la decisione finale. Nel caso della corte di Castiglia, i rappresentanti delle signorie erano convocati solo per approvare gli imposti. Il modello viene rotto solo nel caso in cui le istituzioni rappresentative ottengono un ruolo maggiore, come nel caso del Parlamento inglese nel XVII secolo o degli Stati generali in Francia nel 1789.\nIl re stringeva fra le sue mani tutti i poteri (esecutivo, legislativo e giudiziario), anche se nella pratica doveva far uso di un'enorme struttura burocratica e di rappresentanti o segretari che svolgevano le mansioni di governo in sua vece. Le monarchie assolute al potere nel Medioevo si basavano su un esercito di mercenari contrattato dal sovrano, anche se in caso di guerra venivano reclutati forzatamente civili nel popolino per rinfoltire i ranghi e difendere il paese. A partire dal XVII secolo s'instaurarono monarchie di tipo assoluto. Questo tipo di governo venne giustificato da un'attribuzione divina, senza che il re dovesse il suo potere ad alcun intermediario. Il re doveva dare conto delle sue azioni unicamente davanti a Dio, rendendo il suo regno di \"diritto divino\". L'esempio migliore di monarchia assoluta di diritto divino fu quello della Francia del Re Sole, che trov\u00f2 il suo miglior teorico in Bossuet.\nLe leggi erano promulgate dal sovrano ed erano l'espressione della sua volont\u00e0 personale, anche se egli doveva tenere in conto i costumi e gli usi del regno, ma questi \"usi e costumi\" erano vaghi e spesso contraddittori. I sudditi non avevano quindi nessun diritto garantito o difendibile davanti allo Stato, che non aveva fra le sue funzioni quella di garantire i diritti dei cittadini, come si avr\u00e0 pi\u00f9 tardi nello Stato di diritto. Vi era per\u00f2 una diffusa costellazione di diritti e privilegi, differenti a seconda della condizione individuale, familiare corporativa o territoriale di ciascuno. Vi si aggiungevano anche una serie di doveri verso il re, la cui capacit\u00e0 nell'imporli o esigerli era pi\u00f9 ampia in teoria che in pratica.\nLa libert\u00e0 degli individui era costantemente minacciata dalla polizia, che poteva arrestare chiunque dietro un semplice ordine del re espresso attraverso la \"lettre de cachet\". La ragione della detenzione non veniva specificata, solamente che \"tale era la volont\u00e0 del re\" (\"car tel est mon bon plaisir\"). La censura era anche onnipresente, basicamente esercitata dall'autorit\u00e0 ecclesiastica; non esisteva infatti durante l\"Ancien R\u00e9gime\" la libert\u00e0 di culto: si applicava il principio del \"cuius regio eius religio\" (seguire la stessa religione dell'autorit\u00e0 locale, il re nel caso della Francia) della Dieta di Augusta.\nLa struttura della famiglia.\nLa differenza fra la societ\u00e0 di \"Ancien R\u00e9gime\" e la realt\u00e0 contemporanea si rimarcano anche nella composizione della famiglia. Nell'epoca pre-industriale si tende a un modello familiare esteso o allargato, in cui convivono tre generazioni (nonni, genitori e figli) insieme con altri parenti e a un numero variabile di domestici e garzoni. Dopo la rivoluzione industriale la societ\u00e0 cambia e si avr\u00e0, almeno tendenzialmente, una famiglia nucleare o coniugale, formata dai soli genitori e i figli.\nL'ambiente.\nI cambiamenti ambientali ebbero un forte peso sulla transizione dall\"Ancien R\u00e9gime\". Anche se \u00e8 difficile valutarne l'impatto, lo sviluppo demografico, il miglioramento delle condizioni ambientali, igieniche, climatiche, ecc. parteciparono a modificare la societ\u00e0, anche se \u00e8 complesso fornire valutazioni accurate e generalizzate.\nLe malattie endemiche.\nGrandi epidemie, come quelle di peste cominciarono a sparire dal panorama europeo nel Settecento, anche se Marsiglia fu ancora colpita nel 1720-23 e Messina nel 1743. \nAlcuni attribuiscono questa scomparsa al prevalere del topo marrone (\"Rattus norvegicus\") sul ratto nero (\"Rattus rattus\") portatore della pulce che trasmette la peste all'uomo. Inoltre miglior\u00f2 la capacit\u00e0 a isolare i focolai epidemici, come avvenne per esempio col \"cordone sanitario\" durissimo dell'epidemia di Messina del 1743. Un impatto lo ebbe sicuramente anche la costruzione di case in pietra al posto di quelle in legno; una tendenza iniziatasi a Londra dopo il grande incendio. Questo costringeva i topi a uscire dai nascondigli e la luce, cos\u00ec come le condizioni di vita mutate, uccise la maggior parte delle pulci portatrici del morbo. Il miglioramento del regime nutrizionale dell'uomo contribu\u00ec ad aumentare la resistenza alle epidemie e a debellarle.\nNello stesso periodo, mentre la peste declinava, il vaiolo ebbe il primato di pericolosit\u00e0, n\u00e9 si attenuarono le altre tradizionali malattie endemiche come il tifo, la dissenteria, e le varie forme influenzali. La maggiore organizzazione ospedaliera non ridusse la mortalit\u00e0, probabilmente anzi l'accrebbe, poich\u00e9 i luoghi di cura accentuavano le probabilit\u00e0 d'infezione e contagio. L'inoculazione antivaiolosa, a cui si ricorreva nel Settecento, fu spesso letale e, fino alla scoperta di Edward Jenner sull'efficacia della vaccinazione effettuata con i germi del vaiolo vaccino (1796), l'unico rimedio sicuro fu il controllo del contagio.\nLo sviluppo delle citt\u00e0.\nLo sviluppo demografico delle citt\u00e0 fu una delle caratteristiche principali del periodo: Parigi, Londra, Madrid, Napoli, Istanbul, Venezia, Milano e Roma superano tutte i centomila abitanti. L'unione in uno stesso luogo, la citt\u00e0, di una cos\u00ec grande quantit\u00e0 di lavoratori contribu\u00ec ad accelerare la transizione dal feudalesimo al capitalismo; ad esempio, il ruolo di Londra nella creazione di un mercato nazionale, come quello di Parigi, fu fondamentale. Durante l'epoca preindustriale rimase comunque preponderante l'impiego della popolazione nelle attivit\u00e0 agricole, le quali hanno una produttivit\u00e0 e un rendimento molto basso. Le tecnologie impiegate in agricoltura ebbero un'evoluzione molto lenta, condannando la popolazione dei campi a una dipendenza dai cicli stagionali e a periodiche crisi alimentari, in particolare nei mesi precedenti il raccolto, quando il grano era al massimo del prezzo. Non \u00e8 per caso che queste congiunture generarono movimenti di scontento e rivolte contadine, come il Crudele gioved\u00ec grasso nel 1511. La scarsit\u00e0 di risorse e l'amplificazione delle rivolte, sia in campagna sia in citt\u00e0, portarono in alcuni casi ripercussioni politiche, come la stessa rivoluzione francese nel 1789.\nLa fine dell'Ancien R\u00e9gime in Francia.\nLa monarchia assoluta fu deposta in seguito alla rivoluzione francese. Dapprima venne istituita una monarchia costituzionale: il potere legislativo veniva dato a un Parlamento (che era stato richiesto dal Terzo Stato il 20 giugno 1789 tramite il Giuramento della Sala della Pallacorda), il potere esecutivo veniva affidato ai ministri nominati dal re e il potere giudiziario ai magistrati eletti dal popolo.\nLa Costituzione fu redatta dall'Assemblea legislativa voluta dallo stesso re Luigi XVI, non potendo resistere: la nobilt\u00e0 e il clero avrebbero dovuto lavorare insieme con il Terzo Stato. Con il passaggio alla repubblica venne preparata un'altra costituzione, e un'altra ancora venne scritta sotto l'influsso della ricca borghesia nel 1795: il potere legislativo veniva affidato a due camere, il Consiglio degli Anziani e il Consiglio dei Cinquecento, il potere esecutivo al Direttorio. La rivoluzione che nasceva come movimento popolare era finita con la vittoria della borghesia.\nLuigi XVI, deposto definitivamente nel 1792, fu ghigliottinato il 21 gennaio 1793, ma il vero atto simbolico della fine del regime fu la morte sulla ghigliottina della regina Maria Antonietta, moglie del re, il 16 ottobre dello stesso anno, che era stata infatti un'accesa sostenitrice del diritto divino dei re, convinta e implacabile avversaria della causa rivoluzionaria, diventando quindi un simbolo del dispotismo \"tout court\" e ostinata roccaforte dell\"ancien r\u00e9gime\" fino alla fine.\nIl congresso di Vienna tent\u00f2 un ripristino parziale dell'Ancien R\u00e9gime nel 1815, la cosiddetta Restaurazione, in Francia, rimettendo sul trono i Borboni col fratello del re ghigliottinato, Luigi XVIII. La Restaurazione francese cominci\u00f2 a vacillare gi\u00e0 dal 1830 con la rivoluzione di luglio, che depose il re Carlo X, ultimo fratello superstite di Luigi XVI, e avendo il colpo di grazia con la rivoluzione francese del 1848, che pose fine alla monarchia francese con l'abdicazione di Luigi Filippo.\nLo storico statunitense Arno Mayer parla invece di una \"persistenza dell\"Ancien R\u00e9gime\"\". Egli stima infatti che il XIX secolo e la prima met\u00e0 del XX secolo siano stati di fatto una continuit\u00e0 dell'Ancien R\u00e9gime. Gli indizi di questa continuit\u00e0 sarebbero da cercare sia nell'ordinamento politico sia nel campo dell'economia. Il Terzo Stato, diventato piccola borghesia e proletariato nel corso del XIX secolo, rimase disorganizzato e sotto il giogo dell'aristocrazia reazionaria fino al termine della seconda guerra mondiale, quando l'ordine sociale fu fortemente modificato dalle conseguenze della guerra."}
{"id": "256413", "revid": "767487", "url": "https://it.wikipedia.org/wiki?curid=256413", "title": "Jankovi\u0107ite", "text": "La jankovi\u0107ite \u00e8 un minerale."}
{"id": "256414", "revid": "2031507", "url": "https://it.wikipedia.org/wiki?curid=256414", "title": "Teorema di Hamilton-Cayley", "text": "In algebra lineare, il teorema di Hamilton-Cayley, il cui nome \u00e8 dovuto a William Rowan Hamilton e Arthur Cayley, asserisce che ogni trasformazione lineare di uno spazio vettoriale (o equivalentemente ogni matrice quadrata) \u00e8 una radice del suo polinomio caratteristico, visto come polinomio a coefficienti numerici nell'anello delle trasformazioni lineari (o delle matrici quadrate).\nPi\u00f9 precisamente, se formula_1 \u00e8 la trasformazione lineare nello spazio formula_2-dimensionale (o, equivalentemente, una matrice formula_3) e formula_4 \u00e8 l'operatore identit\u00e0 (o, equivalentemente, la matrice identit\u00e0), allora vale:\nQuesto risultato implica che il polinomio minimo divide il polinomio caratteristico, ed \u00e8 quindi utile per trovare la forma canonica di Jordan di una applicazione o matrice. Inoltre, rende effettuabile analiticamente il calcolo di qualsiasi funzione di matrice. Il teorema di Hamilton\u2013Cayley vale anche per matrici quadrate su anelli commutativi.\nIl teorema.\nUn endomorfismo di uno spazio vettoriale formula_6 su un campo formula_7 \u00e8 una trasformazione lineare formula_8. L'insieme degli endomorfismi su formula_6, con le operazioni di addizione, moltiplicazione per scalare e composizione, \u00e8 una formula_7-algebra denotata con formula_11 o formula_12. Analogamente, le matrici quadrate di ordine formula_2 a valori in formula_7, con le operazioni di somma, prodotto per scalare e prodotto, formano una formula_7-algebra denotata con formula_16 o formula_17. \nSe formula_6 ha dimensione formula_2, considerando una base formula_20 per formula_6 si pu\u00f2 associare a ogni endomorfismo di formula_11 una matrice di formula_16 tramite un isomorfismo.\nInoltre, considerando un polinomio formula_24 a coefficienti in formula_7, se formula_26 \u00e8 un qualsiasi elemento di una formula_7-algebra si definisce l'elemento formula_28 dell'algebra come quello ottenuto da formula_26 tramite le operazioni prescritte da formula_30 (somma, prodotto per scalare e prodotto fra elementi dell'algebra). In particolare, se formula_31 \u00e8 un endomorfismo allora formula_32 \u00e8 un endomomorfismo, e se formula_1 \u00e8 una matrice allora formula_34 \u00e8 una matrice.\nEnunciato.\nIl teorema di Hamilton-Cayley asserisce che se formula_35 \u00e8 un endomorfismo di uno spazio vettoriale formula_6 di dimensione finita e formula_24 \u00e8 il suo polinomio caratteristico, allora formula_38.\nAnalogamente, se formula_1 \u00e8 una matrice quadrata e formula_24 il suo polinomio caratteristico, allora formula_41.\nEsempio.\nSi consideri per esempio la matrice:\nIl suo polinomio caratteristico \u00e8 dato da:\nIl teorema di Cayley\u2013Hamilton sostiene che:\nil che si pu\u00f2 facilmente verificare.\nApplicazioni.\nDiagonalizzabilit\u00e0.\nIl teorema introduce alla definizione di polinomio minimo, uno strumento molto potente per verificare se una matrice o applicazione \u00e8 diagonalizzabile. Ad esempio, in questo modo si verifica rapidamente se una matrice formula_1 che soddisfa alcune relazioni polinomiali, quali formula_46 oppure formula_47, \u00e8 diagonalizzabile.\nPotenza di matrice.\nIl teorema permette di calcolare potenze di matrici ad esponente intero pi\u00f9 semplicemente che con la moltiplicazione diretta, mentre per il calcolo di potenze ad esponente arbitrario \u00e8 necessario fare leva anche sulla teoria della funzione di matrice.\nAd esempio, usando il risultato precedente:\nsi pu\u00f2 calcolare formula_50 nel modo seguente:\nAnalogamente,\nDimostrazione.\nSi fornisce una dimostrazione analitica nel caso in cui formula_7 sia il campo dei numeri reali o complessi: sia formula_1 una matrice quadrata con formula_2 righe. Si supponga inizialmente che formula_1 sia diagonalizzabile sul campo dei numeri complessi. Quindi formula_1 \u00e8 simile a formula_61 diagonale, in altre parole esiste una matrice invertibile formula_62 tale che:\nLe matrici formula_61 e formula_1 hanno lo stesso polinomio caratteristico, che si fattorizza come:\ndove formula_67 sono gli autovalori di formula_1 (con molteplicit\u00e0), presenti sulla diagonale di formula_61. Qui \u00e8 facile verificare che formula_70 \u00e8 il prodotto di matrici diagonali con zeri che variano sulla diagonale, e perci\u00f2 \u00e8 la matrice nulla. D'altra parte, si verifica che:\nSi \u00e8 dimostrato il teorema per le matrici diagonalizzabili. L'insieme delle matrici diagonalizzabili su formula_72 formano un insieme denso nello spazio topologico delle matrici formula_73 in formula_72. La funzione che associa ad una matrice formula_1 la matrice formula_76 \u00e8 continua. Una funzione continua che vale sempre zero su un denso vale zero ovunque, da cui la tesi.\nNel caso di matrici su un campo formula_7 qualsiasi, si pu\u00f2 ottenere una dimostrazione secondo la traccia seguente. Si estende per cominciare formula_7 alla sua chiusura algebrica formula_79. In formula_79 la matrice formula_1 ha dunque formula_2 autovalori (contando le molteplicit\u00e0), e pu\u00f2 quindi essere messa in forma triangolare. Ora per le matrici triangolari il teorema \u00e8 facilmente verificato, in modo simile a quanto appena visto per le matrici diagonali."}
{"id": "256416", "revid": "1442080", "url": "https://it.wikipedia.org/wiki?curid=256416", "title": "Imhofite", "text": "L'imhofite \u00e8 un minerale."}
{"id": "256417", "revid": "1442080", "url": "https://it.wikipedia.org/wiki?curid=256417", "title": "Bernardite", "text": "La bernardite \u00e8 un minerale."}
{"id": "256418", "revid": "767487", "url": "https://it.wikipedia.org/wiki?curid=256418", "title": "Gillulyite", "text": "La gillulyite \u00e8 un minerale."}
{"id": "256419", "revid": "767487", "url": "https://it.wikipedia.org/wiki?curid=256419", "title": "Pierrotite", "text": "La pierrotite \u00e8 un minerale."}
{"id": "256420", "revid": "1442080", "url": "https://it.wikipedia.org/wiki?curid=256420", "title": "Parapierrotite", "text": "La parapierrotite \u00e8 un minerale."}
{"id": "256421", "revid": "1494169", "url": "https://it.wikipedia.org/wiki?curid=256421", "title": "Corpus Christi College", "text": ""}
{"id": "256422", "revid": "984922", "url": "https://it.wikipedia.org/wiki?curid=256422", "title": "Chabourn\u00e9ite", "text": "La chabourn\u00e9ite \u00e8 un minerale il cui nome deriva dal ghiacciaio di Chabourn\u00e9ou sul monte Pelvoux nei pressi dei quali \u00e8 stato ritrovato il primo esemplare..\nMorfologia.\nLa chabourn\u00e9ite si rinviene in cristalli fino ad 1mm\nOrigine e giacitura.\nLa chabourn\u00e9ite si forma nelle vene idrotermali nella dolomite."}
{"id": "256423", "revid": "84604", "url": "https://it.wikipedia.org/wiki?curid=256423", "title": "Jordanite", "text": "La jordanite \u00e8 un minerale.\nAbito cristallino.\nGlobulare. Pseudoesagonale.\nOrigine e giacitura.\nAssociata a sfalerite e galena in qualche giacimento metallifero, ma soprattutto nelle dolomie cristalline e nei marmi.\nLocalit\u00e0 di ritrovamento.\n\u00c8 caratteristica di alcune dolomie della Svizzera e, nelle Alpi italiane, presso il rifugio Citt\u00e0 di Busto al Piano dei Camosci in Val Formazza (Piemonte); \u00e8 stata accertata la sua presenza come rarit\u00e0 anche nei geoidi del marmo di Carrara. La jordanite \u00e8 inoltre segnalata a Benthen, in Polonia, a Nagyag, in Romania, e ad Aomori, in Giappone.\nForma in cui si presenta in natura.\nSi presenta in cristalli tabulari con aspetto pseudoesagonale, spesso piatti di colore grigio piombo, spesso con tenui iridescenze superficiali o anche in forma lamellare e in masserelle centimetriche compatte incluse.\nSesso i cristalli sono geminati alternantesi sui bordi del singolo cristallo."}
{"id": "256424", "revid": "287204", "url": "https://it.wikipedia.org/wiki?curid=256424", "title": "Geocronite", "text": "La geocronite \u00e8 un minerale."}
{"id": "256427", "revid": "287204", "url": "https://it.wikipedia.org/wiki?curid=256427", "title": "Gratonite", "text": "La gratonite \u00e8 un minerale.\nAbito cristallino.\nPrismatico.\nOrigine e giacitura.\nHa paragenesi con minerali idrotermali di rame.\nForma in cui si presenta in natura.\nIn cristalli prismatici con terminazione romboedrica.\nLocalit\u00e0 di ritrovamento.\nA Cerro de Pasco nel Per\u00f9 associata a realgar, enargite e tetraedrite."}
{"id": "256428", "revid": "729019", "url": "https://it.wikipedia.org/wiki?curid=256428", "title": "Meneghinite", "text": "La meneghinite \u00e8 un minerale appartenente al gruppo dell'aikinite.\nIl minerale fu scoperto nel 1852 nella miniera del Bottino presso Seravezza di Stazzema (provincia di Lucca). In seguito il nome del minerale fu dedicato al professore Giuseppe Meneghini.\nAbito cristallino.\nAciculare.\nOrigine e giacitura.\nLa genesi \u00e8 idrotermale o in depositi metamorfici. Il minerale \u00e8 associato a galena, boulangerite, calcopirite ed altri solfuri pi\u00f9 rari tra cui solfuri di stagno: stannite e franckeite.\nForma in cui si presenta in natura.\nI cristalli sono allungati, spesso piegati, striati.\nCaratteristiche chimico fisiche.\nIl minerale \u00e8 solubile in acido nitrico con separazione di polvere bianca.\nLuoghi di ritrovamento.\nLa localit\u00e0 classica di ritrovamento \u00e8 quella ove fu ritrovata la prima volta nella miniera del Bottino ove viene trovata insieme alla boulangerite, blenda ed alla galena, oltre ad altri minerali. Nelle discariche di questa miniera si pu\u00f2 reperire qualche pezzo di questo minerale degno di nota nei cantieri pi\u00f9 alti."}
{"id": "256429", "revid": "1776051", "url": "https://it.wikipedia.org/wiki?curid=256429", "title": "Tsugaruite", "text": "La tsugaruite \u00e8 un minerale.\nEtimologia.\nIl nome deriva dalla localit\u00e0 giapponese di rinvenimento degli esemplari: nell'area distrettuale di Minami-Tsugara-gun, nella prefettura di Aomori."}
{"id": "256430", "revid": "1305772", "url": "https://it.wikipedia.org/wiki?curid=256430", "title": "Lengenbachite", "text": "La lengenbachite \u00e8 un minerale della classe dei solfuri appartenente al gruppo della cilindrite.\nDeve il nome alla miniera di Lengenbach, dove fu scoperta, nella valle di Binn (in tedesco Binntal) sita in Svizzera.\nIl minerale \u00e8 assai raro e si trova quasi esclusivamente nella miniere della Valle di Binn.\nAbito cristallino.\nTabulare.\nOrigine e giacitura.\nLa lengenbachite \u00e8 di origine idrotermale e si trova esclusivamente nelle miniere nelle dolomie della Binntal.\nForma in cui si presenta in natura.\nIl minerale si presemta sotto forma di aggregati di cristalli generalmente allungati, tabulari con colore grigio piombo. I cristalli sono flessibili rendendolo inconfondibile. spesso \u00e8 associata a jordanite con cui talvolta presenta delle concrezioni ma mai con realgar. In anni recenti di attivit\u00e0 della miniera della Valle di Binn sono stati rinvenuti i campioni migliori della specie di minerale rappresentati da cristalli non lunghi pi\u00f9 di quattro centimetri. I microcristalli (detti in gergo \"micromounters\") vengono trovati dai collezionisti nelle discariche delle miniere della stessa valle.\nDati.\nLa Lengenbachite risulta solubile in acido nitrico."}
{"id": "256431", "revid": "984922", "url": "https://it.wikipedia.org/wiki?curid=256431", "title": "Seligmannite", "text": "La seligmannite \u00e8 un minerale (solfoarseniuro di piombo e rame) appartenente al gruppo della bournonite.\nEtimologia.\nIl nome del minerale deriva da Gustav Seligmann, collezionista di minerali di Coblenza.\nAbito cristallino.\nCome incrostazione su vari cristalli o in microcristalli che raramente superano i 2 millimetri.\nOrigine e giacitura.\nNelle dolomie saccaroidi della Binntal.\nForma in cui si presenta in natura.\nIn cristalli ben formati a volte geminati secondo {110}.\nLocalit\u00e0 di ritrovamento.\nOltre alla suddetta Binntal, il minerale si trova nella miniera di Bingham Canyon nello Utah, a Butte ed Every nel Montana (USA), a Kalgoorlie (Australia) e nel Per\u00f9."}
{"id": "256433", "revid": "287204", "url": "https://it.wikipedia.org/wiki?curid=256433", "title": "Bournonite", "text": "La bournonite \u00e8 un minerale, un solfuro appartenente al gruppo omonimo.\nIl minerale fu scoperto nel 1805.\nIl minerale prende il nome dal mineralogista e cristallografo Jacques Louis de Bournon, ma in precedenza prese il nome di endellionite in onore della localit\u00e0 Endellion in Cornovaglia.\nAbito cristallino.\nA fogli o lamine come alcune miche, pseudo cubico (i cristalli possono formare delle forme cubiche) o, tramite varie geminazioni, a ruota dentata o a croce.\nOrigine e giacitura.\nIn filoni idrotermali di temperatura non eccessivamente alta associata a vari solfuri, tra cui: galena, sfalerite, tetraedrite e calcopirite, ma non mancano altri minerali a cui \u00e8 associata: siderite, quarzo, rodocrosite, e barite.\nForma in cui si presenta in natura.\nGeneralmente si possono trovare i cristalli geminati: i due cristalli sono cruciformi (i due bracci formano un angolo perfettamente retto), ma non mancano le geminazioni a ruota dentata o a ingranaggio.\nPropriet\u00e0 chimico-fisiche.\nIl minerale \u00e8 solubile in acido nitrico con separazione di polvere bianca.\nUtilizzi.\nLaddove risulti abbondante, il minerale viene usato per l'estrazione del piombo, dell'antimonio e del rame."}
{"id": "256434", "revid": "182291", "url": "https://it.wikipedia.org/wiki?curid=256434", "title": "Marrite", "text": "La marrite \u00e8 un minerale. Prende il nome dal geologo britannico John Edward Marr."}
{"id": "256435", "revid": "287204", "url": "https://it.wikipedia.org/wiki?curid=256435", "title": "Freieslebenite", "text": "La freieslebenite \u00e8 un minerale."}
{"id": "256437", "revid": "180559", "url": "https://it.wikipedia.org/wiki?curid=256437", "title": "Diaforite", "text": "La diaforite \u00e8 un minerale, un solfuro di piombo, argento e antimonio.\nIl nome deriva dal greco \u03b4\u03b9\u03ac\u03c6\u03bf\u03c1\u03bf\u03c2 = diverso, per distinguerla dalla freieslebenite, dalla formula pressoch\u00e9 uguale.\n\u00c8 stata scoperta dal mineralogista austriaco Victor Leopold Ritter von Zepharovich.\nAbito cristallino.\nI cristalli sono prismi tozzi, striati longitudinalmente, geminati\nOrigine e giacitura.\nLa genesi di questo minerale \u00e8 idrotermale; ha paragenesi con boulangerite, galena e sfalerite\nForma in cui si presenta in natura.\nSi presenta in cristalli e aggregati granulari\nCaratteri fisico-chimici.\nFonde facilmente anche alla fiamma di una candela. Solubile in HNO3.\nLocalit\u00e0 di ritrovamento.\nA Friburgo, in Germania; a P\u0159\u00edbram, nella Repubblica Ceca; a San Luis Potos\u00ed, in Messico; a Baia Sprie, in Romania"}
{"id": "256438", "revid": "1776051", "url": "https://it.wikipedia.org/wiki?curid=256438", "title": "Zoubekite", "text": "La zoubekite \u00e8 un minerale."}
{"id": "256439", "revid": "339392", "url": "https://it.wikipedia.org/wiki?curid=256439", "title": "Oscar Gutierrez Rubio", "text": ""}
{"id": "256440", "revid": "767487", "url": "https://it.wikipedia.org/wiki?curid=256440", "title": "Owyheeite", "text": "L'owyheeite \u00e8 un minerale."}
{"id": "256441", "revid": "287204", "url": "https://it.wikipedia.org/wiki?curid=256441", "title": "Dufr\u00e9noysite", "text": "La dufr\u00e9noysite \u00e8 un minerale scoperto nel 1845 da Alexis Damour, composto da solfuro di piombo e arsenico."}
{"id": "256442", "revid": "767487", "url": "https://it.wikipedia.org/wiki?curid=256442", "title": "Veenite", "text": "La veenite \u00e8 un minerale."}
{"id": "256443", "revid": "1305772", "url": "https://it.wikipedia.org/wiki?curid=256443", "title": "Falkmanite", "text": "La falkmanite \u00e8 una variet\u00e0 di boulangerite ricca di piombo. Prende il nome da Oscar Carl August Falkman ."}
{"id": "256444", "revid": "71563", "url": "https://it.wikipedia.org/wiki?curid=256444", "title": "Ardaite", "text": "L'ardaite \u00e8 un minerale con formula Pb19Sb13S35Cl7, un clorosolfato di piombo ed antimonio.\nDeve il suo nome all'Arda, un fiume (241\u00a0km) che scorre principalmente in Bulgaria.\nL'ardaite \u00e8 stata rinvenuta la prima volta nel 1978.\nOrigine e giacitura.\nIl minerale si trova assieme a minerali di galena, anglesite, nadorite, robinsonite, semseyite.\nForma in cui si presenta in natura.\nIn masse di piccoli cristalli aciculari di 2 micrometri."}
{"id": "256445", "revid": "114777770", "url": "https://it.wikipedia.org/wiki?curid=256445", "title": "Boulangerite", "text": "La boulangerite \u00e8 un minerale, un solfuro di piombo e antimonio.\nIl nome deriva dall'ingegnere minerario francese Charles Louis Boulanger (1810\u20131849).\nScoperto e descritto dal mineralogista Thaulow nel 1837.\nAbito cristallino.\nI cristalli sono prismi allungati striati longitudinalmente, aghiformi e piumosi.\nOrigine e giacitura.\nDi origine idrotermale di bassa e media temperatuta, ha paragenesi con jamesonite, zinkenite, stibnite, plagionite e sfalerite.\nIl minerale si trova in vari giacimenti metalliferi insieme a blenda, galena, pirite, e vari solfuri di antimonio e di piombo.\nForma in cui si presenta in natura.\nSi presenta in cristalli, in aggregati granulari, fibrosi o feltrosi, massivi.\nCaratteri fisico-chimici.\nGli aghi sono flessibili. Viene decomposto parzialmente da HNO3, solubile in HCl concentrato a caldo con formazione di H2S. Fonde al cannello.\nLe comuni impurit\u00e0 della boulangerite sono: rame, zinco, stagno e ferro\nVariet\u00e0.\nSe i cristalli aciculari hanno consistenza feltrosa, si ha la variet\u00e0 plumosite. La falkmanite \u00e8 una variet\u00e0 di boulangerite ricca di piombo."}
{"id": "256446", "revid": "1305772", "url": "https://it.wikipedia.org/wiki?curid=256446", "title": "Maso di Banco", "text": "Biografia e opere.\nDi Maso di Banco si hanno notizie biografiche piuttosto scarse: dovrebbe essere nato a Firenze (o dintorni) a cavallo tra il XIII e il XIV secolo e probabilmente mor\u00ec nel 1348 a causa della peste nera.\nLa sua presenza nei cicli giotteschi in Santa Croce a Firenze e la sua formazione nella bottega di Giotto sono unanimemente riconosciute.\nCon buona certezza gli viene attribuita l'esecuzione degli affreschi della Cappella di San Silvestro in Santa Croce del 1336-1338 circa. La famiglia dei Bardi di Vernio infatti gli commission\u00f2 il ciclo intendendo raffigurarvi le \"Storie di Costantino e di San Silvestro\".\nPartendo dal ciclo della cappella di San Silvestro in Santa Croce, \u00e8 stata ricostruita la fisionomia di Maso attribuendogli le seguenti opere:\nIl Ghiberti e il Vasari gli attribuiscono una valente maestria sia nella pittura che nella scultura: cos\u00ec in forma dubitativa gli vengono attribuiti i rilievi romboidali con i \"Sacramenti\" del campanile di Santa Maria del Fiore."}
{"id": "256448", "revid": "110157", "url": "https://it.wikipedia.org/wiki?curid=256448", "title": "Plumosite", "text": "La plumosite \u00e8 un minerale."}
{"id": "256449", "revid": "1442080", "url": "https://it.wikipedia.org/wiki?curid=256449", "title": "Mo\u00ebloite", "text": "La mo\u00ebloite \u00e8 un minerale."}
{"id": "256450", "revid": "1442080", "url": "https://it.wikipedia.org/wiki?curid=256450", "title": "Pillaite", "text": "La pillaite \u00e8 un minerale.\nEtimologia.\nIl nome \u00e8 in onore del mineralogista e vulcanologo italiano Leopoldo Pilla (1805-1848)."}
{"id": "256451", "revid": "1442080", "url": "https://it.wikipedia.org/wiki?curid=256451", "title": "Jask\u00f3lskiite", "text": "La jask\u00f3lskiite \u00e8 un minerale appartenente al gruppo dell'aikinite."}
{"id": "256452", "revid": "1442080", "url": "https://it.wikipedia.org/wiki?curid=256452", "title": "Madocite", "text": "La madocite \u00e8 un minerale."}
{"id": "256455", "revid": "1442080", "url": "https://it.wikipedia.org/wiki?curid=256455", "title": "Launayite", "text": "La launayite \u00e8 un minerale."}
{"id": "256456", "revid": "1324679", "url": "https://it.wikipedia.org/wiki?curid=256456", "title": "Presidenti della Royal Society", "text": "Il presidente della Royal Society (PRS) \u00e8 il capo eletto della Royal Society di Londra. Inizialmente la carica di presidente veniva assegnata anche a non scienziati, poich\u00e9 il compito di chi la ricopriva doveva essere quello di proteggere la libert\u00e0 degli scienziati (o meglio dei \"filosofi naturali\" all'epoca). La posizione \u00e8 oggi conferita ad un membro della comunit\u00e0 scientifica del Commonwealth britannico per cinque anni ed \u00e8 uno dei pi\u00f9 grandi onori ottenibili da uno scienziato. L'odierno presidente \u00e8 Venkatraman Ramakrishnan."}
{"id": "256458", "revid": "767487", "url": "https://it.wikipedia.org/wiki?curid=256458", "title": "Pellouxite", "text": "La pellouxite \u00e8 un minerale dedicato ad Alberto Pelloux."}
{"id": "256459", "revid": "1442080", "url": "https://it.wikipedia.org/wiki?curid=256459", "title": "Sterryite", "text": "La sterryite \u00e8 un minerale."}
{"id": "256460", "revid": "1442080", "url": "https://it.wikipedia.org/wiki?curid=256460", "title": "Playfairite", "text": "La playfairite \u00e8 un minerale."}
{"id": "256461", "revid": "1442080", "url": "https://it.wikipedia.org/wiki?curid=256461", "title": "Sorbyite", "text": "La sorbyite \u00e8 un minerale."}
{"id": "256463", "revid": "767487", "url": "https://it.wikipedia.org/wiki?curid=256463", "title": "Dadsonite", "text": "La dadsonite \u00e8 un minerale."}
{"id": "256464", "revid": "767487", "url": "https://it.wikipedia.org/wiki?curid=256464", "title": "Rayite", "text": "La rayite \u00e8 un minerale."}
{"id": "256465", "revid": "287204", "url": "https://it.wikipedia.org/wiki?curid=256465", "title": "Semseyite", "text": "La semseyite \u00e8 un minerale, un solfuro di piombo e antimonio.\nIl nome deriva dal nobile collezionista di minerali Andor von Semsey, (1833-1923).\nScoperto dal mineralogista ungherese Jozsef Sandor Krenner (Budapest 3 marzo 1839, - Budapest 16 gennaio 1920)\nAbito cristallino.\nLamine, prismi e geminati\nOrigine e giacitura.\nHa origine idrotermale e paragenesi con stibnite e pirrotite.\nIl minerale \u00e8 associato ad altri solfuri di piombo e arsenico.\nForma in cui si presenta in natura.\nSi presenta in cristalli, aggregati globulari e fibroso-raggiati.\nI cristalli sono tabulari e appuntiti, sovente raggruppati a rosette.\nCaratteri fisico-chimici.\nReagisce con HNO3 e HCl.\nLocalit\u00e0 di ritrovamento.\nSi trova a Wolfsberg, nell'Harz, Adlesbach nella valle del Kinzig, nella Foresta Nera in Germania; a Chiusbaia, Herja, Baia Sprie e Rodna, in Romania; a Gledinning nel Dumfriesshire in Scozia; a Montlu\u00e7on in Francia e nella regione di Oruro, in Bolivia."}
{"id": "256467", "revid": "1442080", "url": "https://it.wikipedia.org/wiki?curid=256467", "title": "Eteromorfite", "text": "L'eteromorfite \u00e8 un minerale."}
{"id": "256468", "revid": "110157", "url": "https://it.wikipedia.org/wiki?curid=256468", "title": "Plagionite", "text": "La plagionite \u00e8 un minerale, un solfuro di piombo e antimonio.\nIl nome deriva dal greco \u03c0\u03bb\u03ac\u03b3\u03b9\u03bf\u03c2 = obliquo, per la sfaldatura.\nDescritto per la prima volta da Heinrich Rose (1795\u20131864), mineralogista tedesco, nel 1833\nAbito cristallino.\nLamine.\nOrigine e giacitura.\nLa genesi \u00e8 idrotermale. Ha paragenesi con var solfosali di piombo e antimonio.\nForma in cui si presenta in natura.\nSi presenta in cristalli, masse e aggregati lamellari spesso a grappoli\nCaratteri fisico-chimici.\n\u00c8 solubile in HCl caldo, con evoluzione di H2S; fondo al cannello scoppiettando\nLocalit\u00e0 di ritrovamento.\nA Wolbsberg e Goldkronach, in Germania; ad Oruro, in Bolivia."}
{"id": "256469", "revid": "984922", "url": "https://it.wikipedia.org/wiki?curid=256469", "title": "F\u00fcl\u00f6ppite", "text": "La f\u00fcl\u00f6ppite \u00e8 un minerale.\nAbito cristallino.\nPrismatico.\nOrigine e giacitura.\nIdrotermale.\nForma in cui si presenta in natura.\nIn cristalli tabulari o pseudorombici.\nLocalit\u00e0 di ritrovamento.\nIl minerale fu ritrovato negli anni venti in una miniera di Sacaramb in Romania associata a blenda, dolomite e zinkenite."}
{"id": "256470", "revid": "287204", "url": "https://it.wikipedia.org/wiki?curid=256470", "title": "Jamesonite", "text": "La jamesonite \u00e8 un minerale, un solfuro di piombo, ferro e antimonio. Deriva dal nome del mineralogista scozzese Robert Jameson, (1774-1854).\nOrigine e giacitura.\nLa genesi \u00e8 idrotermale.\nForma in cui si presenta in natura.\nSi presenta in cristalli prismatici allungati striati longitudinalmente, frequenti i geminati, aggregati granulari e fibroso-raggiati; in masse filamentose.\nCaratteri fisico-chimici.\nFonde al cannello. Viene decomposto da HNO3 con separazione di Sb2O3 e PbSO4. Solubile anche in HCl caldo.\nLocalit\u00e0 di ritrovamento.\nA Waldsassen, in Germania; in cristalli fino a 20\u00a0cm a Ni\u017en\u00e1 Slan\u00e1, in Slovacchia; a Sala, in Svezia; a Zapokrovsk, presso il fiume Amur, in Siberia; a Darasun, nella regione della \u010cita, in Russia; a Zimap\u00e1n, nello stato di Hidalgo, in Messico.\nIn Italia \u00e8 stata trovata nella miniera di pirite di Brosso e a Rio del Rancio, nel comune di Campiglia Soana, in provincia di Torino; nella miniera del Bottino, nel comune di Stazzema, in provincia di Lucca insieme alla variet\u00e0 plumosite.\nInoltre nella miniera di Cinquevalli, a Roncegno Terme, in Val Sugana e nella miniera di fluorite di Corvara, in Alto Adige; segnalata infine nella miniera San Giorgio, nel comune di Iglesias, in provincia di Cagliari.\nUtilizzi.\n\u00c8 un minerale utile di antimonio e piombo.\nVariet\u00e0.\nLa sua variet\u00e0 ortorombica \u00e8 la parajamesonite. Una variet\u00e0 ricca di bismuto \u00e8 la Bi-jamesonite chiamata anche sakharovaite (considerata precedentemente come una specie a s\u00e9 stante)."}
{"id": "256472", "revid": "1442080", "url": "https://it.wikipedia.org/wiki?curid=256472", "title": "Benavidesite", "text": "La benavidesite \u00e8 un minerale."}
{"id": "256475", "revid": "1543377", "url": "https://it.wikipedia.org/wiki?curid=256475", "title": "Parajamesonite", "text": "La parajamesonite \u00e8 un minerale discreditato dall'IMA nel 2006 perch\u00e9 successive analisi hanno stabilito che \u00e8 identico alla jamesonite.."}
{"id": "256476", "revid": "1543377", "url": "https://it.wikipedia.org/wiki?curid=256476", "title": "Sakharovaite", "text": "La sakharovaite \u00e8 una variet\u00e0 del minerale jamesonite ricca di bismuto. Precedentemente era considerata una specie a s\u00e9 stante e nel 2006 \u00e8 stata disconosciuta dall'IMA. Il nome era stato attribuito in onore della mineralogista russa Marina Sergeevna Sakharova."}
{"id": "256477", "revid": "1442080", "url": "https://it.wikipedia.org/wiki?curid=256477", "title": "Uchucchacuaite", "text": "L'uchucchacuaite \u00e8 un minerale."}
{"id": "256478", "revid": "984922", "url": "https://it.wikipedia.org/wiki?curid=256478", "title": "Fiz\u00e9lyite", "text": "La fiz\u00e9lyite \u00e8 un minerale che prende il nome da S\u00e1ndor Fiz\u00e9ly, ingegnere minerario che lo ha scoperto.\nAbito cristallino.\nPrismatico, striato.\nOrigine e giacitura.\nIn vene idrotermali. Il minerale \u00e8 stato trovato ad Herja in Romania associato a solfuri di piombo ed antimonio (galena e semseyite).\nForma in cui si presenta in natura.\nIn cristalli prismatici, striati, senza le facce terminali."}
{"id": "256479", "revid": "767487", "url": "https://it.wikipedia.org/wiki?curid=256479", "title": "Ramdohrite", "text": "La ramdohrite \u00e8 un minerale."}
{"id": "256480", "revid": "1590006", "url": "https://it.wikipedia.org/wiki?curid=256480", "title": "Andorite VI", "text": "L'andorite VI \u00e8 un minerale originariamente conosciuto come andorite. In seguito, sono state trovate sei fasi diverse che si presumeva corrispondessero ad altrettanti minerali denominate coi nomi di lavoro andorite I, II, III, IV, V e VI. Successive indagini hanno appurato che l'andorite I, II e III e V in realt\u00e0 corrispondevano all'andorite IV mentre l'andorite VI \u00e8 risultata essere una specie a s\u00e9 stante. Questo minerale \u00e8 anche conosciuto con il nome di senandorite. Il numero \"VI\" indica che lungo l'asse c sono presenti sei unit\u00e0.\nOrigine e giacitura.\nIl minerale \u00e8 associato ad altri solfuri di antimonio, piombo e stagno (antimonite, zinkenite, stannite, ecc.)\nForma in cui si presenta in natura.\nIn masse compatte, ma anche in cristalli tozzi, prismatici oppure tabulari, striati.\nRobusto prismatico e striato secondo {001}; spesso tabulare secondo {100} o meno comunemente tabulare sottile secondo {010}. Massiccio.\nLocalit\u00e0 di ritrovamento.\nBaia Sprie in Romania associata ad antimonite, blenda, baritina, fluorite, siderite e quarzo; in Bolivia in campioni che possono raggiungere diversi centimetri; Morey, Nye Co. nel Nevada; nella miniera di Nakase, Yabu-gun, nella prefettura di Yogo, in Giappone, tuttavia, i ritrovamenti in questi ultimi stati si parla della variet\u00e0 del minerale a cui \u00e8 stato dato il nome di \"nakaseite\"."}
{"id": "256482", "revid": "1442080", "url": "https://it.wikipedia.org/wiki?curid=256482", "title": "Roshchinite", "text": "La roshchinite \u00e8 un minerale."}
{"id": "256483", "revid": "287204", "url": "https://it.wikipedia.org/wiki?curid=256483", "title": "Baumhauerite", "text": "La baumhauerite \u00e8 un minerale scoperto nel 1902.\nEtimologia.\nIl minerale prende il nome da H. A. Bauhmauer, mineralogista e professore tedesco.\nAbito cristallino.\nIl minerale si presenta con cristalli fini.\nOrigine e giacitura.\nNelle dolomiti zuccherine spesso associata a realgar.\nForma in cui si presenta in natura.\nI cristalli sono arrotondati, caratteristica che li rende facilmente riconoscibili. Le dimensioni record del minerale sono di circa cinque centimetri, ma generalmente le misure si attestano a circa 3-4 millimetri.\nCaratteristiche chimico-fisiche.\nPeso molecolare = 1209, 88 grammomolecole\nIndice fermioni: 0,11\nIndice bosoni: 0,89\nIndici fotoelettricit\u00e0:\nGRapi = 0 (non radioattiva)\nLocalit\u00e0 di ritrovamento.\nBinn, localit\u00e0 della Binntal (Svizzera)."}
{"id": "256484", "revid": "287204", "url": "https://it.wikipedia.org/wiki?curid=256484", "title": "Argentobaumhauerite", "text": "L'argentobaumhauerite \u00e8 un minerale. Fino a maggio 2015 era denominata ufficialmente baumhauerite-2a."}
{"id": "256486", "revid": "1442080", "url": "https://it.wikipedia.org/wiki?curid=256486", "title": "Robinsonite", "text": "La robinsonite \u00e8 un minerale."}
{"id": "256488", "revid": "943256", "url": "https://it.wikipedia.org/wiki?curid=256488", "title": "Art Director", "text": ""}
{"id": "256494", "revid": "110157", "url": "https://it.wikipedia.org/wiki?curid=256494", "title": "Schneisingen", "text": "Schneisingen (toponimo tedesco) \u00e8 un comune svizzero di 1\u00a0396 abitanti del Canton Argovia, nel distretto di Zurzach.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:"}
{"id": "256495", "revid": "1442080", "url": "https://it.wikipedia.org/wiki?curid=256495", "title": "Liveingite", "text": "La liveingite \u00e8 un minerale."}
{"id": "256496", "revid": "767487", "url": "https://it.wikipedia.org/wiki?curid=256496", "title": "Rathite", "text": "La rathite \u00e8 un minerale."}
{"id": "256497", "revid": "287204", "url": "https://it.wikipedia.org/wiki?curid=256497", "title": "Sartorite", "text": "La sartorite \u00e8 un minerale."}
{"id": "256498", "revid": "1442080", "url": "https://it.wikipedia.org/wiki?curid=256498", "title": "Guettardite", "text": "La guettardite \u00e8 un minerale."}
{"id": "256500", "revid": "1442080", "url": "https://it.wikipedia.org/wiki?curid=256500", "title": "Twinnite", "text": "La twinnite \u00e8 un minerale."}
{"id": "256501", "revid": "287204", "url": "https://it.wikipedia.org/wiki?curid=256501", "title": "Zinkenite", "text": "La zinkenite \u00e8 un minerale.\nAbito cristallino.\nAciculare, prismatico, compatto.\nOrigine e giacitura.\nIl minerale ha origine in vene idrotermali. Il minerale si trova in alcuni giacimenti di metalli associato ad antimonite, boulangerite, semseyite ed altri solfuri di piombo ed antimonio.\nForma in cui si presenta in natura.\nI cristalli sono molto rari, i campioni del minerale sonogeneralmente compatti, spesso composti di fibre o aggregati di cristalli esili molto lunghi.\nCaratteristiche chimico-fisiche.\nIl minerale \u00e8 solubile in acido cloridrico caldo.\nIndice fermioni: 0,07\nIndice bosoni: 0,93\nPeso molecolare: 5890,07 grammomolecole.\nIndici di fotoelettricit\u00e0:\nGRapi = 0 (non radioattivo)\nLuoghi di ritrovamento.\nIl minerale \u00e8 associato ad altri rari solfuri a Wolfberg nell'Harz; Br\u00e4unsdorf presso Freiberg in Sassonia; Adlersbach e Hausach nella valle di Kinzig, nella Foresta Nera (Germania); Kutn\u00e1 Hora in Boemia (Repubblica Ceca); Sacaramb (Romania). In Italia il minerale \u00e8 stato trovato nel marmo di Carrara. Fuori dall'Europa \u00e8 stato trovato associata a stannite e andorite VI ad Oruro (Bolivia)."}
{"id": "256503", "revid": "729019", "url": "https://it.wikipedia.org/wiki?curid=256503", "title": "Scainiite", "text": "La scainiite \u00e8 un minerale.\nEtimologia.\nIl nome \u00e8 in onore dell'ingegnere e mineralogista amatoriale italiano Giuseppe Scaini (1906-1988)."}
{"id": "256504", "revid": "1776051", "url": "https://it.wikipedia.org/wiki?curid=256504", "title": "Kirkiite", "text": "La kirkiite \u00e8 un minerale."}
{"id": "256505", "revid": "1442080", "url": "https://it.wikipedia.org/wiki?curid=256505", "title": "Miharaite", "text": "La miharaite \u00e8 un minerale."}
{"id": "256506", "revid": "1776051", "url": "https://it.wikipedia.org/wiki?curid=256506", "title": "Aschamalmite", "text": "L'aschamalmite \u00e8 un minerale."}
{"id": "256507", "revid": "1442080", "url": "https://it.wikipedia.org/wiki?curid=256507", "title": "Heyrovsk\u00fdite", "text": "La heyrovsk\u00fdite \u00e8 un minerale."}
{"id": "256510", "revid": "287204", "url": "https://it.wikipedia.org/wiki?curid=256510", "title": "British Library", "text": "La British Library \u00e8 la biblioteca nazionale del Regno Unito e una delle pi\u00f9 importanti biblioteche di ricerca al mondo, con un patrimonio di pi\u00f9 di 150 milioni di documenti e 13 milioni di nuove raccolte ogni anno. La biblioteca, situata a Londra, contiene i cataloghi della maggior parte dei libri della Biblioteca del Congresso e una raccolta di beni storici internazionali, alcuni dei quali risalgono al 300 a.C.. Nel marzo del 2004 la biblioteca possedeva 11,2 milioni di monografie e pi\u00f9 di 41.500 riviste. La British Library raccoglie le copie di tutti i libri pubblicati nel Regno Unito e molte pubblicazioni estere.\nStoria.\nCome istituzione, la British Library \u00e8 sorprendentemente giovane se paragonata a istituzioni analoghe di altri paesi; essa \u00e8 stata infatti resa accessibile nel 1973 con il \"British Library Act\" del 1972. In precedenza faceva parte del British Museum, che in seguito divenne il principale fornitore dei beni della nuova biblioteca (insieme ad altre organizzazioni minori, come la British National Bibliography). Nel 1983, la biblioteca inglob\u00f2 il \"National Sound Archive\".\nPer diversi anni, le raccolte che oggi si trovano presso la Biblioteca rimasero sparse in diversi edifici intorno al centro di Londra, in luoghi come Bloomsbury (in prossimit\u00e0 del British Museum), Chancery Lane e Holborn, Boston Spa e nella emeroteca di Colindale. \u00c8 dal 1997 che le raccolte vengono unite tutte in un unico edificio di nuova costruzione a Euston Road, nei pressi della stazione ferroviaria di St. Pancras. La nuova Biblioteca fu progettata dall'architetto Colin St. John Wilson proprio al fine di riunire tali raccolte in un unico luogo. Si tratta del pi\u00f9 grande edificio pubblico costruito nel Regno Unito nel XX secolo. L'emeroteca continua comunque ad avere sede a Colindale.\nAl centro dell'edificio si trova una torre di vetro di sei piani contenente la \"The King's Library\" (la \"Biblioteca del Re\"), con 65.000 volumi stampati e altri opuscoli, manoscritti e mappe raccolti dal Re Giorgio III tra il 1763 ed il 1820.\nAccesso alle collezioni.\nUn grande numero di importanti opere \u00e8 aperto alla consultazione pubblica nella sala chiamata \"I Tesori della British Library\". Qui si pu\u00f2 accedere gratuitamente, sette giorni alla settimana. Vi \u00e8, inoltre, una mostra che illustra le situazioni pratiche relative alle collezioni della Biblioteca, come la stampa e le prime registrazioni sonore. La Biblioteca propone anche mostre temporanee su diversi argomenti.\nAltre opere sono accessibili nelle sale di lettura. Nel passato la Biblioteca sublim\u00f2 il suo ruolo come \"ultima risorsa\" per i lettori, che avevano bisogno di consultare specifici libri non reperibili altrove. Oggi \u00e8 adottato un approccio pi\u00f9 aperto e sul suo sito web viene evidenziata la possibilit\u00e0 a chiunque voglia condurre una ricerca la possibilit\u00e0 di consultare la biblioteca. Ci\u00f2 non avviene tramite pratiche troppo lunghe o complicate, ci\u00f2 che occorre \u00e8 soltanto un \"pass\" di accesso (ottenibile mediante presentazione di un valido documento d'identit\u00e0 e di un ulteriore documento di riconoscimento con contestuale indirizzo, per ragioni di sicurezza). La Biblioteca, nel corso della storia, fu spesso criticata per aver consentito l'ammissione a studenti non laureati nelle sale di lettura. Quest'ultima ha sostenuto con fermezza di voler ammettere alla biblioteca chiunque abbia un legittimo interesse personale, per lavoro o di ricerca.\nSecondo il sito web, ogni anno, pi\u00f9 di mezzo milione di persone consulta le sale di lettura della Biblioteca. Le ampie sale sono dotate di centinaia di postazioni che risultano sempre piene di lettori. Secondo il \"Bollettino dei Lettori\" del maggio 2005, la presenza di persone che va nelle sale di lettura \u00e8 notevolmente aumentato negli ultimi tempi. L'uso delle sale nel 2005 \u00e8 stato il pi\u00f9 intenso negli ultimi anni. Quest'incremento ha causato difficolt\u00e0 nell'utilizzo dei servizi, quali il guardaroba e gli armadietti riservati agli utenti.\nDeposito legale.\nNel 1911 una legge, il \"Copyright Act 1911\", sanc\u00ec il principio del \"deposito legale\" nel Regno Unito, in questo modo la British Library, insieme ad altre 5 biblioteche nel Regno Unito e in Irlanda, iniziarono a ricevere una copia gratuita di ogni opera pubblicata. Le altre biblioteche che hanno questo diritto sono la Biblioteca Bodleiana a Oxford, la Cambridge University Library, la Trinity College Library a Dublino, la National Library of Wales, la National Library della Scozia. La British Library \u00e8 l'unica a ricevere automaticamente una copia di ogni opera; le altre ne hanno diritto, ma devono farne esplicita richiesta all'editore dopo la pubblicazione.\nNel 2003 \u00e8 stata approvata un'altra legge, il \"Legal Deposit Libraries Act 2003\", che estende il deposito legale anche ai documenti elettronici come CD-ROM e siti web selezionati.\nGiornali.\nLa sezione quotidiani della British Library si trova a Colindale, nella parte nord di Londra. La Biblioteca ha una catalogo che comprende quasi tutti i quotidiani britannici e irlandesi pubblicati a partire dal 1840. Ci\u00f2 \u00e8 possibile grazie alla legislazione sul deposito legale del 1869 che assicurava alla Biblioteca una copia di ciascuna edizione dei quotidiani. Le edizioni londinesi dei quotidiani nazionali e di quelli domenicali sono complete a partire dal 1801. La raccolta \u00e8 composta, in totale, di 660.000 volumi rilegati e 370.000 bobine di microfilm contenenti dieci milioni di copie di quotidiani con 52.000 titoli su 45 chilometri di scaffalature.\nUna raccolta di particolare interesse \u00e8 la Thomason Tracts, contenente 7.200 quotidiani risalenti al XVII secolo. La Burney Collection racchiude quotidiani risalenti al tardo XVIII secolo e al primo XIX secolo. Queste due raccolte sono collocate presso l'edificio di St. Pancras, e sono consultabili in facsimile.\nVi \u00e8 anche una grande raccolta di quotidiani non britannici, in caratteri occidentali e in cirillico. La raccolta non \u00e8 cos\u00ec completa per quel che riguarda le lingue medio-orientali e asiatiche bench\u00e9 alcune collezioni, in tali lingue, siano reperibili presso la struttura centrale di St. Pancras.\nAltre informazioni.\nLa Biblioteca contiene anche l\"Oriental and India Office Collections\" (OIOC), chiamate ora \"APAC\" (Asia, Pacific &amp; Africa Collections) contenenti le raccolte dell'India Office Library and Records, e opere nelle lingue asiatiche e del nord e nord-est dell'Africa.\n\u00c8 l'Agenzia nazionale per l'assegnazione dei codici ISIL nel Regno Unito.\nLa British Library partecipa a un progetto chiamato \"Bibliotheca Universalis\" che aspira alla pubblicazione di grandi opere sul web. Nel progetto della British Library, chiamato Digital Library, le collezioni possono essere consultate \"on-line\". In questo modo le pagine virtuali del taccuino di Leonardo da Vinci e altri grande opere sono, virtualmente, alla portata di tutti. Il servizio della British Library chiamato \"Secure Electronic Delivery Service\", avviato nel 2003 con un investimento di 6 milioni di sterline, permette l'accesso a pi\u00f9 di cento milioni di opere (fra cui 280.000 riviste, 50 milioni di brevetti, 5 milioni di \"report\", 476.000 tesi americane e 433.000 atti di conferenze) a ricercatori di tutto il mondo, opere che prima non erano disponibili, al di fuori della Biblioteca, per restrizioni inerenti al \"copyright\".\nNel frattempo la consultazione del catalogo web della Biblioteca continua a crescere.\nNel 2003 sono state effettuate pi\u00f9 di 9.7 milioni di ricerche.\nCollezioni filateliche.\nLe collezioni filateliche della British Library sono le National Philatelic Collections del Regno Unito. Queste raccolte, istituite nel 1891 con la donazione della Tapling Collection, si incrementarono rapidamente ed ora comprendono oltre venticinque grandi collezioni e diverse pi\u00f9 piccole che includono un'ampia variet\u00e0 di materiale. Le raccolte includono francobolli e marche da bollo, carte da lettera, bozzetti di francobolli, prove di stampa, buste postali, diversi tipi di bolli adesivi per lettera, materiali relativi alla posta aerea, materiali riguardanti la storia della Posta e i sistemi postali pubblici e privati, ecc. Tutto ci\u00f2 riferito, praticamente, a tutte le nazioni e a tutti i periodi.\nMolti dei materiali delle raccolte sono esposti nella Biblioteca, essendo, probabilmente, la migliore esposizione permanente di francobolli e materiale filatelico del mondo. Circa 80.000 pezzi, distribuiti su 6.000 fogli raccoglitori, possono essere ammirati in 1.000 vetrine; 2.400 fogli provengono dalla Tapling Collection. Tutto il restante materiale, proveniente da tutto il mondo, \u00e8 a disposizione di studenti e ricercatori su prenotazione.\nCome il materiale, anche la letteratura su quest'argomento viene costantemente acquisita, e questo rende la British Library uno dei centri di ricerca filatelica pi\u00f9 importanti al mondo."}
{"id": "256511", "revid": "120200511", "url": "https://it.wikipedia.org/wiki?curid=256511", "title": "Rigomagno", "text": "Rigomagno \u00e8 una frazione del comune italiano di Sinalunga, nella provincia di Siena, in Toscana.\nSi tratta di un borgo medioevale posto a 411 metri s.l.m., all'ingresso della Val di Chiana senese.\nClima.\nDati:https://www.sir.toscana.it/\nStoria.\nTracce della presenza di un abitato etrusco sono state rinvenute nella campagna attorno all'abitato.\nAlcuni sostengono che l'antico Rigomagno non fosse situato dove oggi si trova, bens\u00ec in un pendio pi\u00f9 a nord, a quota pi\u00f9 bassa, ancor pi\u00f9 vicino alla gola che immette nella Val di Chiana, vicino ad una vallecola formata da un ruscello tributario del torrente Foenna, sul proseguimento della via Cassia, verso nord rispetto alla \"Mansio ad Mensulas\". Infatti, pare che il nome \"Rigomagno\" derivi proprio dall'alterazione del nome del citato torrente Foenna (affluente all'epoca tumultuoso della Chiana), considerato un \"Rigum Magnum\", un grande torrente. Lo spostamento sul colle si deve alla progressiva insalubrit\u00e0 del luogo dovuto all'impaludamento della Val di Chiana.\nLa prima notizia certa sulla presenza di Rigomagno \u00e8 dell'XI secolo, e riguarda l'insediamento dei Conti della Scialenga nel paese.\nIl paese \u00e8 stato un castello strategico all'epoca della Repubblica di Siena. Il 16 agosto 1281 le campagne attorno al borgo sono state teatro di una battaglia tra le truppe dei Guelfi e quelle dei ribelli Ghibellini che, guidate da Neri di Belmonte, uomo di fiducia del capo indiscusso dei Ghibellini senesi Nicol\u00f2 Buonsignori, avevano da poco occupato Rigomagno dopo un terrificante assedio.\nDopo questa battaglia, il Senato della Repubblica di Siena ordin\u00f2 di radere al suolo il paese, che poi fu ricostruito venti anni dopo, ancor pi\u00f9 fortificato di prima.\nMonumenti e luoghi d'interesse.\nLe mura trecentesche cingono una struttura viaria ricostruita secondo i canoni romani, in cui il cardo ed il decumano non sono soltanto le due vie principali del paese, ma rappresentano i corridoi della casa della grande famiglia di Rigomagno, ovvero gli amichevoli ed ospitali abitanti di questo gioiello di pace e storia.\nIl castello pass\u00f2 nelle mani della fiorentina famiglia dei Medici nel 1552, che decise di abbattere gran parte delle mura. Da allora il borgo non \u00e8 mutato considerevolmente, eccezion fatta per l'installazione della torre dell'acqua (cisterna) agli inizi del Novecento.\nA parte i resti della fortificazione, mura, porte e torri, gli edifici principali di Rigomagno sono la chiesa di San Marcellino, la cisterna pubblica ottocentesca e l'antico Palazzo Pretorio. La torre del palazzo \u00e8 stata trasformata in campanile della chiesa di San Marcellino, una chiesa ad una navata di impianto romanico, che conserva al suo interno un affresco rappresentante il \"Martirio di San Sebastiano\"."}
{"id": "256512", "revid": "287204", "url": "https://it.wikipedia.org/wiki?curid=256512", "title": "Aikinite", "text": "L'aikinite \u00e8 un minerale scoperto nel 1843 sugli Urali appartenente al gruppo omonimo.\nIl nome deriva da quello del geologo inglese Arthur Aikin."}
{"id": "256513", "revid": "1442080", "url": "https://it.wikipedia.org/wiki?curid=256513", "title": "Sou\u010dekite", "text": "La sou\u010dekite \u00e8 un minerale appartenente al gruppo della bournonite."}
{"id": "256514", "revid": "767487", "url": "https://it.wikipedia.org/wiki?curid=256514", "title": "Friedrichite", "text": "La friedrichite \u00e8 un minerale."}
{"id": "256515", "revid": "287204", "url": "https://it.wikipedia.org/wiki?curid=256515", "title": "Emilite", "text": "Lemilite \u00e8 un minerale.\nEtimologia.\nIl nome \u00e8 in onore del professore di mineralogia danese Emil Makovicky (1941- ), specialista nella cristallografia chimica dei solfosali."}
{"id": "256516", "revid": "15756", "url": "https://it.wikipedia.org/wiki?curid=256516", "title": "Storia della Svezia", "text": "Preistoria e storia antica.\nIn Svezia, come nella vicina Norvegia, fior\u00ec la cultura preistorica delle scritture rupestri (\"ritningar\" o \"h\u00e4llritningar\" in svedese), con la concentrazione maggiore nella provincia di Bohusl\u00e4n. Le immagini pi\u00f9 antiche sono probabilmente quelle della provincia di J\u00e4mtland, che risalgono al 6000 a.C. circa. Ritraggono animali come alci, renne, orsi e foche. Nel periodo tra il 2300 ed il 554 a.C. si afferm\u00f2 la scultura del legno, che raffigurava soggetti agricoli, scene di guerra, navi, animali.\nLa scrittura runica, effettuata su pietre o legno, emerse intorno al 200 d.C. Le scritte avevano, in origine, una probabile valenza magica, ma col tempo iniziarono ad avere finalit\u00e0 memorialistiche ed a raffigurare opere poetiche.\nTacito fu il primo autore romano a citare le popolazioni germaniche\ndell'odierna Svezia, soprattutto gli Svioni (\"Svear\"), abili navigatori. I rapporti commerciali con l'Impero Romano erano infatti intensi. Il bene maggiormente esportato era l'ambra. Autori successivi, come Procopio, parlano di altri popoli svedesi, quali i Goti (\"G\u00f6tar\").\nLa regione fin dal VI secolo in poi, divenne la pi\u00f9 importante del paese. Nei pressi della loro capitale, Uppsala, sorgeva un importante santuario pagano, famoso in tutto il Nord.\nEt\u00e0 vichinga.\nIn senso proprio, vichinghi erano soltanto i navigatori scandinavi che, a scopo di commercio o pirateria (spesso, entrambe le cose insieme), battevano le coste atlantiche e mediterranee. I popoli dei paesi che oggi si chiamano Svezia, Norvegia e Danimarca non erano dunque composti esclusivamente da vichinghi. Il termine migliore per indicare nel complesso i popoli scandinavi di allora \u00e8, forse, norreni. La fama dei navigatori e pirati vichinghi \u00e8 comunque consolidata a tal punto che il loro nome \u00e8 stato attribuito sia al periodo in cui effettuarono le loro audaci scorrerie, sia al complesso dei popoli nordici, fino alla nascita dei regni cristiani. In Svezia l'et\u00e0 vichinga intercorre tra la met\u00e0 dell'VIII secolo ed il 1050 circa.\nI normanni svedesi preferirono esplorare le regioni baltiche e le odierne Russia ed Ucraina, arrivando a spingersi fino al Mar Nero, al Mar Caspio ed, infine, a Bisanzio. In Russia ed Ucraina, dove fu loro attribuito il nome di Rus', conquistarono la citt\u00e0 di Kiev e fondarono Novgorod. In quell'area originarono e governarono la Rus' di Kiev, primo embrione dell'odierna Russia. Questi scandinavi (non solo, ma soprattutto svedesi) furono detti anche Vareghi o Variaghi. A Bisanzio la guardia imperiale arruolava spesso i mercenari Variaghi.\nCentri importanti della Svezia in questi secoli furono, oltre alla vecchia Uppsala, prima sede dei monarchi Svear e del tempio pagano, Birka e Sigtuna, citt\u00e0 commerciali sul lago M\u00e4laren che divennero pure sedi regie.\nIl cristianesimo in Svezia.\nDurante il XII secolo la Svezia divenne gradualmente un regno cristiano che avrebbe incluso Finlandia e Norrlandia.\nLa regina Margherita I unific\u00f2 i paesi nordici nella Unione di Kalmar nel 1397. Tuttavia le continue tensioni interne portarono lentamente ad un graduale conflitto aperto tra svedesi e danesi, che scoppi\u00f2 in una vera e propria guerra agli inizi del XVI secolo.\nLa Svezia moderna.\nLa Svezia moderna nacque dalla sua uscita dall'unione di Kalmar nel 1523 sotto la guida del primo Vasa, costituendo il regno di Svezia che comprendeva grosso modo le attuali Svezia e Finlandia. Nel XVII secolo l'espansione e la costituzione dell'impero svedese raggiunse il suo apice. Il declino inizi\u00f2 nel XIX con la perdita di gran parte dei suoi territori, compresa la Finlandia.\nStoria della Svezia (1523-1611).\nLa storia svedese dopo l'uscita dall'unione di Kalmar \u00e8 legata alla prima generazione dei Vasa. Il loro capostipite, Gustavo Vasa ,(in svedese Gustav Vasa) riconquist\u00f2 Stoccolma nel 1523 sottraendola ai danesi. Seguirono poi i suoi figli, Erik XIV, Giovanni III, con suo figlio Sigismondo e l'ultimo pi\u00f9 giovane figlio di Gustavo, Carlo IX.\nIl regno di Gustavo fu contraddistinto dalla riforma religiosa del suo paese: il nuovo re abbracci\u00f2 la riforma luterana, sia per contrasto al clero che era stato filo-danese, sia per rimettere in ordine le casse dello stato confiscando i beni della Chiesa, All'origine della rivolta svedese troviamo i fatti accaduti nel 1520, con le truppe danesi che occupavano Stoccolma, e che sono ricordati come il massacro di Stoccolma. Questo port\u00f2 alla rivolta dei contadini, appoggiata da una gran parte della nobilt\u00e0 svedese e con a capo lo stesso Gustavo Vasa. Il conflitto con la Chiesa di Roma inizi\u00f2 a causa del sostanziale appoggio cattolico alla forza occupante danese. Gustavo Vasa impose alcune sue nomine al posto di vescovi filo-danesi, tra le quali eclatante fu la nomina dell'arcivescovo di Uppsala, capo della Chiesa svedese, con Giovanni Magno al posto di Gustav Trolle. La nomina, dapprima rifiutata da Papa Clemente VII, fu sostenuta con forza da Gustavo Vasa sino a quando il suo appoggio ad alcuni pensatori luterani non lo fece entrare in disaccordo con lo stesso Giovanni Magno.\nIl Magno, che con la mediazione del fratello ottenne l'appoggio del papa, si rec\u00f2 a Roma per avere la nomina ufficiale e, ottenutala nel 1533, non fece pi\u00f9 ritorno in Svezia, ove la situazione religiosa era profondamente mutata dopo le nomine, da parte di Gustavo Vasa, di Laurentius Petri ad arcivescovo di Uppsala e di Mikael Agricola in \u00d6sterland (circa l'attuale Finlandia), entrambi scrittori di testi luterani.\nLa nazionalizzazione della Chiesa si comp\u00ec nel 1527, ma il processo di luteranizzazione del paese fu lungo e complesso e termin\u00f2 nella decade del 1530. Gustavo Vasa concentr\u00f2 sempre maggior potere nelle sue mani, portando il Riksdag (il parlamento svedese composto di 4 Stati), con la riforma del 1544, a nominare la sua casata ereditaria della corona svedese e non pi\u00f9 elettiva, com'era stato in precedenza, e lui stesso capo della Chiesa svedese. Durante il suo regno, nel 1558, ebbe inizio la prima guerra del nord, ma la sua morte, avvenuta nel 1560, fece s\u00ec che il conflitto lo continuasse il figlio Erik XIV.\nErik XIV continu\u00f2 l'opera di suo padre nel convertire il paese alla Chiesa luterana, operando alcune riforme radicali. Erik XIV si trov\u00f2 il paese in guerra, una nobilt\u00e0 ostile appoggiata dai suoi fratelli, che aspiravano al trono e che fomentarono uno stato di guerra civile durante tutto il suo regno, che termin\u00f2 con la sua detronizzazione da parte dei nobili (il pretesto fu la volont\u00e0 del sovrano di sposare una sua amante di umili origini). Erik, considerato pazzo, cess\u00f2 il suo regno nel 1568 e gli succedette il fratello Giovanni III.\nGiovanni III ristabil\u00ec la situazione internazionale e stipul\u00f2 la pace con la Danimarca, nel trattato di Stettino del 1570, cerc\u00f2 di ripristinare la fede della Chiesa cattolica, con alcuni sinodi di avvicinamento alla dottrina trentina nel 1574 e nel 1575. Per\u00f2, dopo l'opposizione del fratello minore, il duca Carlo, rappresentante della fazione ultra-protestante, si ebbe una battuta di arresto nelle nuove disposizioni, che imped\u00ec nel 1577 e soprattutto nel 1582, un tentativo di nuova evangelizzazione delle terre svedesi da parte dei gesuiti. Giovanni conquist\u00f2 l'Estonia e la Livonia nel 1581 durante la guerra del nord ed alla sua morte nel 1592 gli succedette suo figlio Sigismondo.\nQuesto periodo, definito \"di alterazione\", fu contraddistinto anch'esso da un susseguirsi di sovrani appartenenti al casato Vasa: con la morte di Giovanni III sal\u00ec al trono il figlio Sigismondo, che il padre, con un abile lavoro diplomatico, aveva fatto eleggere sovrano di Polonia e alla sua morte prese anche la corona svedese.\nNel 1593 il re, ancora in Polonia, assistette impotente al sinodo di Uppsala che defin\u00ec luterana la Chiesa svedese.\nCi vollero pochi anni prima che lo zio Carlo, figlio minore di Gustavo Vasa, riuscisse a detronizzarlo, divenendo lui re della Svezia nel 1599, con il nome di Carlo IX.\nL'impero svedese - Storia della Svezia (1611-1718).\nL'et\u00e0 dell'oro - Storia della Svezia (1611-1644).\nL'et\u00e0 dell'oro, cos\u00ec viene definito questo periodo della storia svedese, inizi\u00f2 simbolicamente con la morte di Carlo IX nel 1611, la quale impose all'ancora giovane figlio Gustavo Adolfo, di salire al trono. La sua minore et\u00e0, era appena diciassettenne, richiese la creazione di un consiglio di reggenza, come scritto da suo padre nel testamento, cos\u00ec Gustavo II Adolfo, questo fu il nome del sovrano, govern\u00f2 inizialmente sotto la supervisione di sei senatori e della regina madre: fu incoronato solamente nel 1617.\nIl regno che fu consegnato al nuovo sovrano stava combattendo tre guerre. La guerra di Kalmar, la guerra d'Ingria e la guerra polacco-svedese. La prima, contro la Danimarca, fu fatta cessare nel 1613, la seconda, contro la Russia, fin\u00ec con il trattato di Stolbovo del 1617, mentre la terza, parte di un susseguirsi di scontri tra la Svezia e la Confederazione Polacco-Lituana, termin\u00f2 solamente nel 1629 ma ebbe un periodo di tregua dal 1611 al 1617.\nDurante il suo regno il sovrano non mostr\u00f2 le propensioni tiranniche del padre ma promosse una riforma costituzionale, dimostrando un desiderio di riconciliazione tra la monarchia e la classe nobiliare, l'apparato statale cess\u00f2 d'essere un rudimentale patrimonio dinastico. La figura di spicco di questo periodo fu il grande cancelliere del re Axel Oxenstierna, che aveva in quel momento ventotto anni.\nFurono codificate le procedure per la composizione del Riksdag nel 1617. Il paese fu diviso in 24 province chiamate \"L\u00e4n\". Fu promossa una riforma del sistema educativo, nel quale fu introdotta un'ideologia svedese-centrica di ripresa delle origini \"Gotiche\" e di aspirazioni di dominio dell'Europa e questo port\u00f2 a favorire lo sviluppo dell'espansione militare di Gustavo Adolfo.\nDurante il suo regno la Svezia conquist\u00f2 l'Ingria e la Carelia alla Russia nel 1617, la Livonia alla Polonia nel 1629.\nDal 1618 inizi\u00f2 la guerra dei trent'anni che vide Gustavo II Adolfo in prima linea, alleato alla Francia ed intenzionato a sottrarre la Pomerania agli austriaci ed ai polacchi. Le truppe svedesi non avevano rivali nello scenario europeo, avevano le migliori armi ed i migliori soldati, in seguito ad un addestramento ferreo impartito dai suoi generali. La campagna europea port\u00f2 gli scandinavi ad ottenere grandi successi in giro per molti dei regni mitteleuropei ma la battaglia decisiva per le sorti della guerra fu quella di L\u00fctzen, dove il re fu colpito da un proiettile, che lo uccise.\nIl regno fu affidato alla figlia Cristina di Svezia. L'espansione continu\u00f2 portando agli svedesi parte della Pomerania, la citt\u00e0 di Brema con il suo ducato, la citt\u00e0 di Wismar, l'isola di \u00d6sel e di Gotland e la regione di J\u00e4mtland. Il periodo si concluse con l'abdicazione della regina Cristina, senza prole e senza marito, cos\u00ec che la corona di Svezia pass\u00f2 al nipote Carlo X Gustavo mettendo fine alla dinastia Vasa sul trono svedese.\nI monarchi di Svezia (dinastia Wasa).\n(Fra parentesi il periodo di regno, salvo diversamente indicato).\nSvezia-Norvegia.\nIl Regno di Svezia e Norvegia \u00e8 un termine usato per indicare i regni di Svezia e di Norvegia tra il 1814 e il 1905, quando vennero riuniti sotto un unico monarca, in un'unione personale."}
{"id": "256517", "revid": "767487", "url": "https://it.wikipedia.org/wiki?curid=256517", "title": "Hammarite", "text": "La hammarite \u00e8 un minerale appartenente al gruppo dell'aikinite."}
{"id": "256518", "revid": "767487", "url": "https://it.wikipedia.org/wiki?curid=256518", "title": "Lindstr\u00f6mite", "text": "La lindstr\u00f6mite \u00e8 un minerale appartenente al gruppo dell'aikinite."}
{"id": "256519", "revid": "767487", "url": "https://it.wikipedia.org/wiki?curid=256519", "title": "Krupkaite", "text": "La krupkaite \u00e8 un minerale."}
{"id": "256520", "revid": "117142672", "url": "https://it.wikipedia.org/wiki?curid=256520", "title": "Trattato sulla tolleranza", "text": "Il Trattato sulla tolleranza \u00e8 una delle pi\u00f9 famose opere di Voltaire. Pubblicata in Francia nel 1763 costituisce un testo fondamentale della riflessione sulla libert\u00e0 di credo, sul rispetto delle opinioni e di molte di quelle caratteristiche con cui oggi identifichiamo una societ\u00e0 come civile.\nIl contesto storico: i casi Calas, Sirven, La Barre.\nNella Francia della met\u00e0 del Settecento sono ancora presenti forti contrasti ideologico-religiosi. La pratica della tortura e dell'incriminazione sommaria \u00e8 pi\u00f9 che in uso e basta poco perch\u00e9 un clima tanto avvelenato esploda in ritorsioni estremamente violente verso gli esponenti della parte avversa, quale che sia in quel momento. In questo ambiente culturale Voltaire si batte contro quella che definisce come \"superstizione\": un misto di fanatismo religioso, irrazionalit\u00e0 e incapacit\u00e0 di vedere le gravi conseguenze del ricorso alla violenza gratuita, alla sopraffazione, alla tortura e diffamazione, che spesso spazza via intere famiglie.\nIn particolare Voltaire rivolge la sua attenzione e l'opera della sua penna a diversi casi di clamorosi errori giudiziari finiti in tragedia. Tra i vari merita ricordare i pi\u00f9 famosi: il caso Calas, il caso Sirven, e quello di La Barre. Nella Francia del 1761 viene trovato morto, perch\u00e9 impiccato ad una trave del suo granaio, il giovane Marc-Antoine Calas, figlio di un commerciante protestante ugonotto. Del ragazzo si vociferava che fosse sul punto di convertirsi al cattolicesimo. In un clima ancora ammorbato da fanatismi religiosi e sospetti, la vox populi comincia a mormorare che il ragazzo sia stato ucciso dal suo padre, Jean Calas, per impedirne la conversione.\nL'uomo viene imprigionato, giudicato colpevole e mandato a morte \"per ruota\", cio\u00e8 per tortura, il 9 marzo 1762. Caso analogo quello della famiglia Sirven, la cui figlia Elisabeth viene trovata morta in un pozzo. La ragazza si era da poco convertita al cattolicesimo. La famiglia Sirven, saggiamente, non aspett\u00f2 di sapere a che punto la folla poteva spingersi e si trasfer\u00ec in Svizzera, da qui seppe di essere stata condannata in contumacia per l'assassinio della propria figlia. Ben pi\u00f9 tragicamente finisce i suoi giorni il giovane chevalier de La Barre, di Arras. Avendo mancato di levarsi il cappello davanti ad una processione del Santissimo, \u00e8 sospettato di miscredenza.\nMonsieur de Belleval, luogotenente del tribunale delle imposte della cittadina d'Abbeville, dove accade il fatto, ritiene che l'atto del cavaliere, suo nemico personale, costituisca una manifesta empiet\u00e0. Poco prima qualcuno aveva mutilato il crocefisso posto sul ponte nuovo della citt\u00e0. Si apre il processo, ed alcuni testimoni riferiscono che il cavaliere de La Barre ha pronunciato frasi blasfeme, intonato canzoni libertine e bestemmiato i sacramenti assieme ad altri suoi conoscenti. Al termine del processo, il cavaliere \u00e8 condannato alla pena capitale. Gli atti del processo sono riesaminati a Parigi da un apposito consiglio di venticinque giureconsulti, che confermano la sentenza (15 voti contro 10 voti).\nIl cavaliere \u00e8 imprigionato. Prima dell'esecuzione \u00e8 sottoposto alla tortura: gli vengono spezzate le articolazioni delle gambe, ma viene risparmiato dall'ordine di perforargli la lingua. Viene infine decapitato e il suo corpo \u00e8 bruciato su una pira (nel rogo forse fu gettata anche una copia del \"Dizionario filosofico\" trovata negli alloggi del cavaliere). Dei primi due casi Voltaire riusc\u00ec ad ottenere giustizia e che fosse, se non altro, riabilitata la memoria di chi era stato ingiustamente trucidato. Il terzo sar\u00e0 riabilitato solo dalla Consulta di Parigi, dopo la morte del filosofo.\n\"\u00c9crasez l'Inf\u00e2me\": schiacciate l'Infame.\nLa riflessione e l'impegno in questi ed altri casi simili (Martin e Montbailli, Lally-Tollendal) portano Voltaire a concepire un grido di battaglia: \"\u00c9crasez l'inf\u00e2me\", \"schiacciate l'infame\". Il motto sta a indicare la necessit\u00e0 di lottare con tutte le forze della propria ragione e della propria morale contro il fanatismo intollerante tipico della religione confessionale (cattolica, protestante o altro).\nOgni uomo di buona volont\u00e0 \u00e8 chiamato a lottare per la tolleranza e la giustizia della religione naturale, una religione governata da un Dio aconfessionale, senza dogmi, che rende inutili le cerimonialit\u00e0 e che punisce i malvagi e remunera i buoni, come un giudice giusto. Il Dio di Voltaire sovrintende alla macchina meravigliosa che ha creato come un orologiaio, che ne cura il meccanismo. La concezione di Voltaire \u00e8 perci\u00f2 deista.\nIl Trattato e le argomentazioni sulla tolleranza.\nDocumentatosi in particolare sulla vicenda di Calas padre, Voltaire si convince della sua innocenza e organizza una campagna pubblica per la sua riabilitazione, che ottiene nel 1765. Il caso Calas \u00e8 uno dei primi in cui l'opinione pubblica viene usata come una poderosa leva di cambiamento e pressione sull'autorit\u00e0. L'argomentazione di Voltaire a favore del pastore ugonotto trova sede proprio nel Trattato sulla Tolleranza. Il filosofo argomenta finemente che \"un padre potrebbe uccidere il figlio che voglia convertirsi ad una religione diversa dalla sua solo se fosse preda del fanatismo religioso, ma \u00e8 riconosciuto ed attestato da tutti i testimoni che Jean Calas non era un fanatico\".\nDunque non pu\u00f2 essersi macchiato del crimine che gli \u00e8 stato attribuito e per i motivi che gli sono stati dati come movente. Le prove su cui i giudici hanno lavorato, invece, sono fanatiche poich\u00e9 presentate dalle autorit\u00e0 religiose, che hanno dato tante prove della loro intolleranza violenta da non poter lasciare dubbi. Voltaire arriva dunque a sostenere che il giovane Calas si sia suicidato e che suo padre \u00e8 stato trucidato da innocente. La societ\u00e0 si definisce civile, ma uccide sulla spinta del fanatismo religioso sostenendo di voler fare cosa grata a Dio e di voler sradicare con la forza il male.\nTuttavia, continua il filosofo, \"se si considerano le guerre di religione, i quaranta scismi dei papi che sono stati quasi tutti sanguinosi, le menzogne, che sono state quasi tutte funeste, gli odi inconciliabili accesi dalle differenze di opinione; se si considerano tutti i mali prodotti dal falso zelo, gli uomini da molto tempo hanno avuto il loro inferno su questa terra\". Voltaire predica, al posto di tanta inutile violenza, la carit\u00e0 poich\u00e9 \"l\u00e0 dove manca la carit\u00e0 la legge \u00e8 sempre crudele\" mentre \"la debolezza ha diritto all'indulgenza\". \"La tolleranza \u00e8 una conseguenza necessaria della nostra condizione umana. Siamo tutti figli della fragilit\u00e0: fallibili e inclini all'errore. Non resta, dunque, che perdonarci vicendevolmente le nostre follie. \u00c8 questa la prima legge naturale: il principio a fondamento di tutti i diritti umani\".\n\"Il diritto all'intolleranza \u00e8 assurdo e barbaro: \u00e8 il diritto delle tigri; \u00e8 anzi ben pi\u00f9 orrido, perch\u00e9 le tigri non si fanno a pezzi che per mangiare, e noi ci siamo sterminati per dei paragrafi\". Lo stesso pluralismo religioso diventa strumento diffusore di libert\u00e0 in quanto: \"pi\u00f9 sette ci sono meno ciascuna \u00e8 dannosa; la molteplicit\u00e0 le indebolisce; tutte sono regolate da giuste leggi, che impediscono le assemblee tumultuose, le ingiurie, le rivolte, e che vengono fatte rispettare con la forza\". La libert\u00e0 di credo \u00e8 la via per una societ\u00e0 che non affondi le proprie radici nel sangue e la propria giustizia nella ragione del (in quel momento) pi\u00f9 forte.\nMerita ricordare che, come nel \"Candide\" argomenter\u00e0 la bont\u00e0 morale degli Anabattisti, nel Trattato paragona l'obbrobrio dell'intolleranza religiosa con la pace costruita in Pennsylvania dai Quaccheri: Che cosa dire dei primitivi che sono chiamati \u00abQuaccheri\u00bb per derisione, e che, con usi forse ridicoli, sono stati comunque cos\u00ec virtuosi e hanno insegnato inutilmente la pace agli altri uomini? Vivono in Pennsylvania in centomila; la discordia, la disputa teologica sono ignorate nella felice patria che essi si sono costruita; gi\u00e0 il solo nome della loro citt\u00e0 Philadelphia, che ricorda loro in ogni istante che gli uomini sono tutti fratelli, \u00e8 di esempio e di vergogna per i popoli che non conoscono ancora la tolleranza\u00bb\nPreghiera a Dio e l'epigrafe.\nIl Trattato sulla Tolleranza \u00e8 un'opera agile e breve, un piccolo capolavoro di polemica civile e politica prima che storica e filosofica. Caratterizzato da uno stile frizzante e tuttora attuale, lo scritto di Voltaire \u00e8 senza dubbio tra le sue opere pi\u00f9 singolari, che ha contribuito a procurargli la fama di combattente contro le ingiustizie e le infamie del fanatismo clericale. Lo stile del filosofo era inconsueto, specie per l'epoca, e rivolto a fare breccia nel lettore pi\u00f9 che alla perfezione estetica e stilistica che tanto era cara ad altri autori. Questo ha, secondo alcuni storici, immensamente contribuito alla fama della superiorit\u00e0 e modernit\u00e0 linguistica del francese rispetto ad altre lingue europee.\nDue sono i passi, ormai divenuti veri e propri classici del pensiero interconfessionale, liberale e/o laico: la Preghiera a Dio, tratta dal capitolo e l'epigrafe. Oltre al messaggio di tolleranza religiosa Voltaire permea il suo scritto con una forte vena malinconica, poetica: rivolgendosi a Dio chiede agli uomini di comprendere che le variazioni umane sono minime variabili all'interno del cosmo, nella dimensione dell'infinito. In questo senso Voltaire \u00e8 incredibilmente attuale e in lui, nella concezione pessimistica dell'universo e dell'estrema finitudine umana, si ritrova un'alta voce della lirica italiana: Giacomo Leopardi.\nPreghiera a Dio.\n\"Non \u00e8 pi\u00f9 dunque agli uomini che mi rivolgo; ma a te, Dio di tutti gli esseri, di tutti i mondi, di tutti i tempi:\"\n\"se \u00e8 lecito che delle deboli creature, perse nell'immensit\u00e0 e impercettibili al resto dell'universo, osino domandare qualche cosa a te, che tutto hai donato,\"\n\"a te, i cui decreti sono e immutabili e eterni, degnati di guardare con misericordia gli errori che derivano dalla nostra natura.\"\n\"Fa' s\u00ec che questi errori non generino la nostra sventura.\"\n\"Tu non ci hai donato un cuore per odiarci l'un l'altro, n\u00e9 delle mani per sgozzarci a vicenda;\"\n\"fa' che noi ci aiutiamo vicendevolmente a sopportare il fardello di una vita penosa e passeggera.\"\n\"Fa' s\u00ec che le piccole differenze tra i vestiti che coprono i nostri deboli corpi,\"\n\"tra tutte le nostre lingue inadeguate, tra tutte le nostre usanze ridicole,\"\n\"tra tutte le nostre leggi imperfette, tra tutte le nostre opinioni insensate,\"\n\"tra tutte le nostre convinzioni cos\u00ec diseguali ai nostri occhi e cos\u00ec uguali davanti a te,\"\n\"insomma che tutte queste piccole sfumature che distinguono gli atomi chiamati \"uomini\" non siano altrettanti segnali di odio e di persecuzione.\"\n\"Fa' in modo che coloro che accendono ceri in pieno giorno per celebrarti sopportino coloro che si accontentano della luce del tuo sole;\"\n\"che coloro che coprono i loro abiti di una tela bianca per dire che bisogna amarti, non detestino coloro che dicono la stessa cosa sotto un mantello di lana nera;\"\n\"che sia uguale adorarti in un gergo nato da una lingua morta o in uno pi\u00f9 nuovo.\"\n\"Fa' che coloro il cui abito \u00e8 tinto in rosso o in violetto, che dominano su una piccola parte di un piccolo mucchio di fango di questo mondo,\"\n\"e che posseggono qualche frammento arrotondato di un certo metallo, gioiscano senza inorgoglirsi di ci\u00f2 che essi chiamano \"grandezza\" e \"ricchezza\",\"\n\"e che gli altri li guardino senza invidia: perch\u00e9 tu sai che in queste cose vane non c'\u00e8 nulla da invidiare, niente di cui inorgoglirsi.\"\n\"Possano tutti gli uomini ricordarsi che sono fratelli!\"\n\"Abbiano in orrore la tirannia esercitata sulle anime,\"\n\"come odiano il brigantaggio che strappa con la forza il frutto del lavoro e dell'attivit\u00e0 pacifica!\"\n\"Se sono inevitabili i flagelli della guerra, non odiamoci, non laceriamoci gli uni con gli altri nei periodi di pace,\"\n\"ed impieghiamo il breve istante della nostra esistenza per benedire insieme in mille lingue diverse,\"\n\"dal Siam alla California, la tua bont\u00e0 che ci ha donato questo istante.\""}
{"id": "256521", "revid": "1442080", "url": "https://it.wikipedia.org/wiki?curid=256521", "title": "Paarite", "text": "La paarite \u00e8 un minerale appartenente al gruppo dell'aikinite."}
{"id": "256522", "revid": "729019", "url": "https://it.wikipedia.org/wiki?curid=256522", "title": "Gladite", "text": "La gladite \u00e8 un minerale appartenente al gruppo dell'aikinite.\nAbito cristallino.\nAlcuni massi di Serizzo comparsi tra i detriti della Val Sissone dopo l'alluvione del luglio 1987 sono solcati da vene quarzose che includono aggregati fittamente striati di colore grigio piombo e viva lucentezza metallica, insieme con molibdenite e calcopirite. Le analisi compiute da N.Meisser presso l'Universit\u00e0 di Losanna hanno consentito di accertare che questi aggregati sono costituiti da una alternanza di livelli a gladite e di livelli a pekoite. Tra i due sono interposti granuli metallici bianco stagno di 10x10 micron di tetradimite."}
{"id": "256524", "revid": "767487", "url": "https://it.wikipedia.org/wiki?curid=256524", "title": "Pekoite", "text": "La pekoite \u00e8 un minerale."}
{"id": "256525", "revid": "110157", "url": "https://it.wikipedia.org/wiki?curid=256525", "title": "Xilingolite", "text": "Lo xilingolite \u00e8 un minerale."}
{"id": "256526", "revid": "767487", "url": "https://it.wikipedia.org/wiki?curid=256526", "title": "Lillianite", "text": "La lillianite \u00e8 un minerale."}
{"id": "256527", "revid": "1543377", "url": "https://it.wikipedia.org/wiki?curid=256527", "title": "Bursaite", "text": "La bursaite \u00e8 un minerale discreditato dall'IMA in quanto si tratta di due solfosali concresciuti."}
{"id": "256530", "revid": "212348", "url": "https://it.wikipedia.org/wiki?curid=256530", "title": "Ideale (matematica)", "text": "In matematica, e pi\u00f9 precisamente in algebra, un ideale \u00e8 un sottoinsieme di un anello chiuso rispetto alla somma interna e al prodotto con qualsiasi elemento dell'anello. \nDefinizione.\nSia formula_1 un anello con le operazioni formula_2 e formula_3. Un sottoinsieme formula_4 di formula_1 \u00e8 un ideale destro se:\ne ideale sinistro se:\nUn ideale che sia contemporaneamente destro e sinistro si dice ideale bilatero. Nel caso particolare in cui formula_1 sia un anello commutativo le nozioni date coincidono e parliamo semplicemente di ideale.\nPer semplicit\u00e0 diamo le definizioni seguenti solo in un anello commutativo.\nUn ideale formula_4 \u00e8 un ideale proprio se \u00e8 un sottoinsieme proprio di formula_1, cio\u00e8 non coincide con formula_1. Un ideale proprio \u00e8 un ideale massimale se non \u00e8 contenuto strettamente in nessun altro ideale proprio. Un ideale proprio \u00e8 un ideale primo se per ogni elemento formula_26 in formula_4, almeno uno dei due elementi formula_10 o formula_29 appartiene ad formula_4.\nSe ogni elemento formula_31 di formula_4 pu\u00f2 essere scritto come\ndove formula_34 \u00e8 un elemento di formula_1 e formula_36 \u00e8 un sottoinsieme finito fissato di formula_4, diciamo che formula_4 \u00e8 finitamente generato e si scriver\u00e0 formula_39. Se formula_4 \u00e8 generato da un solo elemento diciamo che \u00e8 un ideale principale.\nStoria.\nIl concetto di ideale fu introdotto da Ernst Kummer, per generalizzare il teorema fondamentale dell'aritmetica, che asserisce l'unicit\u00e0 della scomposizione di un numero intero in fattori primi. Tale unicit\u00e0 non \u00e8 pi\u00f9 valida se si considerano estensioni dei numeri interi, come l'anello\nAd esempio, il numero 6 ha due possibili scomposizioni in numeri primi:\nI primi formula_43, formula_44 e formula_45, consentono una scomposizione unica di formula_46, tuttavia essi non appartengono a formula_47, anche se vi appartiene ogni loro prodotto. Per tale caratteristica, Kummer denomin\u00f2 questi numeri come \"primi ideali\", dimostrando la decomposizione unica degli ideali in ideali primi per molte estensioni di formula_48. Gli ideali furono pertanto definiti come gli insiemi formati dai prodotti di numeri ideali; a partire da questa idea, Richard Dedekind diede nel 1871 la definizione attuale di ideale.\nOperazioni sugli ideali.\nSi definiscono somma e prodotto di ideali gli ideali definiti nel seguente modo:\ne\nIl prodotto di ideali \u00e8 contenuto nella loro intersezione, mentre l'unione di due ideali \u00e8 contenuta nella loro somma.\nL'intersezione di due ideali \u00e8 ancora un ideale, mentre l'unione non sempre.\nUn'altra operazione \u00e8 il radicale di un ideale."}
{"id": "256532", "revid": "287204", "url": "https://it.wikipedia.org/wiki?curid=256532", "title": "Brugg", "text": "Brugg (toponimo tedesco) \u00e8 un comune svizzero di 11\u00a0092 abitanti del Canton Argovia, nel distretto di Brugg del quale \u00e8 capoluogo; ha lo status di citt\u00e0.\nGeografia fisica.\nLa citt\u00e0 \u00e8 attraversata dal fiume Aar ed \u00e8 collegata a Frick attraverso il valico B\u00f6zbergpass. Verso nord la montagna Bruggerberg fa parte della catena del massiccio del Giura.\nStoria.\nLa citt\u00e0 fu acquisita dalla casa d'Asburgo nell'XI secolo; nel 1415 pass\u00f2 al territorio di Berna, nel 1798 al Canton Argovia. Nel 1901 ha inglobato il comune soppresso di Altenburg, nel 1970 quello di Lauffohr, nel 2010 quello di Umiken e nel 2020 quello di Schinznach-Bad.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (dal 1930 con Altenburg, dal 1970 con Lauffohr):\nInfrastrutture e trasporti.\nRilevante nodo ferroviario, Brugg \u00e8 servita dall'omonima stazione sulle ferrovie Zurigo-Brugg e B\u00f6zbergbahn (linea S12 della rete celere di Zurigo e linee S23, S25 e S29 della rete celere dell'Argovia).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "256535", "revid": "1305772", "url": "https://it.wikipedia.org/wiki?curid=256535", "title": "Daga (arma)", "text": "La daga \u00e8 un'arma bianca.\nSi tratta di una sorta di spada a lama corta, comunque pi\u00f9 lunga di quella di un pugnale, larga e a doppio taglio, affine al gladio degli antichi romani.\nCostituitasi in epoca protostorica quale modello di passaggio dal pugnale alla spada vera e propria, torn\u00f2 di largo uso nel corso del Medioevo, quando l'uso predominante di spade a lama lunga (v. spada d'armi) port\u00f2 allo sviluppo di un apposito vocabolo per quelle armi la cui lama era compresa tra i 40 ed i 70 cm. D'ampio uso nel Rinascimento sino al XVII secolo, sia in ambito militare che nella pratica duellistica (v. scherma tradizionale). A partire dal XVIII secolo lo stesso termine pass\u00f2 ad indicare anche certe sciabole corte, dette anche \"sabro\", in dotazione a talune fanterie europee.\nEtimologia.\nL'etimo \u00e8 incerto. Studiosi come Giacomo Devoto pensavano al latino (\"spatha\") \"D\u0101ca\", con lenizone settentrionale. Il termine \u00e8 comunque passato in tedesco (\"Degen\", col significato di \"spada da duello\") e in polacco (\"daga\"); Secondo altri autori, il termine \u00e8 nato in ambito provenzale e l'ipotesi che derivi da \"D\u0101ca\" (\"ensis\"), come quella di una derivazione dal persiano \"teg\" (\"spada\") sono considerate aleatorie.\nIn lingua inglese il vocabolo \"dagger\" indica oggi genericamente il pugnale.\nStoria.\nOrigini.\nIn Europa fu la protoceltica cultura di Hallstatt ad introdurre le spade in ferro. I primi esemplari di queste armi, attestati a partire dal VII secolo a.C., avevano lama corta e massiccia, funzionali ad uno stile di combattimento che ormai prediligeva gli scontri di fanteria e non pi\u00f9 di cavalleria. La daga era cio\u00e8 tornata a fungere da tramite tra la vecchia generazione di armi lunghe manesche e la nuova.\nA partire dal V secolo a.C., la cultura di La T\u00e8ne, ormai pienamente celtica, diffuse in Europa Occidentale delle spade dalla lama sempre pi\u00f9 lunga che raggiunsero prima e superarono poi gli standard delle antiche spade in bronzo. La daga con massiccia lama a foglia o triangolare rest\u00f2 comunque sempre in uso ai Celti durante il loro predominio sull'Europa: ancora nel I secolo a.C., l'eroe dell'Ulster C\u00fa Chulainn, celebrato nella saga della mitologia irlandese \"T\u00e1in B\u00f3 C\u00faailnge\", si prepara alla lotta nella piana di Mag Muirthemne prendendo \"le sue otto piccole spade e la spada dall'elsa d'avorio e la lama brillante\".\nIl \"gladius\" in uso al legionario romano, originariamente sviluppato dal modello della spada celtica di fanteria (v. \"gladius hispaniensis\") divenne, nel I-II secolo una daga con lama lunga circa 60 cm (v. Gladio \"Imperiale\", Mod. Pompei, Magonza, ecc.) che nel Tardo Impero venne ribattezzata \"semispatha\" in contrapposizione alla \"spatha\" dalla quale la spada della cavalleria medievale avrebbe avuto origine.\nMedioevo.\nLa daga fu uno degli strumenti di difesa/offesa pi\u00f9 diffusi nell'Europa del Basso Medioevo.Il successo dell'arma fu tale da meritarle un posto nei trattati di scherma dei pi\u00f9 grandi maestri, primo tra tutti Fiore dei Liberi (1350-1420) che nel suo \"Flos Duellatorum\" si present\u00f2 ai lettori con queste parole: \"Magistro primo son de daga\". La maggior parte delle daghe, a partire dal XIV secolo, si rifece alla linea dei pugnali pi\u00f9 diffusi: il baselardo con guardia ad \"H\", dal quale origin\u00f2 la \"Schweizerdegen\", ed il pugnale a rognoni con guardia costituita da due sfere dal quale svilupp\u00f2 il \"dirk\". La daga a rondelle differisce poco dall'archetipo del baselardo avendo, invece delle stanghe, un'elsa composta da dischi perpendicolari all'asse del manico. Pi\u00f9 interessanti furono invece la daga con elsa a croce, vera e propria forma rimpicciolita della spada d'armi da cui avrebbero preso origine la daghetta seicentesca e lo stiletto, e la cinquedea o daga a lingua di bue, la cui lama all'elsa era larga cinque dita, da cui il nome.\nRinascimento ed Evo Moderno.\nIl successo della daga quale arma di difesa/offesa sia d'uso militare che civile, prosegu\u00ec in Europa nel Rinascimento ed oltre.\nSin dal XVI secolo i maestri di scherma avevano introdotto con successo il connubio tra arma lunga ed arma corta accoppiando, nell'uso, la spada da lato alla daga. Nel corso del XVII secolo, quando la spada da lato divenne la striscia, anche la daga si assottigli\u00f2 ed allung\u00f2, divenendo la daghetta d'uso militare o duellistico con complessa elsa dotata di guardia a vela/coppa, archetti di rinforzo, arco paramano, ecc. Nella realt\u00e0 urbana, per la difesa personale, ebbe larga diffusione lo stiletto, altra tipologia di daga con guardia a croce e lama lunga e sottile.\nNel XVIII secolo, quando la scherma abbandon\u00f2 la striscia per lo spadino, di per s\u00e9 stesso poco pi\u00f9 lungo della daghetta, la daga, anche nella variante a sciabola corta, a lama sia dritta che curva, divenne parte dell'uniforme di alcuni corpi di fanteria. Nel XVIII secolo alcuni corpi del genio, in particolare pontieri, dell'armata sarda ne adottarono una variante a lama dritta con costola a sega.\nParallelamente all'Europa, anche l'Oriente svilupp\u00f2, a partire dal Quattrocento, particolari tipologie di spade corte. Interessantassimo \u00e8 il \"katara\" del subcontinente indiano, una solida lama di daga in acciaio Damasco, priva di codolo, immanicata su due stanghe collegate orizzontalmente dall'impugnatura, capace di portare potenti e rapidi attacchi di punta. Il \"kindjal\" del Caucaso, passato in uso alle forze dell'Impero ottomano ed ai Cosacchi, ricorda molto una versione accorciata del gladio imperiale romano.\nPi\u00f9 difficili da far rientrare nella tipologie delle daghe due armi a lama ricurva: il \"wakizashi\" giapponese, sorta di variante a lama corta della spada \"katana\" con la quale veniva sempre portato (v. \"daish\u014d\"), un po' come il connubio striscia-daghetta, e lo \"yatagan\" ottomano, una spada corta con lama affilata sul lato concavo portata dai giannizzeri del sultano.\nEt\u00e0 contemporanea.\nLa rapida evoluzione dell'arte bellica occidentale imposta dal sistematico diffondersi dell'arma da fuoco portatile stronc\u00f2 il normale utilizzo della daga cos\u00ec come stava facendo con la spada.&lt;br&gt;Almeno sino alla seconda guerra mondiale, la daga continu\u00f2 per\u00f2 ad avere un impiego diffuso negli eserciti europei ibridandosi con la baionetta. Nel corso dell'Ottocento infatti la vecchia baionetta a ghiera settecentesca venne sostituita da una nuova tipologia consistente in una vera e propria daga con lama monofilare di notevoli dimensioni, dotata di ghiera d'inastamento congiunta alla guardia. Largamente diffusa tra gli eserciti di tutta Europa sin dalla seconda met\u00e0 del XIX secolo, questa nuova baionetta era per\u00f2 gi\u00e0 inadatta allo scontro al tempo della prima guerra mondiale. Le testimonianze dei reduci, primo tra tutti il noto romanziere Erich Maria Remarque, declassa infatti la baionetta al rango di equipaggiamento da campo pi\u00f9 che ad arma per gli scontri corpo-a-corpo, tra l'altro frequentissimi, della guerra di trincea.\nInteressante fu invece il vero e proprio riciclo della daga quale arma cerimoniale da parte dei regimi d'inizio XX secolo. Sia le Camicie nere di Benito Mussolini che le SA-SS di Adolf Hitler avevano infatti nella daga un elemento imprescindibile della loro uniforme.\nTipologie di daga.\nArma ibrida pugnale-daga.\nDaghetta (anche Manosinistra), tipica della scherma seicentesca.\nColtello-spada.\n\"Billao\".\nColtello-pugnale-spada.\n\"Kindjal\", grossa daga del Caucaso.\nSpada-pugnale.\nCinquedea (anche Anelace), massiccia daga del Rinascimento italiano.\nDaga-pugnale.\nDaga a rondelle, daga medievale, usata in battaglia e come utensile da lavoro.\nSpada-pugnale-coltello.\n\"Katara\", grossa daga a spinta del subcontinente indiano.\nArma simile.\n\"Dirk\", daga monofilare della Scozia.\nCuriosit\u00e0.\nUna daga stilizzata viene utilizzata come simbolo matematico (all'apice destro dell'elemento a cui si riferisce, come in \nformula_1) per indicare, ad esempio, gli operatori aggiunti."}
{"id": "256536", "revid": "111373", "url": "https://it.wikipedia.org/wiki?curid=256536", "title": "Turgi", "text": "Turgi (toponimo tedesco) \u00e8 un comune svizzero di 2\u00a0962 abitanti del Canton Argovia, nel distretto di Baden.\nStoria.\nIl comune di Turgi \u00e8 stato istituito 1884 per scorporo dal territorio del comune di Gebenstorf.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nTurgi \u00e8 servito dall'omonima stazione sulle ferrovie Zurigo-Olten e Turgi-Waldshut (linee S23, S27 e S29 della rete celere dell'Argovia e linee S12 e S19 della rete celere di Zurigo).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "256539", "revid": "1699421", "url": "https://it.wikipedia.org/wiki?curid=256539", "title": "Motu Proprio", "text": ""}
{"id": "256540", "revid": "148107", "url": "https://it.wikipedia.org/wiki?curid=256540", "title": "Polinomio minimo", "text": "In matematica, e pi\u00f9 precisamente in algebra lineare, il polinomio minimo di una trasformazione lineare di uno spazio vettoriale o di una matrice quadrata \u00e8 il polinomio monico di grado minore fra tutti quelli che annullano la trasformazione o matrice.\nIl polinomio minimo \u00e8 utile per determinare la diagonalizzabilit\u00e0 e la forma canonica di Jordan della trasformazione o matrice.\nDefinizione.\nMatrici quadrate.\nData una matrice quadrata formula_1 a valori in un certo campo formula_2, si considera l'insieme:\ndi tutti i polinomi che si annullano in formula_1. Questo insieme risulta essere un ideale nell'anello formula_5 di tutti i polinomi con coefficienti in formula_2.\nL'anello formula_5 \u00e8 un anello euclideo: \u00e8 infatti possibile fare una divisione fra polinomi con resto. Conseguentemente, \u00e8 un anello ad ideali principali: ogni ideale \u00e8 generato da un unico elemento. In particolare:\n\u00e8 generato da un elemento formula_9. Tale elemento \u00e8 unico solo a meno di moltiplicazione per una costante non nulla: \u00e8 quindi unico se lo si suppone \"monico\" (cio\u00e8 con coefficiente 1 nel termine formula_10 pi\u00f9 grande). Si definisce quindi il polinomio minimo di formula_1 tale polinomio formula_9.\nEndomorfismi.\nDato un endomorfismo:\ndi uno spazio vettoriale formula_14 su formula_2 di dimensione finita, il \"polinomio minimo\" formula_9 di formula_17 \u00e8 definito in modo analogo come il generatore monico dell'ideale:\nformato da tutti i polinomi che annullano formula_17. L'endomorfismo formula_20 \u00e8 costruito interpretando la moltiplicazione come composizione di endomorfismi.\nPropriet\u00e0.\nLe propriet\u00e0 qui elencate per le matrici quadrate valgono anche per gli endomorfismi.\nPolinomio caratteristico.\nPer il teorema di Hamilton-Cayley, se formula_21 \u00e8 il polinomio caratteristico di una matrice formula_1 allora formula_23. Quindi formula_21 \u00e8 un elemento dell'ideale formula_25, e perci\u00f2 il polinomio minimo \u00e8 un divisore del polinomio caratteristico.\nPi\u00f9 precisamente, se il polinomio caratteristico formula_26 si decompone in fattori primi come:\nallora il polinomio minimo si decompone in fattori primi come:\ndove:\nIn particolare, i polinomi minimo e caratteristico hanno gli stessi fattori primi.\nTriangolarizzabilit\u00e0.\nUna matrice \u00e8 triangolarizzabile se e solo se il suo polinomio minimo ha tutte le radici nel campo formula_2.\nDiagonalizzabilit\u00e0.\nIn base al teorema di diagonalizzabilit\u00e0, si sa che una matrice \u00e8 diagonalizzabile se e solo se ha tutti gli autovalori nel campo formula_2 e la molteplicit\u00e0 algebrica di ogni autovalore \u00e8 uguale alla sua molteplicit\u00e0 geometrica.\nNe consegue che una matrice \u00e8 diagonalizzabile se e solo se il polinomio minimo a essa associato ha tutte radici nel campo formula_2 di molteplicit\u00e0 uguale a formula_33.\nEsempi.\nGrado uno.\nIl polinomio minimo di una matrice formula_34 ottenuta moltiplicando uno scalare formula_35 per la matrice identit\u00e0 formula_25 \u00e8 pari a:\nD'altra parte, se formula_38 \u00e8 di grado uno, la matrice \u00e8 necessariamente del tipo formula_39.\nDiagonale.\nIl polinomio minimo della matrice diagonale:\n\u00e8\nmentre il polinomio caratteristico \u00e8:\nBlocco di Jordan.\nIl polinomio minimo di un blocco di Jordan:\n\u00e8:\nApplicazioni.\nDiagonalizzabilit\u00e0.\nIl polinomio minimo \u00e8 uno strumento potente per determinare la diagonalizzabilit\u00e0 di un endomorfismo.\nProiezioni.\nUna proiezione, nella sua accezione pi\u00f9 generale, \u00e8 un endomorfismo formula_17 tale che:\nUna proiezione \u00e8 sempre diagonalizzabile. Infatti, prendendo:\nvale formula_48. Ne segue che formula_21 appartiene all'ideale formula_25, ed \u00e8 quindi diviso dal polinomio minimo formula_38 di formula_17. Poich\u00e9 formula_21 ha due radici 0 e 1 di molteplicit\u00e0 1, anche formula_38 ha radici di molteplicit\u00e0 1, e quindi formula_17 \u00e8 diagonalizzabile.\nInvoluzioni.\nUna involuzione \u00e8 un endomorfismo formula_17 tale che:\nAnalogamente, formula_17 \u00e8 radice del polinomio formula_59 che ha due radici, che sono distinte se la caratteristica del campo \u00e8 diversa da formula_60. Quindi formula_17 \u00e8 diagonalizzabile."}
{"id": "256541", "revid": "709406", "url": "https://it.wikipedia.org/wiki?curid=256541", "title": "Transpeptidasi", "text": "La transpeptidasi \u00e8 un enzima batterico responsabile della formazione dei legami crociati, che si formano per rafforzare la struttura del peptidoglicano, una molecola presente nella parete cellulare dei batteri gram positivi ed in minima parte nella parete dei batteri gram negativi.\nSignificato clinico.\nSi tratta dell'enzima bersaglio dei Beta-lattamici ."}
{"id": "256543", "revid": "111373", "url": "https://it.wikipedia.org/wiki?curid=256543", "title": "Untersiggenthal", "text": "Untersiggenthal (toponimo tedesco) \u00e8 un comune svizzero di 7\u00a0176 abitanti del Canton Argovia, nel distretto di Baden.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nUntersiggenthal \u00e8 servito dalla stazione di Siggenthal-W\u00fcrenlingen sulla ferrovia Turgi-Koblenz-Waldshut.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "256545", "revid": "12067", "url": "https://it.wikipedia.org/wiki?curid=256545", "title": "Hagrid", "text": ""}
{"id": "256547", "revid": "467420", "url": "https://it.wikipedia.org/wiki?curid=256547", "title": "Vittorio Foa", "text": "\u00c8 considerato uno dei padri fondatori della Repubblica italiana.\nBiografia.\nNacque da una famiglia piemontese di origine ebraica; era nipote da parte di padre di un rabbino torinese e malgrado avesse ricevuto la tradizionale educazione religiosa ebraica studiando l'ebraico e la Torah e frequentando la sinagoga, divenne completamente ateo.\nNel 1926, mentre era impiegato in banca, sub\u00ec l'influenza politica di Giovanni Giolitti. Nel 1930 divenne ufficiale di complemento dell'esercito italiano nel reggimento del Principe di Piemonte, di cui fu amico.\nSi laure\u00f2 in giurisprudenza nel 1931 all'Universit\u00e0 di Torino.\nNel 1933 entr\u00f2 in Giustizia e Libert\u00e0, movimento politico antifascista. Il 15 maggio 1935, all'et\u00e0 di 25 anni, venne arrestato a Torino in seguito alla segnalazione dello scrittore Pitigrilli, spia dell'O.V.R.A., la polizia segreta fascista. fu quindi denunciato al Tribunale Speciale Fascista, che lo condann\u00f2 a quindici anni di reclusione per attivit\u00e0 antifascista (1936). Condivise la stessa cella con Ernesto Rossi, Massimo Mila e Riccardo Bauer, e nel frattempo spos\u00f2 il liberalismo di Benedetto Croce. Le condizioni della reclusione furono durissime, con pesanti conseguenze sulla sua salute.\nDopo essere uscito dal carcere di Castelfranco Emilia (MO) nell'agosto 1943, prese parte alla Resistenza con i \"fazzoletti verdi\". Nel settembre dello stesso anno entr\u00f2 nel Partito d'Azione (PdA), di cui divenne segretario assieme a Ugo La Malfa, Emilio Lussu, Altiero Spinelli e Oronzo Reale (1945), e per il quale fu rappresentante presso il Comitato di Liberazione Nazionale (CLN). Nel 1945 si sposa in prime nozze con Lisa Giua, da cui avr\u00e0 tre figli, tra cui il giornalista Renzo, e la storica Anna.\nAll'Assemblea costituente, il 2 giugno 1946, fu eletto deputato del Partito d'Azione e, dopo lo scioglimento di quest'ultimo nel 1947, alla fine dello stesso anno pass\u00f2 al Partito Socialista Italiano (PSI), di cui fu dirigente nazionale e, per tre legislature (1953-1968), deputato.\nIl 1948 fu l'anno in cui Foa entr\u00f2 nella FIOM nazionale; nell'ottobre del 1949 entr\u00f2 nella segreteria nazionale della CGIL di Giuseppe Di Vittorio, come vicesegretario responsabile dell'Ufficio studi, e nel 1955 fu segretario nazionale della FIOM.\nDopo una collaborazione iniziale nel 1959 con la nascente rivista \"Passato e presente\" (nata intorno ad Antonio Giolitti e diretta da Carlo Ripa di Meana) Foa divenne uno dei massimi teorici della linea politica dell'autonomia operaia, che ispir\u00f2 molti anni dopo la nascita dell'omonimo movimento politico, e scrisse fra l'altro, nel 1961, l'editoriale del primo numero della rivista di Raniero Panzieri, \"Quaderni Rossi\", legata a tale area.\nNel 1964, per effetto di una scissione a sinistra del PSI, nacque il Partito Socialista Italiano di Unit\u00e0 Proletaria (PSIUP), di cui Foa fu dirigente nazionale. Nel 1966-1968 cominci\u00f2 a collaborare con \"La Sinistra\", un giornale nato attorno a Silverio Corvisieri, Augusto Illuminati, Giulio Savelli e Lucio Colletti, e nel 1969 con \"il manifesto\", rivista mensile omonima del gruppo politico originatosi da una scissione a sinistra del PCI. Per qualche tempo Foa fu membro della direzione del giornale, ma nel 1970 si dimise dalla CGIL e usc\u00ec dallo PSIUP, ritirandosi per un breve periodo a vita privata.\nA seguito per\u00f2 della sconfitta elettorale del PSIUP nel 1972 e al suo scioglimento (il 16 luglio), Foa diede vita con diversi membri della sinistra del partito (Silvano Miniati, Guido Biondi, Mario Brunetti, Aristeo Biancolini, Pino Ferraris, Daniele Protti, Mario Albano, Dante Rossi e i sindacalisti Elio Giovannini, Antonio Lettieri e Gastone Sclavi) al Nuovo PSIUP; quest'ultimo per\u00f2 nel novembre del '72 contribu\u00ec, con la sinistra del Movimento Politico dei Lavoratori (MPL) alla creazione del Partito di Unit\u00e0 Proletaria (PdUP), di cui divenne dirigente nazionale. L'idea di Foa era quella di creare una forza politica che orientasse i gruppi rivoluzionari verso una prospettiva di \"governo delle sinistre\" distogliendole da una prospettiva rivoluzionaria.\nNel luglio 1974 il Partito di Unit\u00e0 Proletaria si unific\u00f2 al gruppo de \"Il manifesto\" dando luogo al Partito di Unit\u00e0 Proletaria per il Comunismo: Foa fece parte, con Silvano Miniati, della sinistra del nuovo partito (circa il 44%). Con il PdUP per il Comunismo prese parte alla promozione della lista unica della nuova sinistra, Democrazia Proletaria (DP), avvenuta nel 1975-76: per questo cartello elettorale fu eletto nelle circoscrizioni di Torino e Napoli ma rinunci\u00f2 a favore di Silverio Corvisieri (Avanguardia operaia) e Mimmo Pinto (Lotta Continua). Fu a sostegno di Fabrizio Panzieri (condannato a otto anni, tra le altre cose, per concorso morale nell'omicidio di Mikis Mantakas) insieme a due altri autorevoli intellettuali della sinistra: Aldo Natoli e Antonio Landolfi, con lui componenti del \"Comitato per la liberazione di Panzieri\" che provocatoriamente si autodenunciarono. Nel 1977 inizi\u00f2 a scrivere per il \"Quotidiano dei lavoratori\", giornale di AO, mentre sua moglie Lisa intraprese la militanza in LC.\nNel 1977 il Partito di Unit\u00e0 Proletaria per il Comunismo perse la corrente ex-PSIUP-MPL (assieme alle cosiddette \"Federazioni unitarie\" e all'area sindacale di Giovannini) che prese parte alla costituente partitica di DP, mentre il partito rimase in mano alla componente de \"il manifesto\".\nIn seguito, Foa si allontan\u00f2 nuovamente dalla vita politica: il suo ultimo intervento ufficiale fu alla commissione del Congresso di DP (gennaio 1980). Promise di \"non parlare n\u00e9 scrivere pi\u00f9 di politica per almeno quattro anni\", e prefer\u00ec dedicarsi all'insegnamento accettando la cattedra di Storia contemporanea alle Universit\u00e0 di Modena e di Torino. Riprese anche a collaborare con l'ufficio studi della CGIL.\nIl 15 giugno 1987 fu eletto senatore come indipendente nelle liste del PCI, pur non essendo mai stato comunista. Ha scritto infatti Foa: \u00abNon credo di avere mai accettato il marxismo come un canone di interpretazione globale della realt\u00e0. (...) Io non sono mai stato comunista e nessuno mi ha mai chiesto di diventarlo, forse anche per il mio impermeabile individualismo piccolo-borghese che ha resistito anche a decenni di lavoro sindacale. La mia coabitazione con i comunisti \u00e8 stata tutta sul versante, che ritengo dominante, della costruzione democratica\u00bb.\nSostenne la trasformazione del PCI in Partito Democratico della Sinistra (PDS). Favorevole alla partecipazione italiana nella Guerra del Golfo, nel 1992 abbandon\u00f2 la politica attiva per dedicarsi alla scrittura di alcuni libri, in gran parte autobiografici: nel 2003 usc\u00ec \"Un dialogo\", edito dalla Feltrinelli e scritto a quattro mani con Carlo Ginzburg.\nIn una intervista del 2006 dichiar\u00f2:\nPartecip\u00f2 alla fondazione del Partito Democratico nel 2007. Mor\u00ec a Formia il 20 ottobre 2008. Ha detto di lui l'ex presidente del consiglio Massimo D'Alema: \u00ab\"un uomo che nel corso della sua vita, pur essendo ormai un pezzo della storia d'Italia, ha tuttavia continuato a essere un innovatore che ha guardato con simpatia allo sforzo di rinnovamento politico e culturale della sinistra fino all'ultimo. Ci ha incoraggiato ad avere coraggio\"\u00bb. E il Presidente della Repubblica Italiana Giorgio Napolitano: \u00ab\"\u00e8 stato senza alcun dubbio una delle figure di maggiore integrit\u00e0 e spessore intellettuale e morale della politica e del sindacalismo italiano del Novecento\"\u00bb."}
{"id": "256550", "revid": "599013", "url": "https://it.wikipedia.org/wiki?curid=256550", "title": "Exsurge Domine", "text": "Exsurge Domine (lett. \"Sorgi, o Signore\", dal latino \"exsurgo\", alzarsi, ribellarsi, e \"Dominus\", Signore, nella sua accezione ecclesiastica) \u00e8 una bolla papale emessa da papa Leone X il 15 giugno 1520 in risposta sia alla contestazione sulle indulgenze del 1517 che agli scritti successivi del teologo tedesco Martin Lutero.\nStoria.\nIl Papa esige che Martin Lutero ritratti 41 errori specificati desunti dalle sue 95 tesi o negli scritti successivi, entro un periodo di sessanta giorni dalla pubblicazione. Sebbene la bolla non criticasse direttamente tutti i punti toccati da Lutero, essa vietava in tutti i paesi cattolici la stampa, la vendita e la lettura di qualsiasi libro contenente gli errori e le eresie contenuti negli scritti luterani e si richiedeva alle autorit\u00e0 secolari (tutti i principi tedeschi) di far rispettare la bolla nei loro domini.\nIl frate teologo attese sei mesi, ma alla scadenza del 10 dicembre 1520 bruciava pubblicamente sulla piazza di Wittenberg, tra gli applausi dei suoi sostenitori la sua copia della bolla assieme a volumi di diritto canonico \"Corpus iuris canonici\". Questo era l'inizio della rivolta antiromana che avrebbe portato alla scomunica con la bolla \"Decet Romanum Pontificem\".\nBibliografia.\nIl testo della \"Exsurge Domine\" \u00e8 reperibile in latino e traduzione italiana in:"}
{"id": "256551", "revid": "729019", "url": "https://it.wikipedia.org/wiki?curid=256551", "title": "Ourayite", "text": "L'ourayite \u00e8 un minerale scoperto nel 1977. Il nome deriva da quello della localit\u00e0 in cui \u00e8 stata scoperta, Ouray in Colorado.\nOrigine e giacitura.\nL'ourayite \u00e8 un minerale di origine magmatica idrotermale in vene sulfuree.\nForma in cui si presenta in natura.\nL'ourayite si presenta sotto forma di cristalli lamellari o di cristalli microscopici."}
{"id": "256552", "revid": "1776051", "url": "https://it.wikipedia.org/wiki?curid=256552", "title": "Eskimoite", "text": "L'eskimoite \u00e8 un minerale."}
{"id": "256554", "revid": "1442080", "url": "https://it.wikipedia.org/wiki?curid=256554", "title": "Vikingite", "text": "La vikingite \u00e8 un minerale."}
{"id": "256555", "revid": "1442080", "url": "https://it.wikipedia.org/wiki?curid=256555", "title": "Schirmerite", "text": "La schirmerite \u00e8 un minerale."}
{"id": "256556", "revid": "1776051", "url": "https://it.wikipedia.org/wiki?curid=256556", "title": "Treasurite", "text": "La treasurite \u00e8 un minerale."}
{"id": "256557", "revid": "1442080", "url": "https://it.wikipedia.org/wiki?curid=256557", "title": "Gustavite", "text": "La gustavite \u00e8 un minerale."}
{"id": "256558", "revid": "1442080", "url": "https://it.wikipedia.org/wiki?curid=256558", "title": "Neyite", "text": "La neyite \u00e8 un minerale."}
{"id": "256559", "revid": "1442080", "url": "https://it.wikipedia.org/wiki?curid=256559", "title": "Izoklakeite", "text": "L'izoklakeite \u00e8 un minerale appartenente al gruppo della kobellite."}
{"id": "256560", "revid": "767487", "url": "https://it.wikipedia.org/wiki?curid=256560", "title": "Giessenite", "text": "La giessenite \u00e8 un minerale."}
{"id": "256561", "revid": "767487", "url": "https://it.wikipedia.org/wiki?curid=256561", "title": "Tintinaite", "text": "La tintinaite \u00e8 un minerale appartenente al gruppo della kobellite."}
{"id": "256562", "revid": "1442080", "url": "https://it.wikipedia.org/wiki?curid=256562", "title": "Kobellite", "text": "La kobellite \u00e8 un minerale appartenente al gruppo omonimo."}
{"id": "256563", "revid": "1442080", "url": "https://it.wikipedia.org/wiki?curid=256563", "title": "Eclarite", "text": "L'eclarite \u00e8 un minerale."}
{"id": "256564", "revid": "106908", "url": "https://it.wikipedia.org/wiki?curid=256564", "title": "Luoghi di Marcel Proust", "text": "Molti sono i luoghi in cui Marcel Proust visse o a cui lo scrittore fa riferimento nelle proprie opere.\nLe case.\n96, rue La Fontaine.\nMarcel Proust nacque ad Auteuil, al numero 96 di rue La Fontaine, nella casa dello zio materno Louis Weil (edificio oggi occupato da una banca). Luogo d'origine della madre Jeanne, Auteuil era una cittadina, o meglio un sobborgo ad ovest di Parigi, frequentato da alcune tra le personalit\u00e0 pi\u00f9 in vista dell'epoca: basti ricordare che vi risiedevano la famiglia Goncourt (la casa esiste ancora) e Jacques\u2013\u00c9mile Blanche, uno dei pi\u00f9 famosi ritrattisti dell'epoca.\n I genitori di Marcel, che vivevano nel quartiere del boulevard Haussmann in rue Roy 8 a Parigi, avevano scelto provvisoriamente questa sistemazione, in attesa degli sviluppi del moto insurrezionale che aveva portato alla proclamazione della Comune di Parigi, e qui avvenne il parto e il piccolo fu battezzato il giorno 5 di agosto con rito cattolico.\n9, Boulevard Malesherbes.\nCon il normalizzarsi della situazione, i Proust decisero di fare ritorno a Parigi, stabilendosi a due passi dalla chiesa della Madeleine, al numero 9 di Boulevard Malesherbes, in fondo ad un cortile interno al primo piano. Questa casa compare diverse volte nell'opera dello scrittore, anche se lui stesso giudicher\u00e0 questo quartiere uno dei pi\u00f9 brutti di Parigi. Nell'aprile del 1894 Proust incontra Oscar Wilde e lo invita a casa sua. Wilde da parte sua critica l'arredamento della casa e rifiuta di restare a cena, cosa che colpisce negativamente Marcel.\n45, rue de Courcelles.\nNel 1900 i Proust si trasferiscono in un grande appartamento in una via molto elegante, 45, rue de Courcelles, al secondo piano.\n102, Boulevard Haussmann.\nAll'inizio del 1906, dopo la morte della madre, Marcel, che non sopporta di vivere dove tutto gli ricorda i genitori, si trasferisce nel palazzo della zia Weil, in un appartamento pi\u00f9 piccolo al primo piano di 102, Boulevard Haussmann, dove far\u00e0 approntare nel 1910 una stanza da letto rivestita di sughero per meglio isolarsi dai rumori.\nNel maggio del 1919 la zia di Proust rileva le quote di propriet\u00e0 dei fratelli Proust e vende l'immobile alla banca Varin-Bernier.\nCostretto a traslocare Proust regala gran parte dei mobili ad Albert Le Cuziat che li utilizza per arredare un bordello per omosessuali: \"Hotel Marigny\". I pettegoli dicevano che cos\u00ec Proust nelle sue frequenti visite si sentiva come a casa sua. In realt\u00e0 Le Cuziat nel suo lavoro da valletto della aristocrazia aveva fornito a Proust moltissime informazioni sul loro modo di comportarsi.\n8 bis, rue Laurent-Pichat.\nProust si trasferisce presso l'attrice R\u00e8jane al terzo piano in 8 bis, rue Laurent-Pichat dove rimane pochi mesi.\n44, rue Hamelin.\nIn ottobre trasloca nuovamente e va a vivere vicino all'Etoile al quarto piano di 44, rue Hamelin, in un appartamento non ammobiliato e senza riscaldamento: Proust crede che questa sistemazione sia provvisoria, e invece \u00e8 quella definitiva.\nDue traslochi nello stesso anno sono veramente un colpo per la sensibilit\u00e0 di Proust e mettono in crisi il suo gi\u00e0 precario equilibrio; il biografo di Proust Jean-Yves Tadie arriva ad affermare che questo doppio trasloco ha significato per Proust la preparazione alla morte.\nIn questo appartamento morir\u00e0 tra le cinque e le sei del pomeriggio di sabato 18 novembre 1922. La casa \u00e8 ora un albergo e una lapide ricorda che vi \u00e8 morto Marcel Proust.&lt;br&gt;\nI funerali avvengono il mercoled\u00ec 22 nella chiesa di Saint-Pierre de Chaillot.\nMarcel Proust riposa nel cimitero delle glorie di Francia, il P\u00e8re Lachaise nella tomba 90, la tomba di famiglia, un semplice rettangolo di granito nero con incisi i nomi di Marcel, dei suoi genitori e del fratello Robert. Si trova nel settore nord ovest vicino al colombaio /crematorio, di fronte alla tomba del grande poeta Guillame Apollinaire.\nI luoghi delle vacanze.\nIlliers.\nTra i sei e i nove anni, Marcel trascorre le vacanze pasquali ed estive a Illiers, citt\u00e0 natale del padre, a casa della zia Elisabeth Proust. Sposata con Jules Amiot, Elisabeth figura tra i personaggi della \"Recherche\" con il nome di \"Tante L\u00e9onie\". La casa di \"Tante L\u00e9onie\" \u00e8 ora un piccolo museo di fotografie proustiane e oggetti dell'epoca tra cui la famosa copia del romanzo di George Sand \"Francois le Champi,\" citata nella scena del bacio materno.\nDi fronte alla chiesa si trovava la drogheria dei nonni paterni e il negozio di stoffe dello zio Jules, che possedeva anche un giardino ornamentale, ancora esistente, denominato \"Pr\u00e9 Catelan\", trasfigurato nella \"Recherche\" in un vasto parco.\nPoco lontano da Illiers, si trova il paese di M\u00e9r\u00e9glise che nel libro diventa \"M\u00e9s\u00e9glise\". Illiers si trova nella regione Centro (Eure-et-Loir), a una distanza di 25 chilometri da Chartres e di 115 chilometri da Parigi. Nel grande libro di Marcel Proust questa cittadina assume il nome di \"Combray\". Per questa ragione nel 1971, nel centenario della nascita di Marcel Proust, questa cittadina gli ha reso omaggio cambiando il suo nome in \"Illiers-Combray\".\nCabourg.\nPer diversi anni Marcel Proust frequenta Cabourg, una cittadina sul mare molto alla moda situata sulla costa normanna. Numerose pagine di Proust sono dedicate a questa cittadina, che nel libro diventa \"Balbec\": oggi vi si trova la \"Promenade Marcel Proust\", lunga pi\u00f9 di tre chilometri in riva al mare.\nProust alloggia sempre al Grand H\u00f4tel al quarto e ultimo piano alla stanza 404, che ora \u00e8 stata ricostruita con suppellettili dell'epoca. Le camere a fianco erano riservate alla madre e alla nonna di Proust. Anche questo Grand Hotel per rendere omaggio a Proust ha cambiato la sua denominazione in \"Grand Hotel Cabourg-Balbec\". Inoltre alla reception espone un busto bronzeo di Marcel.\nVenezia.\nVenezia \u00e8 parte importante nel libro con pagine molto emozionanti. Proust vi fece due viaggi attorno al 1900, con la madre e da solo. Inizialmente si avvicina alla citt\u00e0 influenzato dalle idee di Ruskin che aveva scritto \"The Stones of Venice\", poi invece rimane affascinato dall'unicit\u00e0 della citt\u00e0.\nParigi.\nDopo la morte della madre, nel 1905, Marcel smette di organizzare ricevimenti a casa sua e prende l'abitudine di fare inviti e soggiornare anche per intere settimane all\"'H\u00f4tel Ritz\" a place Vend\u00f4me, uno dei pi\u00f9 lussuosi alberghi di Parigi: basti ricordare che lo chef di cucina era il grande cuoco Escoffier, mentre il maitre che seguiva Marcel era Olivier Dabescat, che tante informazioni dava a Proust sui gusti dell'aristocrazia. Ancora oggi quest'albergo mantiene al primo piano una stanza dedicata a Marcel Proust.\nI locali della \"Recherche\".\nSono molti i luoghi che Proust cita nella grande opera:"}
{"id": "256566", "revid": "2106858", "url": "https://it.wikipedia.org/wiki?curid=256566", "title": "Ippolito Caffi", "text": "La vita.\nNato da Giacomo e da Maria Castellani, studi\u00f2 a Belluno, poi a Padova con il cugino pittore Pietro Paoletti, che lavorava assieme a un altro pittore bellunese di gusto neoclassico, Giovanni De Min; infine all'Accademia di Venezia, dove pot\u00e9 conoscere i vedutisti veneziani del Settecento. \u00c8 un esempio di questo periodo il suo \"Il ponte di Rialto\", in Ca' Pesaro.\nIn quell'ambiente di seria applicazione, ma scarso respiro, Caffi cominci\u00f2 a sentire un senso di disagio: cos\u00ec, nel gennaio del 1832, si trasfer\u00ec a Roma insieme col cugino Paoletti. Frequentando la sua bottega, Caffi miglior\u00f2 la propria tecnica, approfondendo il genere della veduta. Agli inizi del 1833 Caffi apr\u00ec un proprio studio, dedicandosi alla pittura dal vero e al disegno.\nDomiciliato a Roma, si spostava spesso in altre citt\u00e0 per esporre le sue opere. A Roma fece anche un viaggio in mongolfiera, che lo colp\u00ec talmente, da spingerlo a dipingere due quadri quasi romantici.\nNel 1841 decor\u00f2 la \"sala romana\" del Caff\u00e8 Pedrocchi di Padova. Nel 1843 part\u00ec per Napoli e, di qui, per l'Oriente, visitando Atene, la Turchia, la Palestina e l'Egitto; torn\u00f2 in Italia nel 1844, carico di schizzi e di opere.\nNel 1848 lasci\u00f2 Roma, partendo per il Friuli, dove si arruol\u00f2 nella guerra contro l'Austria; fatto prigioniero, evase, fermandosi a Venezia per un anno. Nel 1849 si stabil\u00ec a Genova, in Svizzera e nel 1850 a Torino.\nDopo una serie di viaggi a Londra, dove espose all'Esposizione Universale, a Parigi ed in Spagna, nel 1855 torn\u00f2 a Roma e dal 1858 di nuovo a Venezia, dove sub\u00ec un processo per \"crimine di pubblica violenza\".\nNel 1860 fu prigioniero politico nelle carceri di San Severo per tre mesi, a causa delle sue frequenti visite a Torino e Milano, che destavano i sospetti delle autorit\u00e0 austriache. Da l\u00ec torn\u00f2 a Milano, poi si rec\u00f2 a Napoli, aggregandosi all'esercito garibaldino.\nDopo il 1860, con l'Unit\u00e0 d'Italia, Caffi torn\u00f2 a Venezia, riprendendo a dipingere. \nMor\u00ec a 57 anni, nell'affondamento della nave \"Re d'Italia\" durante la battaglia di Lissa del 1866, nel pieno svolgimento della terza guerra di indipendenza, dopo aver lasciato Venezia in direzione di Firenze e, da l\u00ec, Taranto; la sua fine \u00e8 stata eternata in versi dall'amico poeta Sebastiano Barozzi, nel XXXVIII capitolo del suo poderoso poema \"Cronaca del popolo durante la redenzione d'Italia\": \u00abNavi malconce in quella parte, e in questa / qual s'affonda, qual preda \u00e8 dell'ardore. / E Caffi in mezzo ai flutti ansante, affranto / che scomparisce, e torna a tanto a tanto. // E lagrimando: - Oh Ippolito diletto / ah in qual forma adempi a' tua promessa!... / L'intenso amor dell'arte, il grande affetto / di patria a morte ti men\u00f2 per essa\u00bb.\nPer tutta la vita riusc\u00ec a tenere un tenore di vita abbastanza elevato, vendendo i suoi quadri, alcuni replicati moltissime volte, ai nobili europei, tra i quali lo stesso Principe d'Austria.\nL'opera del Caffi, pur se ispirata ai modelli del Settecento veneziano, riusc\u00ec a modernizzare il vocabolario pittorico delle vedute, sia esplorando nuovi punti di vista, come nelle scene notturne, sia con temi inusuali, come il volo della mongolfiera.\nNonostante sia stato molto apprezzato in vita, Caffi ha dovuto attendere la met\u00e0 degli anni Sessanta per essere seriamente considerato dagli storici dell'arte. Con la grande mostra allestita a Venezia in occasione del centenario della morte, \u00e8 avvenuta la rivalutazione della sua pittura.\nLa sua produzione pittorica fu numerosissima e parte di essa and\u00f2 perduta.\nAl Museo civico di Belluno sono conservate solo poche opere:\nAltre tele fanno parte di collezioni private e numerose altre opere sono conservate in musei, ville e palazzi di molte citt\u00e0 italiane ed europee, tra le quali Citt\u00e0 del Vaticano, Copenaghen, Roma, Torino, Treviso, Trieste, Venezia."}
{"id": "256567", "revid": "290948", "url": "https://it.wikipedia.org/wiki?curid=256567", "title": "Composizione chimica", "text": "In chimica, per composizione chimica (o pi\u00f9 semplicemente composizione) s'intende un concetto che pu\u00f2 essere relativo a una sostanza pura o a una miscela. In entrambi i casi, la composizione indica quali sono le specie chimiche che costituiscono la sostanza o la miscela in esame e qual \u00e8 il loro quantitativo rispetto alle specie chimiche totali. Nel caso di una sostanza, le specie chimiche costituenti che si considerano nella definizione della composizione sono gli atomi, mentre nel caso delle miscele si considerano le singole sostanze (anche dette \"componenti della miscela\").\nComposizione di una sostanza pura.\nPer composizione chimica di una sostanza pura si intende la tipologia e il numero (di ciascuna tipologia) di elementi chimici che la costituiscono.\nRappresentazione della composizione di una sostanza pura.\nUn modo per indicare la composizione di una sostanza pura \u00e8 la sua formula chimica. Ad esempio la formula chimica dell'acqua \u00e8 H2O: tale formula indica che l'acqua \u00e8 costituita dagli elementi idrogeno (H) e ossigeno (O) e che tali elementi stanno nell'acqua in un rapporto 2:1 (2 moli di idrogeno per 1 mole di ossigeno).\nComposizione di una miscela.\nPer composizione chimica di una miscela si intende la distribuzione in peso, in moli, o in volume, dei componenti della miscela all'interno della miscela stessa, o in altre parole le concentrazioni dei singoli componenti nella miscela.\nQuando la composizione di una miscela \u00e8 appositamente pensata e progettata per determinati scopi (ad esempio nel caso di prodotti farmaceutici, prodotti cosmetici, detersivi, materie plastiche, collanti, ecc.), si parla pi\u00f9 specificatamente di \"formulazione\" della miscela, indicando con tale termine anche l'attivit\u00e0 di ideazione e progettazione della stessa miscela.&lt;br&gt;\nSpesso nella formulazione di una miscela sono incluse delle sostanze che forniscono alla miscela le caratteristiche generali, pi\u00f9 altre sostanze che possono essere pi\u00f9 o meno variabili e forniscono delle caratteristiche specifiche della miscela intesa come prodotto \"unico\" (ovvero lo contraddistinguono da altri prodotti similari). Ad esempio un sapone liquido contiene anzitutto dei tensioattivi che svolgono la funzione principale del sapone, ovvero quella di detergere, pi\u00f9 altri componenti che sono aggiunti per impartire della caratteristiche aggiuntive, ad esempio sostanze profumanti, coloranti, ecc.\nRappresentazione della composizione di una miscela.\nEsistono diversi modi per indicare la composizione di una miscela. Generalmente viene indicata fornendo per ciascun componente la sua concentrazione all'interno della miscela. Le grandezze utilizzate pi\u00f9 comunemente per indicare tale concentrazione sono:\nI dati delle concentrazioni di ogni componente possono essere raggruppati ad esempio in una tabella o in un grafico a torta.\nEssendo la concentrazione una grandezza intensiva, cio\u00e8 che non dipende dal volume del campione considerato, la composizione di una miscela \u00e8 anch'essa indipendente dal volume considerato, fintanto che si la miscela sia omogenea.\nEsempio.\nCome esempio di rappresentazione della composizione di una miscela, si riporta di seguito la composizione dell'aria in forma di tabella e di grafico a torta.\nDeterminazione della composizione di una miscela.\nPer determinare la composizione chimica di una miscela, si pu\u00f2 fare uso di tecniche di laboratorio, dette \"analisi chimiche\". In particolare, per conoscere quali sostanze sono presenti in un campione \u00e8 necessario svolgere un'analisi chimica qualitativa, mentre per conoscere la quantit\u00e0 di tali sostanze in un campione \u00e8 necessario svolgere un'analisi chimica quantitativa. Esistono inoltre delle tecniche di laboratorio che forniscono indicazioni sia qualitative sia quantitative, come la cromatografia e l'elettroforesi."}
{"id": "256570", "revid": "287204", "url": "https://it.wikipedia.org/wiki?curid=256570", "title": "Evangeliario di Treviri", "text": "LEvangeliario di Treviri, ora conservato alla Domibliotek della cattedrale di Treviri (ms. 161/134), venne realizzato intorno al 740, nel monastero di Echternach, dal monaco Thomas, nelle sue miniature influenzato sia dall'arte tardoantica che delle isole britanniche.\nIl Tetramorfo del folio 5 verso, in cui \u00e8 fusa in un'unica figura i quattro simboli degli evangelisti (angelo, leone, aquila e bue), \u00e8 una libera invenzione dell'artista che infatti firma come \u00abThomas scribsit\u00bb e non \u00abpinxit\u00bb."}
{"id": "256571", "revid": "729019", "url": "https://it.wikipedia.org/wiki?curid=256571", "title": "Tifo esantematico", "text": "Il tifo esantematico \u00e8 conosciuto anche con i nomi di tifo epidemico, tifo petecchiale, dermotifo, tifo dei pidocchi e tifo europeo \u00e8 una rara zoonosi causata dal batterio \"Rickettsia prowazekii\", trasmesso all'uomo dalla puntura di alcune specie di pidocchi e di pulci. Non \u00e8 da confondere con la febbre tifoide (detta anche tifo addominale), provocata dalla \"Salmonella enterica\".\nEpidemiologia.\nL'agente patogeno della malattia \u00e8 \"Rickettsia prowazekii\", batterio intracellulare obbligato, di piccole dimensioni, Gram negativo e aerobio. La malattia viene trasmessa all'uomo dalla puntura di pidocchi (\"Pediculus humanus corporis\") e pulci infette. A differenza di altre patologie trasmesse da pulci e pidocchi dove l'uomo \u00e8 un ospite occasionale, in questo caso \u00e8 il serbatoio principale. Altri serbatoi rilevanti sono gli scoiattoli volanti i cui pidocchi non infestano l'uomo a differenza delle pulci. I pidocchi responsabili muoiono entro 2-3 settimane terminato il pasto ematico per cui non si verifica la trasmissione transovarica. Le persone pi\u00f9 soggette al contagio sono coloro che vivono in scarse condizioni igieniche che favoriscono la diffusione dei pidocchi, come i senzatetto oppure negli sfollati in seguito a catastrofi naturali o ancora nei soldati. \nLa malattia \u00e8 diffusa in America Meridionale e in America Centrale, Africa e negli Stati Uniti.\nPatogenesi.\nPenetrata nella circolazione sanguigna, \"R. prowazekii\" sfrutta le proteine di membrana per aderire alle cellule endoteliali dalle quali viene endocitata. Dopo essere stata liberata dall'endotelio viene fagocitata dai macrofagi all'interno di fagolisosomi. Questo batterio \u00e8 in grado di lisare questi organelli e riprodursi nel citoplasma e nel nucleo cellulare della cellula infetta. In seguito possono penetrare nelle cellule adiacenti grazie ai filopodi. Il risultato \u00e8 un danno endoteliale che determina sia l'esantema tipico della patologia che l'efflusso di plasma nello spazio extravascolare che pu\u00f2 causare ipovolemia ed insufficienza d'organo. In questa rickettsiosi \u00e8 particolarmente spiccata l'endotelite proliferativa obliterante alle arteriole pre-capillari che con formazione di trombi e lesioni ischemiche a carico degli organi colpiti. L'immunit\u00e0 cellulo-mediata \u00e8 essenziale per contenere l'infezione mentre l'immunit\u00e0 umorale ha un ruolo secondario dal momento che il batterio \u00e8 un intracellulare obbligato.\nClinica.\nAlla puntura di pulci o pidocchi infetti segue un'incubazione di 2-30 giorni (mediamente 8 giorni) cui seguono febbre alta, cefalea grave, congiuntivite, mialgie, artralgie, malessere generale. Nel 20-80% dei casi compare un esantema maculare ai fianchi che si estende in direzione centrifuga e che risparmia il capo; in seguito le macule si trasformano in un quadro purpurico. Possono insorgere complicanze quali polmonite e segni e sintomi neurologici come confusione, stupor e coma. Il decorso della patologia \u00e8 molto prolungato, con la febbre che si risolve entro 2-3 settimane ma la sintomatologia pu\u00f2 perdurare anche per 3 mesi. Se non trattata porta al decesso in almeno il 25-30% dei casi. \nIl tifo esantematico pu\u00f2 recidivare a distanza anni (malattia di Brill-Zinsser). Questa forma presenta una sintomatologia pi\u00f9 lieve e non \u00e8 comune la ricomparsa dell'esantema.\nDiagnosi.\nLa diagnosi si effettua solitamente mediante immunofluorescenza indiretta volta a rilevare anticorpi diretti contro il lipopolisaccaride e altri antigeni specifici di membrana.\nTrattamento.\nIl trattamento d'elezione \u00e8 la doxiciclina. \u00c8 disponibile un vaccino utilizzato nelle popolazioni ad alto rischio.\nLa prevenzione si effettua con l'eliminazione dei pidocchi e una buona igiene personale."}
{"id": "256572", "revid": "110157", "url": "https://it.wikipedia.org/wiki?curid=256572", "title": "Obersiggenthal", "text": "Obersiggenthal (toponimo tedesco) \u00e8 un comune svizzero di 8\u00a0564 abitanti del Canton Argovia, nel distretto di Baden.\nStoria.\nNel 1803 ha inglobato il comune soppresso di Kirchdorf.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "256574", "revid": "25023", "url": "https://it.wikipedia.org/wiki?curid=256574", "title": "Renzo De Vecchi", "text": "Caratteristiche tecniche.\nGiocatore.\nInizi\u00f2 nelle giovanili del Milan da mezzala sinistra, sebbene all'esordio in prima squadra, avvenuto nel 1909 a 15 anni, gi\u00e0 occupasse il ruolo che sarebbe stato suo\u00a0\u2013 quello di terzino sinistro. Dotato di gran classe, si guadagn\u00f2 il soprannome di \"Figlio di Dio\" da parte dei tifosi milanisti. Piccolo di statura ma ben piazzato, aveva colpo d'occhio, sicurezza e precisione nel calciare lungo e potente, calma e senso della posizione.\nCarriera.\nGiocatore.\nClub.\nAl , societ\u00e0 in cui crebbe, raggiunse due secondi posti nelle stagioni 1910-1911 e 1911-1912; il suo esordio con i rossoneri \u00e8 datato 14 novembre 1909, nell'incontro vinto 2-1 contro l'. Nel 1913, a 19 anni, si trasferisce al , che offre al giovane giocatore la cifra da primato di 24.000 lire del tempo; l'esordio in rossobl\u00f9 \u00e8 datato 12 ottobre 1913, nel pareggio casalingo per 3-3 contro il .\nCon la maglia del Grifone vinse lo scudetto 1914-1915 nel campionato interrotto sul finire dallo scoppio della Prima guerra mondiale, replicando poi con i successi del 1922-1923 e 1923-1924. Durante la \"Grande Guerra\" fu assegnato ai servizi di collegamento quale passeggero della motocarrozzetta (sidecar) guidata da Gino Magnani, fondatore e direttore della rivista \"Motociclismo\".\nSi ritir\u00f2 dal calcio giocato al termine della stagione 1928-1929, a 34 anni, dopo aver giocato per 17 stagioni nel Genoa.\nIn tutta la carriera fu espulso una sola volta, in una gara di spareggio contro la , in cui l'arbitro Varisco cacci\u00f2 dal campo addirittura tre genoani.\nDopo il ritiro collabor\u00f2 a numerosi settimanali sportivi.\nNazionale.\nIn nazionale fu a lungo capitano e gioc\u00f2 43 partite dal 1910 fino all'addio nel 1925, stabilendo, nonostante la lunga pausa bellica, il nuovo primato di presenze azzurre.\nNonostante avesse confidenza con la rete e in serie A abbia totalizzato non poche realizzazioni, in nazionale non riusc\u00ec mai ad andare a segno. Esord\u00ec il 26 maggio 1910, quando fu chiamato come riserva, e subentr\u00f2 nella partita contro l', la seconda in assoluto degli azzurri, che ancora vestivano la maglia bianca. Rimane tuttora il pi\u00f9 giovane giocatore ad aver vestito la maglia della nazionale, a 16 anni, 3 mesi e 23 giorni (primato per\u00f2 non sicuro, data l'incertezza sull'identit\u00e0 e la data di nascita di un altro giocatore, Rodolfo Gavinelli).\nAllenatore.\nCominci\u00f2 ad allenare negli ultimi anni della carriera agonistica al Genoa \u2013 al tempo noto come , per via dell'italianizzazione imposta dal regime fascista \u2013 a partire dalla stagione 1927-1928, ottenendo un secondo posto; guid\u00f2 i rossobl\u00f9 anche nella prima stagione della neonata Serie A a girone unico, quella del 1929-1930, chiudendo nuovamente al secondo posto. Sostituito dal magiaro G\u00e9za Sz\u00e9k\u00e1ny, si trasfer\u00ec nel 1930 alla , militante in terza divisione, nella quale nella stagione 1931-1932 raggiunse il terzo posto del girone D.\nNel 1934 torn\u00f2 al Genova 1893, retrocesso in Serie B, per sostituire Vittorio Faroppa; il \"Figlio di Dio\" riusc\u00ec a riportare il Grifone in massima serie, ottenendo anche la vittoria contro il della Coppa del Presidente, messa in palio fra i vincitori dei due gironi della serie cadetta; lasci\u00f2 la societ\u00e0 nel luglio dello stesso anno."}
{"id": "256575", "revid": "729019", "url": "https://it.wikipedia.org/wiki?curid=256575", "title": "Ciambellino", "text": "Il ciambellino \u00e8 un tipico dolce povero toscano originario di Rigomagno, frazione del comune di Sinalunga, un anello di pasta friabile a base di uovo e farina, con diametro di circa 20 centimetri.\nTale dolce \u00e8 presente in varie parti della Toscana con modi e tempi diversi: sono presenti numerose versioni di questo dolce, per quanto riguarda sia gli ingredienti sia la preparazione, che mettono alimentano il campanilismo non solo tra differenti paesi, ma anche tra vicini di casa nello stesso paese. Perci\u00f2 non esiste una ricetta univoca, anche se gli abitanti di Foiano della Chiana sostengono di essere i detentori della ricetta originale.\nIn Val di Chiana questo dolce rappresenta la Pasqua nell'immaginario di tutti gli abitanti della Val di Chiana aretina, oltre a rappresentare l'inizio della bella stagione. Viene preparato nei primi giorni della Settimana Santa, per essere consumato prima nella colazione della mattina di Pasqua (assieme a capocollo, salame nostrale, finocchiona, uovo sodo benedetto, e, recentemente, insieme a pezzi dell'uovo di Pasqua di cioccolato), e poi come dessert o piacevole stuzzichino nei giorni successivi, solitamente assaporandolo insieme al Vin Santo.\nVa segnalata, infine, il particolare \"ciambellino bollito\", variante del ciambellino, tipica di Sinalunga e di Scrofiano, che si differenzia dal ciambellino classico sia per la radicalmente diversa procedura di cottura, sia per la sua consistenza e l'abbondante presenza di zucchero in cristalli ed anice.\nPer quanto riguarda Siena, invece, per ciambellino si intende un anello di pasta fritta ricoperta da zucchero. Viene preparato quasi esclusivamente nel periodo di Carnevale assieme all'altro dolce tipico del periodo, ovvero i cenci.\nDal 1968 a Rigomagno si festeggia la \"sagra del ciambellino\"."}
{"id": "256578", "revid": "729019", "url": "https://it.wikipedia.org/wiki?curid=256578", "title": "Campo di concentramento di Bergen-Belsen", "text": "Il campo di concentramento di Bergen-Belsen (o comunemente Belsen) era un campo di concentramento nazista situato nella bassa Sassonia, a sud-est della cittadina di Bergen, vicino a Celle. Adibito fino al 1943 unicamente a campo per prigionieri di guerra, negli anni che seguirono vi vennero internati anche ebrei, criminali comuni, prigionieri politici, zingari, e omosessuali. I prigionieri russi furono isolati in una apposita sezione del campo. Tra il 1943 e il 1945 si stima che circa 50\u00a0000 persone morirono nel campo, di cui oltre 35\u00a0000 di tifo nei primi cinque mesi del 1945.\nStoria.\nCampo per prigionieri di guerra (1940-45).\nIl campo di Bergen-Belsen fu aperto nel 1940 come campo per prigionieri di guerra con il nome Stalag 311 o Stalag XI-C e rimase tale in modo esclusivo fino al 1943. All'inizio vi furono rinchiusi circa 600 prigionieri di guerra francesi e belgi, ma a partire dal luglio del 1941 vi erano gi\u00e0 pi\u00f9 di 20.000 prigionieri di guerra sovietici. Quasi nessuno di questi prigionieri russi, che furono tenuti accampati all'aperto in condizioni durissime, sopravvisse. Entro la primavera del 1942 circa 14\u00a0000 di essi erano gi\u00e0 morti per il freddo, la fame e le malattie.\nQuando nell'aprile del 1943 fu aperto il contiguo campo di concentramento i restanti prigionieri russi furono eliminati o deportati, mentre i francesi e i belgi furono trasferiti a Fallingbostel. Alla fine le vittime sovietiche, sepolte in un piccolo cimitero a poca distanza dal campo, furono circa \n20.000.\nRimase attivo solo un piccolo ospedale per nuovi prigionieri di guerra. Dopo il luglio 1944 vi furono ospitati anche circa 800 internati militari italiani. Il campo di prigionia fu completamente smantellato nel gennaio 1945 per ampliare il contiguo campo di concentramento.\nCampo di concentramento (1943-1945).\nNell'aprile 1943 una porzione del campo pass\u00f2 sotto il comando delle SS come campo di concentramento per ebrei, rom, politici, criminali e omosessuali.\nIl campo aveva due sezioni distinte: il campo residenziale (Aufenthaltslager) e il campo di detenzione (\"H\u00e4ftlingslager\").\nPrimo comandante del campo fu il capitano delle SS Adolf Haas, cui succedette nel dicembre del 1944 il \"SS-Hauptsturmf\u00fchrer\" Josef Kramer, precedentemente in servizio ad Auschwitz-Birkenau.\nIl campo residenziale (\"Aufenthaltslager\").\nIl campo residenziale (\"Aufenthaltslager\") fu concepito come campo per prigionieri ebrei che dovevano essere scambiati con internati civili tedeschi all'estero. Si trattava di ebrei con passaporto straniero o parenti di ebrei prigionieri di guerra e come tali sottoposti alle regole della Convenzione di Ginevra o semplicemente di ebrei che si volevano usare come \"merce di scambio\".\nIl campo residenziale (\"Aufenthaltslager\") nel tempo avr\u00e0 4 sottosezioni: il \"campo speciale\" (Sonderlager), il \"campo neutrale\" (Neutralenlager), il \"campo stella\" (Sternlager), e il \"campo ungherese\" (Ungarnlager), ciascuno inteso per gruppi diversi di ebrei, destinati almeno nelle intenzioni allo scambio.\nIl primo gruppo di 2.300-2.500 ebrei giunse nel \"Sonderlager\" dalla Polonia nel luglio 1943. Il 21 ottobre 1943, 1.800 di loro fu inviato a morire ad Auschwitz; altri due piccoli gruppi partirono con identica destinazione nel febbraio 1944 (200 persone) e nel maggio 1944 (147 persone).\nNel \"Neutralenlager\" furono ospitati alcune centinaia di ebrei che erano cittadini di nazioni neutrali (Spagna, Portogallo, Argentina, Turchia). Il primo trasporto giunse il 13 agosto 1943. Il 3-7 febbraio 1944, 365 prigionieri furono rilasciati e consegnati alle autorit\u00e0 spagnole.\nLo \"Sternlager\" fu formato il 15 settembre 1943 da 4.000 ebrei in prevalenza olandesi, provenienti dal campo di transito di Westerbork (ma anche francesi, belgi, nordafricani, etc.). I prigionieri di questa sezione erano soggetti al lavoro coatto ma non indossavano l'uniforme del campo ma la stella di David (da qui il nome del campo). Piccoli gruppi di essi furono oggetto di scambio: 222 furono rilasciati per raggiungere la Palestina il 29 giugno 1944, e 136 partirono per la Svizzera il 21 gennaio 1945.\nLo \"Ungarnlager\" fu creato il 9 luglio 1944 per ospitare un gruppo di oltre 1.600 ebrei ungheresi giunti al campo a bordo del cosiddetto treno di Kastner. Il 18 agosto Heinrich Himmler permise a 300 di loro di raggiungere la Svizzera in cambio del pagamento di valuta straniera. I rimanenti 1.300 partiranno per la stessa destinazione il 4 dicembre con le stesse condizioni. Pochi giorni dopo, un altro gruppo di 4.200 ebrei ungheresi giunse al campo, ma non si trov\u00f2 un accordo per il loro invio in Svizzera.\nIn totale furono almeno 14.700 i prigionieri ebrei giunti nello \"Aufenthaltslager\" a Bergen-Belsen nel corso del 1943 e 1944. Di questi circa 2.560 saranno effettivamente liberati per scambio. Molti moriranno a Bergen-Belsen per fame o malattia; altri furono trasferiti ad Auschwitz o altri campi. Tra il 6 e l'11 aprile 1945, si decise di evacuare i circa 7000 prigionieri rimasti in vita inviandoli al campo di concentramento di Theresienstadt con tre convogli. Solo uno dei treni di Bergen-Belsen (il secondo) raggiunger\u00e0 la destinazione prevista, il primo sar\u00e0 intercettato dalle truppe americane presso Magdeburgo, il terzo vagher\u00e0 per circa due settimane per i territori della Germania, spingendosi sempre pi\u00f9 a est fino ad essere liberato dalle truppe sovietiche nei pressi della cittadina tedesca di Tr\u00f6bitz. Alcune centinaia di persone moriranno nel corso di questi trasporti, ma la maggioranza sopravviver\u00e0 fino alla liberazione.\nIl campo di detenzione (\"H\u00e4ftlingslager\").\nIl campo di detenzione (\"H\u00e4ftlingslager\") doveva servire invece come campo di prigionia. Nel tempo il campo avr\u00e0 quattro sottosezioni, ad ospitare diversi gruppi di prigionieri: il \"campo di convalescenza\" (Erholungslager), la \"tendopoli\" (Zeltlager), il \"campo piccolo delle donne\" (Kleines Frauenlager), e il \"campo grande delle donne\" (Grosses Frauenlager).\nAll'inizio vi furono rinchiusi circa 500 prigionieri non ebrei, provenienti da altri campi di concentramento con lo scopo di costruire le strutture del complesso. Terminato il loro lavoro i prigionieri furono trasferiti nel febbraio 1944 al campo di concentramento di Sachsenhausen.\nNel marzo 1944 il campo cominci\u00f2 a funzionare come campo di transito per il \"recupero\" (\"Erholungslager\") e la selezione di lavoratori, provenienti da altri campi di lavoro, per essere poi ridistribuiti - almeno in teoria - in altri campi. In realt\u00e0 nella maggior parte dei casi i prigionieri malati e sfiniti, lasciati senza cure adeguate, giungevano al campo solo per morirvi.\nNell'agosto del 1944 fu formata una tendopoli per donne (all'inizio in maggior parte polacche non-ebree) che passavano dal campo per essere quindi distribuite nelle fabbriche di armamenti della Germania. Con l'avanzata delle truppe sovietiche sul fronte orientale, il campo divenne sempre pi\u00f9 uno dei terminali principali dell'evacuazione dei prigionieri dai campi di concentramento della Polonia. Gi\u00e0 nel novembre 1944 vi risiedevano circa 8\u00a0000 donne evacuate da Auschwitz, la maggior parte delle quali erano ebree, a formare il cosiddetto \"Kleines Frauenlager\". Tra queste prigioniere vi erano anche Anna Frank e la sorella Margot Frank.\nNel dicembre 1944 Luba Tryszynska, un'infermiera ebrea giunta da Auschwitz, riusc\u00ec a convincere le autorit\u00e0 del campo a costituire una speciale \"casa dei bambini\" (\"Kinderbaracke\"), che ospit\u00f2 fino alla liberazione in un ambiente relativamente protetto tre gruppi di bambini, provenienti rispettivamente dall'Olanda, dalla Slovacchia e dalla Polonia. In tutto vi trovarono rifugio un centinaio di bambini ebrei di et\u00e0 inferiore ai 14 anni, oltre ad un gruppetto di partorienti.\nIl crescente afflusso dei prigionieri da altri campi port\u00f2 nel frattempo nel gennaio 1945 allo smantellamento del campo per prigionieri di guerra e al suo inglobamento all'interno del campo di concentramento. Le baracche furono utilizzate a formare il \"Grosses Frauenlager\", accogliendo prigioniere evacuate da Flossenb\u00fcrg, Gross-Rosen, Ravensbr\u00fcck, Neuengamme, Mauthausen, Buchenwald e vari alti campi minori.\nNegli ultimi mesi la situazione nel campo and\u00f2 completamente fuori controllo. Il collasso del fronte orientale portava masse sempre pi\u00f9 ingenti di prigionieri a riversarsi in Germania; i prigionieri, uomini e donne, vi giungevano sempre pi\u00f9 numerosi e in condizioni sempre pi\u00f9 precarie dopo estenuanti viaggi di trasferimento. Il numero degli internati al 1\u00ba dicembre 1944 era di 15\u00a0257; il 1\u00ba febbraio 1945 il numero era salito a 22\u00a0000; al 1\u00ba marzo a 41\u00a0520; al 1\u00ba aprile 43\u00a0042 e al 15 aprile a circa 60\u00a0000.\nIl sovraffollamento port\u00f2 al completo collasso delle strutture logistiche del campo: non c'era cibo n\u00e9 acqua potabile sufficienti per tutti. La situazione igienica e sanitaria precipit\u00f2, provocando un aumento esponenziale dei morti per malattia (soprattutto tifo) e malnutrizione in un campo originariamente programmato per ospitare 10\u00a0000 persone.\nIl numero dei morti pass\u00f2 da 7\u00a0000 del mese di febbraio a oltre 18\u00a0000 nel mese di marzo. Nel campo di Bergen Belsen vi era un solo forno crematorio, per cui i morti venivano normalmente sepolti in fosse comuni, ma il numero dei morti ben presto super\u00f2 i tempi e le capacit\u00e0 di sepoltura.\nLa liberazione del campo (15 aprile 1945).\nQuando gli inglesi e i canadesi della 11\u00aa Divisione Corazzata dell'esercito britannico sotto il comando di Bernard Montgomery liberarono il campo il 15 aprile 1945 si trovarono di fronte ad uno spettacolo orrendo. Vi trovarono circa 60\u00a0000 prigionieri, una gran parte dei quali moribondi o in pessime condizioni di salute, e migliaia e migliaia di corpi insepolti o accatastati all'interno e nei pressi del campo.\nLe strutture del campo di Bergen-Belsen dovettero essere bruciate con i lanciafiamme dagli inglesi stessi per combattere l'epidemia di tifo e l'infestazione da pidocchi. Ci vollero settimane a riportare la situazione sotto controllo, settimane durante le quali non si riusc\u00ec ad evitare la morte di oltre 13.000 ex-prigionieri, ormai troppo debilitati per sopravvivere. Una speciale cerimonia segn\u00f2 il 21 maggio 1945 la distruzione delle ultime baracche del campo.\nLa liberazione del campo ebbe vastissima eco nell'opinione pubblica inglese e americana. Le immagini dei cadaveri insepolti e delle migliaia di persone moribonde furono pubblicate con grande rilievo sulla stampa, mentre le interviste ai sopravvissuti svelarono in modo inequivocabile la brutalit\u00e0 dei campi di concentramento nazisti.\nNel luglio 1945, circa 6.000 persone furono inviate per convalescenza dalla Croce Rossa in Svezia. Oltre 11.000 affollarono il campo profughi allestito dagli alleati nelle vicinanze del campo.\nIl Campo profughi di Belsen (1945-1951).\nDopo la liberazione, le forze di occupazione alleata stabilirono nelle vicinanze, in edifici che appartenevano ad una scuola militare tedesca, un campo profughi che accolse inizialmente pi\u00f9 di 11.000 sopravvissuti. Il campo, il pi\u00f9 importante operante in Germania, rimase aperto fino al 1951, accogliendo per periodi pi\u00f9 o meno lunghi un totale di oltre 50.000 persone. Le buone condizioni del campo, favorirono il ritorno alla vita per le migliaia di superstiti dell'Olocausto. Vi operava fin dal luglio 1945 una scuola primaria, che nel 1948 aveva pi\u00f9 di 300 studenti. Nel dicembre 1945 si apr\u00ec anche una scuola superiore, e quindi un asilo e anche una scuola religiosa. Si arrivarono a celebrare anche 20 matrimoni alla settimana. Si calcola che furono 2000 i bambini nati in quei 5 anni nel campo profughi. La maggior parte dei residenti nel campo emigrarono in Israele, altri negli Stati Uniti o Canada. Gli ultimi residenti partirono nell'agosto del 1951.\nNumero delle vittime.\nBergen-Belsen non era un campo di sterminio, non vi esistevano camere a gas n\u00e9 vi furono programmate esecuzioni di massa. Ci\u00f2 nonostante i morti al campo furono oltre 70\u00a0000.\n20.000 \u00e8 ufficialmente il numero dei soldati sovietici morti nel campo di prigionia tra il 1941 e il 1943 (ma furono probabilmente molti di pi\u00f9).\nI morti nel campo di concentramento tra il 1943 e il 1945 furono circa 50\u00a0000. La maggioranza di loro furono ebrei di Boemia e Moravia, e polacchi, ma anche omosessuali, cattolici, e zingari. 36.400/37.600 di essi morirono di stenti o malattia tra il maggio 1943 e l'aprile 1945, cui si aggiungono pi\u00f9 di 13.000 persone, troppo deboli e malate per poter essere salvate, le quali perirono nei giorni immediatamente successivi alla liberazione.\nIl computo totale non considera le migliaia di prigionieri che dal campo furono inviati a morire altrove.\nI processi.\nMolti ufficiali SS del campo furono catturati e processati al Processo di Belsen. Con questo processo il mondo vide per la prima volta Irma Grese, Elisabeth Volkenrath, Juana Bormann, Fritz Klein, Josef Kramer e il resto delle SS (uomini e donne) che servirono a Mittelbau-Dora, Ravensbr\u00fcck, Auschwitz I, II, III e Neuengamme.\nMolte delle carceriere avevano servito nei sottocampi di Neusalz e Langenleuba del Campo di concentramento di Gross-Rosen e in quello di Gro\u00df Werther a Dora-Mittelbau.\nLa memoria.\nIl luogo dove esisteva il campo \u00e8 oggi aperto al pubblico; a rappresentare le atrocit\u00e0 commesse \u00e8 stato costruito un monumento e la \u201cCasa del silenzio\u201d per riflettere.\nAttaccato al campo vi era il Truppenlager Bergen Belsen, che rimase in funzione anche nei decenni del dopoguerra."}
{"id": "256579", "revid": "110157", "url": "https://it.wikipedia.org/wiki?curid=256579", "title": "Stilli", "text": "Stilli (toponimo tedesco) \u00e8 una frazione di 397 abitanti del comune svizzero di Villigen, nel Canton Argovia (distretto di Brugg).\nStoria.\nGi\u00e0 comune autonomo, nel 2016 \u00e8 stato aggregato a Villigen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "256586", "revid": "111373", "url": "https://it.wikipedia.org/wiki?curid=256586", "title": "W\u00fcrenlingen", "text": "W\u00fcrenlingen (toponimo tedesco) \u00e8 un comune svizzero di 4\u00a0656 abitanti del Canton Argovia, nel distretto di Baden.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nW\u00fcrenlingen \u00e8 servito dalla stazione di Siggenthal-W\u00fcrenlingen sulla ferrovia Turgi-Koblenz-Waldshut.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "256588", "revid": "104265", "url": "https://it.wikipedia.org/wiki?curid=256588", "title": "Legacy port", "text": "Una legacy port \u00e8 una porta, o un connettore di un personal computer che sono diventati totalmente o parzialmente obsoleti. \nAlcuni produttori sostituiscono le legacy port con porte di tipo pi\u00f9 moderno, come le USB. Queste porte moderne sono dotate anche di quasi tutte le funzionalit\u00e0 di quelle vecchie. Ciononostante spesso si usano appositi adattatori per replicare le funzionalit\u00e0 necessarie a connettersi a vecchi dispositivi che erano stati progettati in base agli standard delle vecchie porte. L'utilizzo degli adattatori ha anche il vantaggio di non dover apportare alcuna modifica ai vecchi programmi ed ai vecchi driver sviluppati per interfacciarsi ai dispositivi attraverso le vecchie porte."}
{"id": "256589", "revid": "32", "url": "https://it.wikipedia.org/wiki?curid=256589", "title": "Gametofita", "text": ""}
{"id": "256591", "revid": "254401", "url": "https://it.wikipedia.org/wiki?curid=256591", "title": "Basilica della Santissima Annunziata del Vastato", "text": "La basilica della Santissima Annunziata del Vastato \u00e8 un luogo di culto cattolico di Genova, situato in piazza della Nunziata, nel quartiere di Pr\u00e8. \u00c8 una delle chiese pi\u00f9 rappresentative dell'arte genovese del tardo manierismo e, soprattutto, del barocco del primo Seicento. La sua comunit\u00e0 parrocchiale fa parte del vicariato \"Centro Ovest\" dell'arcidiocesi di Genova.\nStoria e descrizione.\nDai frati Umiliati ai frati Francescani.\nIl luogo in cui si trova la chiesa era gi\u00e0 stato occupato da una comunit\u00e0 di Frati Umiliati provenienti dalla Lombardia, che nel 1228 avevano edificato un convento e la piccola chiesa di Santa Marta del Prato. Questa chiesa, esigua nelle proporzioni, occupava approssimativamente lo spazio dell'attuale presbiterio.\nLa scelta del sito era stata condizionata dalla presenza di due rivi, il rio di Carbonara e il rio di Vallechiara, oggi non pi\u00f9 visibili perch\u00e9 incanalati gi\u00e0 nel Seicento in gallerie sotterranee prossime alla basilica. La comunit\u00e0 religiosa aveva bisogno di questi corsi d'acqua perch\u00e9 si occupava della lavorazione della lana. Inoltre, molti spazi erano divenuti utilizzabili, perch\u00e9 l'area era stata spianata per ragioni di sicurezza in seguito ai lavori di costruzione delle nuove mura cittadine del Barbarossa (1155). Da qui probabilmente il toponimo di \"Vastato\" (da \"guastum\" o \"vastinium\", cio\u00e8 demolizione), col quale si chiamavano i \"guasti\" o le tagliate esterne alle mura, privi di alberi od altro che potesse fornire riparo ad eventuali attaccanti. Su questo \"guasto\" venivano ad esercitarsi i balestrieri genovesi.\nNel 1508 le costruzioni ancora presenti vennero assegnate ai Frati Francescani Conventuali provenienti dalla chiesa di San Francesco di Castelletto, abbandonata a causa di altri lavori alle mura cittadine. Furono i francescani ad avviare una nuova costruzione, meglio rispondente alle loro necessit\u00e0 liturgiche e alla loro pastorale predicatoria diretta al popolo.\nI lavori iniziarono il 20 luglio 1520, quando venne posta la prima pietra con una solenne cerimonia alla presenza del vescovo di Agrigento monsignor Giuliano Cybo.\nLa chiesa venne edificata in forme tardo-gotiche per rispettare lo stile artistico della chiesa madre dell'ordine francescano, cio\u00e8 la basilica di San Francesco d'Assisi, e venne subito dedicata al loro santo patrono, con il nome di San Francesco del Guastato. Si trattava di una costruzione anacronistica e sproporzionata; infatti si realizzarono delle colonne a strisce bianche e nere, emblema del gotico locale (presenti tuttora sotto le stuccature seicentesche: i bombardamenti del secondo conflitto mondiale, facendo crollare le lastre marmoree e gli stucchi di rivestimento, avevano riportato alla luce tali colonne tonde a rocchi bianchi e neri), in pieno rinascimento, ed in una dimensione esagerata per quello stile adatto a rapporti pi\u00f9 contenuti.\nLa chiesa non venne per\u00f2 completata: i lavori si fermarono dopo l'erezione delle mura portanti e la chiusura del tetto; le decorazioni interne erano poche e semplici, anche per una logica di povert\u00e0 francescana. Anche la facciata non venne realizzata, perch\u00e9 lo spazio verso piazza della Nunziata non era propriet\u00e0 dei frati ma era occupato da altri edifici. \nNonostante tutto, la chiesa aveva proporzioni monumentali: un'ampia navata centrale e due navate laterali affiancate, ognuna, da una fila di cappelle; un transetto e un presbiterio a base quadrata. All'incrocio fra transetto e navata centrale era stato sovrapposto un tiburio. Le dimensioni complessive dell'edificio appena descritto sono stimabili intorno a 33 x 54 metri.\nNel 1537 i Conventuali lasciarono il Vastato per tornare alla chiesa e al convento di San Francesco di Castelletto, resi di nuovo agibili dopo le risistemazioni della cinta muraria. La chiesa di San Francesco del Guastato venne quindi destinata ai Frati Francescani Osservanti, costretti a lasciare il convento della Santissima Annunziata di Portoria per nuovi lavori alle mura della citt\u00e0, che portarono con s\u00e9 nella nuova sede l'intitolazione della chiesa precedente: nacque cos\u00ec la Santissima Annunziata del Vastato.\nLa grande trasformazione postridentina.\nLe vicissitudini cinquecentesche della Chiesa cattolica, con la Riforma protestante e, quindi, il Concilio di Trento, furono causa indiretta di una radicale trasformazione della basilica. Nel 1582 arriv\u00f2, infatti, a Genova Monsignor Francesco Bossi, vescovo di Novara, per verificare la conformit\u00e0 della diocesi genovese ai dettami del concilio tridentino. \nQuesti dedic\u00f2 tre pagine del suo dettagliatissimo rapporto alla chiesa dell'Annunziata, nelle quali erano indicate tutte le opere da eseguire e con quali tempi, affinch\u00e9 l'edificio fosse adeguato ai nuovi dettami.\nI frati furono obbligati a studiare un rinnovo pressoch\u00e9 totale dell'edificio e, soprattutto, a trovare qualcuno che finanziasse un simile cantiere. Fu cos\u00ec che nel 1591 vendettero il giuspatronato della cappella maggiore alla ricchissima famiglia dei Lomellini, padrona di Tabarca in grazia della concessione ricevuta nel 1544 ai tempi di Andrea Doria, in grazia della quale disponeva del floridissimo commercio del corallo. I Lomellini si impegnarono a pagare e dirigere tutti i lavori, in cambio dell'uso della chiesa come cappella di famiglia. Sotto il loro patrocinio si realizz\u00f2 la maggiore impresa artistico-architettonico-pittorica del Seicento genovese, strutturalmente risolta nel rivestimento di uno scheletro falso medioevale.\nI Lomellini incaricarono Taddeo Carlone di realizzare i primi adeguamenti architettonici, cio\u00e8 l'allungamento del presbiterio con la costruzione dell'abside, cos\u00ec da trovare spazio per il coro, e la sostituzione del tiburio con una cupola ad alto tamburo.\nA partire dal 1615 il cantiere venne diretto da Giovanni Domenico Casella detto Scorticone e Giacomo Porta. Questi curarono l'allungamento dell'edificio verso l'attuale piazza della Nunziata di una campata e mezza, dopo che i frati ebbero acquistato le costruzioni che impedivano l'opera (il fienile della famiglia Balbi, l'oratorio di San Tommaso e l'osteria di Santa Marta), preoccupandosi di dare una prima forma non definitiva alla facciata. Ma soprattutto realizzarono la decorazione scultorea della chiesa con marmo, pietre, stucco e oro, accordandosi con i due pittori che avrebbero poi dipinto i riquadri rimasti liberi: Giovanni e Giovanni Battista Carlone.\nI cicli pittorici.\nGiovanni Carlone mise mano alla decorazione a fresco nella seconda met\u00e0 degli anni venti, cominciando a dipingere gli episodi previsti per il transetto: \"Pentecoste\", \"Incredulit\u00e0 di san Tommaso\", \"Trasfigurazione\" e \"Discepoli di Emmaus\". Continu\u00f2 quindi con le prime tre campate della navata centrale, in cui dipinse \"L'adorazione dei Magi\", \"L'entrata in Gerusalemme\" e \"La preghiera nell'orto degli ulivi\" (con buona probabilit\u00e0 dipinse anche alcuni degli affreschi delle navate laterali).\nArrivato a questo punto si interruppe per andare a lavorare alla decorazione della chiesa di Sant'Antonio Abate dei Padri Teatini a Milano, ma nel 1631, poco dopo aver iniziato a dipingere per quest'ultima commessa, mor\u00ec improvvisamente.\nFu il fratello Giovanni Battista a completare le opere rimaste incompiute a Milano e a Genova. All'Annunziata dipinse le campate rimanenti della navata centrale (\"La Resurrezione\", \"Ges\u00f9 risorto saluta Maria prima di salire al cielo\" e \"Maria incoronata\") e le campate delle navate laterali che ancora dovevano essere finite. Nel frattempo, in un periodo che non \u00e8 stato ancora possibile comprendere, lavor\u00f2 ad alcuni affreschi anche Gioacchino Assereto, che dipinse le prime volte delle navate laterali (\"Eleazaro e Rebecca al pozzo\" e \"Pietro e Giovanni risanano lo storpio davanti alla porta Bella\").\nArrivato il momento di decorare i luoghi pi\u00f9 importanti dell'edificio, i Lomellini si rivolsero ad Andrea Ansaldo, cui chiesero di mettere mano innanzi tutto alla cupola. L'artista vi lavor\u00f2 ininterrottamente per tre anni, fino alla morte avvenuta nel 1638. La complessa macchina prospettica si articola con gli affreschi e le figure in oro a tutto tondo che ricoprono, con ritmo ascendente, l'intera superficie dei pennacchi, del tamburo, della cupola e della lanterna sommitale. Il tema centrale corrisponde alla dedicazione del tempio, l'\"Ascensione della Vergine\". La tensione verticale del complesso prende avvio con le quattro grandi figure ad affresco dei pennacchi, i \"Quattro evangelisti\", fra i quali spiccano il giovane Giovanni con la penna sollevata e la figura avvitata dell'anziano e barbuto Marco, che esibisce una possente muscolatura. Quattro coppie di giovani nudi reggono in cima agli arconi lo stemma mariano in campo azzurro. Nel cerchi del tamburo, le quattro finestre sono incorniciate da cariatidi dorate che sembrano sorreggere la cupola, e coppie di puttini in oro a tutto tondo. Ad essi si alternano architetture dipinte con colonne tortili e balaustre dalle quali sporgono i discepoli dipinti a trompe-l'\u0153il. Nella cupola le architetture dipinte proseguono quelle reali della chiesa, e da un arcone si scorge l'\"Assunta\" contornata da vari personaggi biblici. Il vortice ascensionale si conclude nel cupolino dove \u00e8 raffigurato Dio Padre.\nNel 1783 Agostino Lomellini, ultimo esponente della famiglia, gi\u00e0 doge della Repubblica di Genova dal 1760 al 1762, ottenne dal papa Pio VI che la chiesa fosse dichiarata parrocchia gentilizia dei Lomellini, ma fu solo per pochi anni: con la sua morte nel 1794 il casato si estinse. I religiosi dovettero abbandonare il convento nel 1810 per le leggi di soppressione napoleoniche, ma vi fecero ritorno nel 1815. Il papa Pio VII, in transito a Genova nel viaggio di rientro a Roma dopo la prigionia napoleonica, il 4 maggio 1815 vi celebr\u00f2 solennemente la festivit\u00e0 dell'Ascensione insieme a 16 cardinali, ed ancora vi celebr\u00f2 la Pentecoste il 14 maggio.\nRestauri ottocenteschi, danni bellici, nuove opere.\nLa facciata neoclassica, che si caratterizza per i due campanili e soprattutto per il grandioso pronao con sei colonne in stile ionico, fu realizzata nel 1867 ed \u00e8 il risultato dei progetti redatti da Carlo Barabino nel 1834 e rielaborati da Giovanni Battista Resasco nel 1841.\nPer le nuove leggi di soppressione emanate dal governo sabaudo nel 1861 i francescani dovettero lasciare nuovamente la chiesa e il convento. Nel 1898 la chiesa fu eretta in parrocchia dall'arcivescovo Tommaso Reggio, affidandola nuovamente ai frati Minori che vi rientrarono il 30 maggio 1901.\nNel corso dei bombardamenti che devastarono la citt\u00e0 nel durante la seconda guerra mondiale, la chiesa fu pi\u00f9 volte colpita, ma i danni maggiori si ebbero soprattutto il 29 ottobre 1943. Molti affreschi delle cappelle laterali sul fianco verso via Polleri (lato Sud-Est) andarono distrutti, tra i quali diversi di Domenico Fiasella; queste parti perdute si individuano dai tratti di intonaco grezzo lasciato tale nella ricostruzione.\nSotto le bombe per\u00f2 nel complesso la struttura portante resse, i pilastri rimasero, e a crollare furono alcuni muri di riempimento e alcune voltine. La documentazione fotografica riportata nella Rivista Municipale \"Genova\" dell'anno 1942 mostra la struttura a sezione quadrata di stuccature dorate che riveste i pilastri completamente squarciata, ed al suo interno emergono le colonne medioevaleggianti in rocchi bianchi e neri.\nNel 1995 il pittore Raimondo Sirotti dipinge un \u201cIncontro dei Santi Gioacchino e Anna\u201d; reinterpretazione del dipinto originale absidale, opera del pittore seicentesco Giulio Benso.\nDescrizione.\nL'interno, grande e luminoso, restaurato dopo i gravi danni della seconda guerra mondiale, a tre navate, ha pianta a croce latina con una serie di cappelle nelle navate laterali, arricchite da affreschi, dipinti, marmi intarsiati e stucchi in oro zecchino, opere dei migliori artisti genovesi del Seicento\nIl famoso filosofo ed enciclopedista Montesquieu, nella prima met\u00e0 del Settecento, defin\u00ec la Nunziata la pi\u00f9 bella chiesa di Genova.\nPrincipali artisti rappresentati (secoli XVII-XVIII).\nGiovanni Andrea Ansaldo - Gioacchino Assereto - Giulio Benso - Luca Cambiaso - Giovanni Battista Paggi - Domenico Piola - Domenico Scorticone (per i marmi policromi e intagliati) - Giacomo Porta (per i marmi policromi e intagliati) - Giovanni Battista Carlone e il fratello Giovanni Carlone - Gregorio De Ferrari - Andrea Semino - Giovanni Andrea De Ferrari - il Guercino - Pietro Paolo Raggi - Luciano Borzone - Aurelio Lomi - Giovan Battista Vicino - Nicol\u00f2 Carlone - Fiasella - Vittorio Gatto - Octave Pell\u00e8 (francese) - Bernardo Carbone - Sebastiano Galeotti - Giulio Cesare Procaccini - Anton Maria Piola - Bernardo Strozzi - Calvi - Giovanni Andrea Carlone - Tommaso Clerici - Tommaso Orsolino (scultore)- Leonardo Ferrandino (scultore) - Simone Barabino."}
{"id": "256592", "revid": "125970713", "url": "https://it.wikipedia.org/wiki?curid=256592", "title": "Governo Colombo", "text": "Il Governo Colombo \u00e8 stato il ventiseiesimo esecutivo della Repubblica Italiana, il quinto della V legislatura. Rimase in carica dal 6 agosto 1970 al 18 febbraio 1972 per un totale di 561 giorni, ovvero 1 anno, 6 mesi e 12 giorni.\nOttenne la fiducia dalla Camera il 12 agosto 1970 con 348 voti favorevoli e 231 contrari. Ottenne la fiducia al Senato il 13 agosto 1970 con 174 voti favorevoli e 113 contrari. \nStoria.\nLe improvvise dimissioni di Rumor colgono di sorpresa un po' tutti i partiti, specie quelli di governo. \u00c8 imminente l'inizio della pausa estiva dei lavori parlamentari quando il presidente del Consiglio sale al Quirinale per dimettersi, in pieno accordo col segretario della DC Arnaldo Forlani. Il gesto scatena una forte contrapposizione interna tra i democristiani e molte riserve tra gli alleati di governo. La manovra appare tuttavia chiara: o si torna all'alleanza di centro-sinistra o si ricerca nelle urne la soluzione per uscire dalla crisi di tale formula. Altre ricostruzioni successive sostengono che Rumor prevedesse un autunno \"caldo\" (32 contratti nazionali di lavoro da rinnovare) o che ci fossero conflitti sulle leggi di riforma.\nLa soluzione della crisi appare difficile per le lacerazioni interne della DC. Il partito di maggioranza \u00e8 diviso tra il corteggiamento dei liberali per un governo centrista che non dispiacerebbe al PSDI e le richieste del PSI per l\u2019apertura verso PCI e PSIUP. L'accordo viene infine raggiunto con l'impegno di definire i quattro progetti di legge per la riforma tributaria, della casa, dell'universit\u00e0 e della sanit\u00e0 ma il Gabinetto si trova ben presto travolto dai problemi dell'ordine pubblico, da vari scandali politici e da una rinnovata contrapposizione prima tra socialisti e socialdemocratici, quindi tra componenti interne della DC, sul tema delicato del referendum per l'abrogazione del divorzio, la cui richiesta viene perfezionata nell'estate del 1970. \nLogorata dagli scontri sulle riforme la maggioranza si indebolisce quando il PRI ritira i propri ministri passando all'appoggio esterno, e cade con l'elezione di Giovanni Leone a nuovo capo dello Stato. I voti determinanti del MSI e il mancato apporto delle sinistre inducono dapprima i repubblicani, in seguito i socialdemocratici, a chiedere l'apertura della crisi. \nCronologia.\nSalvo diversa indicazione le notizie sono tratte dal sito dellarepubblica.it, richiamato in bibliografia"}
{"id": "256593", "revid": "124466586", "url": "https://it.wikipedia.org/wiki?curid=256593", "title": "Evgenij Ivanovi\u010d Zamjatin", "text": "Tra gli artisti pi\u00f9 influenti e talentuosi del primo Novecento russo, fuori della Russia \u00e8 celebre soprattutto per il suo romanzo distopico \"Noi\" (scritto tra il 1919 ed il 1921 e pubblicato in Unione Sovietica solo nel 1988), che influenz\u00f2 i successivi \"Il mondo nuovo\" (Aldous Huxley), \"Anthem\" (Ayn Rand)\" e 1984\" (George Orwell). Zamjatin fu per\u00f2 soprattutto autore di racconti e \"povest\"', che talvolta assumevano il tono di favole satiriche nei confronti del regime comunista sovietico.\nBiografia.\nZamjatin nacque a Lebedjan', circa 300\u00a0km a sud di Mosca. Suo padre era un prelato della Chiesa ortodossa russa nonch\u00e9 un insegnante, mentre sua madre era una musicista. Fra il 1902 e il 1908 Zamjatin studi\u00f2 ingegneria navale a San Pietroburgo, e nel frattempo si un\u00ec ai Bolscevichi. Fu arrestato durante la Rivoluzione del 1905, in carcere passa alcuni mesi in isolamento studiando inglese, stenografia e scrivendo poesie. Rilasciato nella primavera del 1906,viene mandato in esilio nella sua citt\u00e0 natale, ma torna illegalmente a Pietroburgo dove, nonostante non abbia il permesso di soggiorno, si laurea in ingegneria navale nel 1908. Lavora in giro per il paese, diventa docente al Politecnico di Pietroburgo, ma nel 1911 viene nuovamente arrestato ed espulso dalla capitale. Non potendo esercitare il suo mestiere, riprende a scrivere e solo l'amnistia del 1913 gli permise di rientrare in patria. In quell'anno pubblic\u00f2 il racconto \"Uezdnoe\" (\"In provincia\"), che dipingeva in maniera satirica la vita in un piccolo villaggio russo, e ne ottenne una certa fama. Il celebre critico sovietico Kornej Ivanovi\u010d \u010cukovskij, a cui poi lo scrittore si legher\u00e0 in un affettuoso legame di amicizia, arriv\u00f2 addirittura a decretare l'arrivo di un \"nuovo Gogol'\". L'anno seguente fu processato per ingiurie contro la classe militare per via del racconto \"Na Kuli\u010dkach \"(A casa del diavolo) e continu\u00f2 a collaborare con vari quotidiani.\nDopo la laurea in ingegneria navale, Zamjatin lavor\u00f2 sia in patria che all'estero; nel 1916 fu inviato in Inghilterra per supervisionare la costruzione di una rompighiaccio nelle citt\u00e0 di Walker e Wallsend (in questo periodo egli risiedette a Newcastle upon Tyne). Nel racconto \"Ostrovitjanie\" (Gli isolani) racchiuse una satira della vita inglese. Nato inizialmente come un episodio de \"Gli isolani\", Zamjatin decise di sviluppare il racconto \"Il pescatore di uomini\" autonomamente, per poi pubblicarlo in Russia nel 1917.\nDopo la Rivoluzione russa del 1917 Zamjatin torn\u00f2 a scrivere per diversi giornali, tenne conferenze sulla letteratura e cur\u00f2 traduzioni in russo delle opere di autori quali Jack London, O. Henry, H. G. Wells. Con Viktor \u0160klovskij e altri grandi scrittori e teorici dell'epoca, organizz\u00f2 il gruppo letterario de \"I fratelli di Serapione\" (M. Zo\u0161\u010denko, K. Fedin, M. Slonimskij, N. Tichonov, E. Polonskaja, I. Gruzdev, V. Kaverin) - il gruppo pi\u00f9 talentuoso della letteratura sovietica degli anni Venti - per i cui membri tenne lezioni di prosa. Fu favorevole alla Rivoluzione d'Ottobre, ma si oppose al sistema di censura e alla violenza che si erano diffuse sotto il regime bolscevico. \nI suoi lavori diventarono sempre pi\u00f9 critici nei confronti del governo. Ne \u00e8 un esempio il racconto che descrive una citt\u00e0 il cui sindaco decide che l'uguaglianza \u00e8 la chiave per rendere tutti felici. Egli costringe ogni cittadino, incluso s\u00e9 stesso, a vivere in una grande baracca, a radersi i capelli e a diventare mentalmente disabile per far s\u00ec che tutti condividano lo stesso livello di intelligenza. Questa trama ricorda da vicino quella de \"La nuova utopia\" (di Jerome K. Jerome, pubblicato nel 1891, ripubblicato in Russia all'interno di raccolte per ben tre volte prima del 1917).\nEgli dichiar\u00f2 coraggiosamente: \"La vera letteratura pu\u00f2 esistere solo quando \u00e8 creata non da ufficiali diligenti e affidabili, ma da folli, eremiti, eretici, sognatori, ribelli e scettici\". Questo comportamento rese sempre pi\u00f9 difficile la sua situazione nel corso degli anni venti e gli fece guadagnare il suo celebre status di eretico, di \"diavolo\" della letteratura sovietica.\nAlla fine le sue opere vennero proibite e gli fu impedito di pubblicarne di nuove, soprattutto in seguito alla pubblicazione, a sua insaputa, di \"Noi\" in una rivista praghese di emigrati russi nel 1927. Mentre la critica ufficiale prevedeva \"un glorioso futuro per la letteratura sovietica\", Zamjatin scriveva che, viste le condizioni di mancanza di libert\u00e0 ed il dominio della censura, \"l'unico futuro possibile per la letteratura russa sar\u00e0 il suo passato\". Stalin consent\u00ec infine a Zamjatin di lasciare la Russia nel 1931, grazie all'intercessione di Maksim Gor'kij. Lo scrittore si stabil\u00ec a Parigi con la moglie, dove visse in condizioni miserevoli e mor\u00ec di angina pectoris nel 1937. Fu seppellito nel Cimitero parigino di Thiais, poco a sud di Parigi, nel cimitero che si affaccia, per ironia del destino, su Rue de Stalingrad."}
{"id": "256594", "revid": "968255", "url": "https://it.wikipedia.org/wiki?curid=256594", "title": "Enrico Montesano", "text": "Nella sua carriera ha spaziato dal teatro alla televisione al cinema. Debutta nel 1966 a teatro con \"Humor nero\", e al cinema, con Caterina Caselli, in \"Io non protesto, io amo\", di Ferdinando Baldi. Dagli anni settanta esordisce anche in televisione in programmi di successo, fino a vincere nel 1977 la \"Rosa d'oro di Montreaux\" con il variet\u00e0 \"Quantunque io\". L'anno successivo \u00e8 protagonista della commedia musicale \"Rugantino\".\nCon la commedia musicale \"Bravo!\" (1981) riceve il \"premio IDI\". Al cinema recita in film di successo come \"Aragosta a colazione\", \"Qua la mano\", \"Il ladrone\", \"I due carabinieri\", \"Il conte Tacchia\" e \"Grandi magazzini\", mentre in televisione conduce con Anna Oxa l'edizione 1988 del variet\u00e0 \"Fantastico\" abbinato alla Lotteria Italia, rivelatasi quella di maggior successo, con un record di ascolti ancora imbattuto e la vendita di un numero di biglietti della Lotteria Italia mai pi\u00f9 superato.\nAttivo anche come cantante e, nel nuovo millennio, come scrittore, ha pubblicato nel 2003, per le edizioni Kovalski, \"Siamo nati per soffrire e ci siamo riusciti\", nel 2011 \"Un alibi di scorta\", romanzo nato da un'idea per un film, e \"Confesso\", testo autobiografico edito da Edizioni Piemme nel 2015.\nHa avuto anche una breve esperienza in campo politico come consigliere comunale a Roma e al Parlamento europeo con 144.000 preferenze con il Pds, da dove si \u00e8 dimesso dopo due anni, rinunciando alla pensione di europarlamentare.\nMontesano \u00e8 tifoso della Lazio.\nBiografia.\nGli inizi.\nNato a Roma nel quartiere Garbatella, proviene da una famiglia di artisti teatrali: il trisnonno Nicola, nato nel 1851, era un attore comico, il bisnonno Michele Montesano, con il fratello Achille, cre\u00f2 a Roma una compagnia di operette, il nonno Enrico fu un noto direttore d'orchestra, la nonna Bianca Castagnetta era anch'ella un'attrice.\nDa subito interessato alla recitazione, Montesano debutta a teatro nel 1966 nello spettacolo \"Humor nero\", di Vittorio Metz nel piccolo Teatro Goldoni, come imitatore. Nella stagione successiva (1967/1968), con la collaborazione di Leone Mancini, inizia la sua attivit\u00e0 di cabaret al Puff, noto locale romano.\nIl debutto in televisione porta la firma di Castellano e Pipolo e si intitola \"Che domenica amici\", variet\u00e0 che va in onda nel 1968 per la regia di Vito Molinari, condotto da Raffaele Pisu. L'attivit\u00e0 teatrale prosegue parallelamente a quella televisiva, con la stagione de Il Bagaglino, insieme a Gabriella Ferri nello spettacolo \"Tiette la cica\", verso la fine degli anni sessanta. \u00c8 proprio qui che inizia un sodalizio artistico con Castellacci e Pingitore, che lo porter\u00e0 nel 1970 a essere una presenza fissa nel programma \"Dove sta Zaz\u00e0\" e \"Mazzabub\u00f9\", sempre in coppia con Gabriella Ferri.\nApproda alla radio e partecipa al programma \"Gran variet\u00e0\" per quattro stagioni, tra il 1972 e il 1976, per la regia di Federico Sanguigni. I suoi personaggi di Torquato il pensionato, Dud\u00f9 il gag\u00e0 e Coc\u00f2 e la Romantica donna inglese ottengono grande successo, diventando in seguito anche televisivi. Collabora per la stesura dei testi con Antonio Amurri e Ferruccio Fantone.\nNel 1972 incide anche il suo primo 45 giri, \"Fortuna s\u00ec, fortuna no\", grazie a Guido e Maurizio De Angelis, che riscuote discreto successo, seguito poi dal pi\u00f9 fortunato \"A me tu piaci te\" della Cinevox; tuttavia l'esperienza canora rimarr\u00e0 un'attivit\u00e0 marginale della sua lunga carriera.\nIl successo.\nDa l\u00ec in poi la sua carriera si sviluppa tra il piccolo schermo e il teatro. Per quanto riguarda la carriera cinematografica, appare nei film \"Stasera mi butto\", \"Io non protesto, io amo\", \"Nel sole\" e \"I quattro del pater noster\" con Paolo Villaggio ed Oreste Lionello.\nI primi ruoli da protagonista li ottiene in coppia con Alighiero Noschese, con \"Io non scappo... fuggo\", \"Io non spezzo... rompo\" e \"Il furto \u00e8 l'anima del commercio!?...\", tutti prodotti da Dino De Laurentiis. La felice stagione prosegue con \"Boccaccio\" e \"Il prode Anselmo e il suo scudiero\", entrambi diretti da Bruno Corbucci, e \"Io non vedo, tu non parli, lui non sente\" di Mario Camerini. Importante \u00e8 anche la collaborazione con Steno nel film \"Il terrore con gli occhi storti\" (sempre con Alighiero Noschese), regista col quale collaborer\u00e0 in altri importanti film successivi. Insieme a Barbara Bouchet recita nel film \"Amore vuol dir gelosia\", ambientato a Procida e diretto da Mauro Severino. \nIncide del suo primo 33 giri \"Tabaret\", sempre a cura della Cinevox, successo replicato con i successivi \"Dudu e Coc\u00f2\" e \"Tabaret Vol.2\".\nNel 1977 vince un David di Donatello Speciale e nello stesso anno torna in televisione sulla Rete 2 col variet\u00e0 \"Quantunque io\", di cui \u00e8 mattatore assoluto, presentando i suoi personaggi e le sue imitazioni pi\u00f9 riuscite. Grazie al programma, del quale \u00e8 coautore dei testi insieme a Ferruccio Fantone, Montesano vince, insieme alla neonata seconda rete, il premio internazionale per la televisione la Rosa d'oro di Montreaux. Durante gli anni settanta recita in pellicole come \"Tutto suo padre\", \"L'Italia s'\u00e8 rotta\", \"Il marito in collegio\" e \"Febbre da cavallo\", divenuto un \"cult movie\".\nCon \"Rugantino\" di Garinei e Giovannini, nel 1978 Montesano coglie uno dei suoi successi teatrali pi\u00f9 importanti, al fianco di Alida Chelli, Aldo Fabrizi e Bice Valori.\nL'anno successivo Garinei e Giovannini gli affidano anche il musical \"Bravo!\", del quale \u00e8 coautore e che gli frutter\u00e0 nel 1980 la \"Maschera dell'Istituto del Dramma Italiano\". Lo spettacolo andr\u00e0 in scena per tre stagioni consecutive e verr\u00e0 ripreso da Rai Uno e trasmesso in quattro puntate con grandi indici di ascolto. Tra il 1979 e il 1980 i ruoli di \"Aragosta a colazione\" diretto da Giorgio Capitani, de \"Il ladrone\" e di \"Qua la mano\", diretti da Pasquale Festa Campanile, gli fruttano un David speciale. \u00c8 del 1982 il ruolo de \"Il conte Tacchia\" di Sergio Corbucci accanto a Vittorio Gassman e Paolo Panelli. Nel 1982 \u00e8 protagonista di \"Pi\u00f9 bello di cos\u00ec si muore\", per la regia di Pasquale Festa Campanile, tratto dal romanzo di Antonio Amurri, dove Montesano viene trasformato in donna dal grande costumista Piero Tosi.\nNel 1984 recita nel film \"Mi faccia causa\" di Steno e l'anno successivo, grazie al film \"A me mi piace\", con le musiche di Fabio Concato e Mike Francis, vince un David di Donatello e il Nastro d'argento come miglior regista esordiente. Dello stesso anno \u00e8 \"Sotto.. sotto.. strapazzato da anomala passione\", con la regia di Lina Wertm\u00fcller. Nel 1984 \u00e8 protagonista in \"I due carabinieri\", accanto a Carlo Verdone, film che diviene campione d'incasso e vincitore del Biglietto d'oro AGIS. L'anno successivo \u00e8 nel cast di \"Grandi magazzini\", diretto nuovamente da Castellano e Pipolo. A seguire, \"Il tenente dei carabinieri\" (1986), con Nino Manfredi, \"Noi uomini duri\" (1987), con Renato Pozzetto, e \"Il volpone\", insieme a Paolo Villaggio, Enrico Maria Salerno e Renzo Montagnani. Tutti e tre i film sono diretti da Maurizio Ponzi. Sempre nel 1987, torna con Mario Monicelli ne \"I picari\", con Giancarlo Giannini.\nIn televisione ottiene il successo pi\u00f9 grande nel 1988 conducendo la nona edizione del variet\u00e0 del sabato sera \"Fantastico\" accanto ad Anna Oxa; considerata la migliore dal punto di vista coreografico, l'edizione di quell'anno detiene il record di audience (12 milioni di spettatori di media, con punte di oltre 14) e di vendita di biglietti della Lotteria Italia, risultato rimasto ancora oggi insuperato. Collegato alla trasmissione esce l'album \"Non mi lasciate solo\", con le musiche di Claudio Mattone.\nNegli anni novanta dirige e interpreta per due stagioni la serie \"Pazza famiglia\", andata in onda con grandi ascolti su Rai Uno. Con \"Una prova di innocenza\" (1990), miniserie sempre per Rai Uno, con la regia di Tonino Valerii, si cimenta in un insolito ruolo drammatico nei panni di un sacerdote testimone di un omicidio, in un tipico intreccio giallo con Claudio Gora, Corinne Dacla, Luigi Pistilli, Angiola Baggi, Victor Cavallo.\nNel 1991 torna al cinema con Renato Pozzetto in \"Piedipiatti\".\nRecord di incassi al Teatro Sistina nella stagione 1999/2000 con lo spettacolo \"E menomale che c'\u00e8 Maria!\", per la regia di Pietro Garinei, replicando il successo con \"Malgrado tutto beati voi\".\nInizialmente escluso dal progetto, nel 2002 torna a interpretare 'Er Pomata' in \"Febbre da cavallo - La mandrakata\", sequel del celebre \"cult\" di Steno, diretto da suo figlio Carlo Vanzina.\nNel 2004 \u00e8 mattatore del sabato sera di Rai Uno con lo spettacolo \"Trash - Non si butta via niente,\" tratto da un suo omonimo show teatrale di successo, andato in onda il 24 e il 31 gennaio con ospiti: Tiziano Ferro, Renato Pozzetto, Nancy Brilli, Nino D'Angelo, Mino Reitano, Gabriella Ferri, Richard Galliano e Luciano Gaucci. Il programma \u00e8 ideato da Montesano ed Enrico Vaime, scritto con Francesco Signor, Davide Lubrano, Adriano Vianello, per la regia di Maurizio Pagnussat. Il variet\u00e0 ottiene importanti risultati d'ascolto con pi\u00f9 di 6 milioni di telespettatori.\nNel 2005 torna in televisione con il film \"Il mondo \u00e8 meraviglioso\", mentre nel 2009 \u00e8 nel cast di \"Ex\" e nel 2010 di \"Tutto l'amore del mondo\" per la regia di Fausto Brizzi. Nel 2013 torna in teatro con la commedia musicale \"C'\u00e8 qualche cosa in te\", riproposto in pi\u00f9 occasioni grazie al successo ottenuto. Lo spettacolo \u00e8 stato trasmesso anche in tv su Rai Uno il 21 agosto 2015 con ottimi ascolti.\nDal 2016 al 2017 fa parte della giuria del programma di Rai 1 \"Tale e quale show\" condotto da Carlo Conti: \u00e8 affiancato nello stesso ruolo da Loretta Goggi e Claudio Amendola nell'edizione 2016 e da Loretta Goggi e Christian De Sica nell'edizione successiva.\nImpegno politico.\nL'attore \u00e8 stato anche impegnato politicamente, seppur per brevi periodi. Intorno alla met\u00e0 degli anni settanta ader\u00ec al PSI e, in vista delle elezioni regionali del 1975, realizz\u00f2 con l'Equipe 84 un disco propagandistico (a cura della Sezione stampa e propaganda del partito), in cui invitava a votare per i socialisti.\nNei primi anni novanta si avvicin\u00f2 al PDS di Achille Occhetto: con la Quercia si candid\u00f2 sia alle elezioni comunali del 1993 come consigliere comunale di Roma, risultando il pi\u00f9 votato della sua lista con circa 8.300 voti, sia alle elezioni europee dell'anno seguente, in cui fu eletto europarlamentare con 144.004 preferenze. L'esperienza a Strasburgo non fu per\u00f2 delle pi\u00f9 positive. Anni dopo dir\u00e0: \u00abNon vedo un'Europa dei popoli, ma dei burocrati\u00bb. Si dimette dall'incarico il 24 ottobre 1996 (le dimissioni saranno accettate il successivo 11 novembre), prima quindi di maturare il vitalizio.\nDopo un avvicinamento al centro-destra che sfocer\u00e0 in un esplicito appoggio a Gianni Alemanno come sindaco di Roma, nel 2013 aderisce brevemente al Movimento Libertario. L'anelito di novit\u00e0 lo fa simpatizzare per il neonato Movimento 5 Stelle e partecipa ad alcune iniziative politiche dei pentastellati. Tra il 2019 e il 2020, si segnalano per\u00f2 alcune sue prese di posizione critiche nei confronti del M5S per i suoi cambiamenti di rotta rispetto al programma originario.\nControversie.\nDal 2020 ha iniziato una battaglia politica contro il 5G partecipando alla manifestazione di Roma di \"Alleanza Italiana Stop 5G\", attaccando poi l'\u00abimposizione\u00bb dei vaccini e le restrizioni dovute alle misure di contrasto per la pandemia di COVID-19 attraverso numerosi video sulle reti sociali e lo spettacolo satirico-politico \"Piazze libere\", andato in scena a Roma l'8 maggio 2021.\nHa pubblicato numerosi video di matrice negazionistica, prendendo posizioni critiche nei confronti della gestione della pandemia di COVID-19 e sostenendo numerose teorie del complotto legate alla pandemia e ai vaccini. Nel giugno 2021 \u00e8 stato al centro di una polemica nata in seguito a un video in cui si era fatto portavoce di una teoria secondo cui il sangue donato dai vaccinati viene eliminato, affermazione smentita dal CNS e dall'AVIS, che hanno invece confermato come il sangue dei vaccinati venga regolarmente usato per le trasfusioni, come quello dei non vaccinati. L'attore si \u00e8 successivamente scusato, affermando di essere stato mal interpretato.\nCampagne pubblicitarie.\nEnrico Montesano ha anche partecipato come \"testimonial\" pubblicitario alla rubrica pubblicitaria televisiva \"Carosello\" pubblicizzando:"}
{"id": "256595", "revid": "237256", "url": "https://it.wikipedia.org/wiki?curid=256595", "title": "Yevgeny Zamyatin", "text": ""}
{"id": "256596", "revid": "1652635", "url": "https://it.wikipedia.org/wiki?curid=256596", "title": "Birra Ichnusa", "text": "Birra Ichnusa \u00e8 un marchio di birra prodotta in Sardegna, di propriet\u00e0 del gruppo olandese Heineken.\nPrende il nome da un'antica denominazione di origine greca dell'isola \"\u1f38\u03c7\u03bd\u03bf\u1fe6\u03c3\u03c3\u03b1\", traslitterabile in \"Ichn\u00f4ussa\" o \"Icnussa\" e traducibile come \"Impronta\", per la somiglianza della conformazione costiera all'impronta di un piede (che gener\u00f2 poi l'altro nome \"Sandalyon\").\nStoria.\nNell'agosto del 1911 il comune di Cagliari cedette ad Antonio Birocchi e Aristide Giorgetti un terreno di all'inizio dello stradone che portava a Pirri, oggi viale Ciusa, esattamente tra via Marche, via Romagna e via Bacaredda nell'odierno quartiere La Vega (al tempo chiamato \"Is Stelladas\", oggi residenziale e nei pressi del centro cittadino ma a quel tempo ancora area disabitata e adibita alla produzione industriale). I due assieme poi a Francesco Vincenzi vi impiantarono uno stabilimento birrario, utilizzando macchinari e tecnologia di origine tedesca e l'anno successivo, l'8 giugno 1912, fondarono l\"'Industria Birraria Ichnusa\", adibita alla produzione di birra e del ghiaccio. L'inizio fu promettente ma il forte investimento iniziale e la scarsa disponibilit\u00e0 di capitali da parte dei promotori cre\u00f2 subito problemi nella gestione dell'azienda. Fiutandone le difficolt\u00e0 ma capendone il potenziale intervenne Amsicora Capra, il principale imprenditore sardo attivo in quegli anni nel settore vitivinicolo e proprietario della \"Vinalcool\", oltre che di aziende attive nella logistica direttamente collegata all'export dei vini e dei liquori in Italia e in Europa. Egli infatti comprese che il commercio della birra sarebbe stato sinergico e non antagonista a quello del vino, ma soprattutto valutava necessario un ampliamento dell'offerta di prodotti della sua azienda alla luce dell'esplosione della filossera, che in poco tempo distrusse tantissimi vigneti sardi.\nCapra offr\u00ec a Giorgetti e Birocchi un piano gi\u00e0 utilizzato dalla Vinalcool in altre occasioni simili, ovvero essa fu disponibile a concedere un finanziamento immediato di 500.000 lire che i soci avrebbero garantito con cambiali e contestualmente si sarebbero impegnati a trasformare l'azienda da societ\u00e0 di persone in societ\u00e0 anonima per azioni, apportando come capitale il patrimonio dell'azienda (poi stimato in 800.000 lire). Successivamente a questa operazione, la Vinalcool sarebbe stata disponibile ad acquistare tutte le azioni, pagandole per met\u00e0 in contanti e per met\u00e0 permettendovi di divenire azionisti con il trasferimento di quattromila azioni proprie. La nuova societ\u00e0 venne costituita il 1\u00ba dicembre 1915 e \"Societ\u00e0 Anonima Birreria Ichnusa\" entr\u00f2 nel portafoglio titoli della Vinalcool con lo stesso Amsicora Capra consigliere delegato. La nuova societ\u00e0 sarebbe poi andata avanti con una gestione autonoma fino all'agosto del 1928, allorquando la Vinalcool avrebbe deciso (in un'operazione di riorganizzazione industriale e finanziaria, resa in parte necessaria da difficolt\u00e0 operative) di procedere direttamente alla gestione produttiva e commerciale garantendo per l'affitto dell'esercizio industriale e commerciale di quella societ\u00e0 un canone annuo di 100.000 lire nette. Nel 1940 poi la Societ\u00e0 Anonima Birreria Ichnusa venne assorbita definitivamente nella Vinalcool e \"Birra Ichnusa\" ne divenne un marchio di quest'ultima.\nPer circa 30 anni dalla sua fondazione la produzione rimase confinata al solo ambito regionale, comunque con un discreto successo di vendite. La seconda guerra mondiale interruppe per qualche anno il lavoro, tanto che la \"Birraria\" di via Marche divenne nel 1943 un rifugio antiaereo contro i bombardamenti degli alleati.\nNel dopoguerra, grazie a una maggiore pubblicit\u00e0 e a maggiori richieste da parte del mercato, la \"nuova bevanda\" vide invece aumentare considerevolmente la richiesta della birra, sia in Sardegna che in continente.\nLa Vinalcool crebbe e inizi\u00f2 a creare o acquisire delle societ\u00e0 per azioni controllate per differenziare i mercati: la \"Vini Classici di Sardegna\" per il settore vinicolo, la \"S.P.A.I.\" (acronimo di \"Societ\u00e0 Per azioni Agricola Industriale\") e l\"'I.S.B.A.\" (acronimo di \"Industria Sarda Bevande Alimentari\"). La S.P.A.I. si occup\u00f2 del settore della birra ed era la titolare del marchio Birra Ichnusa e tramite essa si decise nel 1963 di costruire una nuova unit\u00e0 produttiva ad Assemini nella zona industriale di Macchiareddu-Grogastu, un'area allora particolarmente ricca di falde acquifere. Lo stabilimento divent\u00f2 operativo a partire dal 1967 e fu il primo in assoluto in Italia, ad installare serbatoi di fermentazione cilindro-conici verticali. Lo stabilimento storico a La Vega venne chiuso e definitivamente abbattuto nel 1975 per lasciar spazio a nuovi palazzi residenziali. Tramite l'I.S.B.A, con sede ad Abbasanta la Vinalcool si lanci\u00f2 anche nella produzione di bibite analcoliche come la spuma, il chinotto, il ginger e l'aranciata, tutte anch'esse a marchio Ichnusa. La \"S.P.A.I.\" poi si trasform\u00f2 successivamente in \"Birra Ichnusa S.p.A.\".\nNel 1981 la produzione raggiunse la cifra di all'anno, che diventarono nel 1986, occupando 85 dipendenti; attirando gli investimenti stranieri. Nel 1986, il marchio Birra Ichnusa fu acquistato dalla multinazionale Heineken Italia S.p.A. (al tempo Birra Dreher S.p.A.) che mantenne, oltre alla ricetta, lo stabilimento ad Assemini, che venne ampliato per produrre anche altre birre del gruppo olandese. Con l'acquisizione da parte di Heineken, cess\u00f2 la produzione delle bibite analcoliche a marchio \"Ichnusa\".\nCome marketing Heineken ha utilizzato il \"Made in Sardinia\" del prodotto con sponsorizzazioni legate ai simboli della Sardegna e, in particolare, alla bandiera dei quattro mori, per posizionarla nel mercato italiano come \"birra locale,\" ma non confinata alla Sardegna. Nel maggio 2019 \u00e8 stato presentato il progetto per l'aumento del 54% della capacit\u00e0 produttiva dello stabilimento di Assemini da 149 a 230 milioni di litri l\u2019anno.\nCaratteristiche e variet\u00e0.\nHeineken Italia produce con il marchio Ichnusa una linea con quattro tipi di birra. Il prodotto principale, in commercio dal 1912, col nome \"Ichnusa\", \u00e8 una birra di tipo lager con gradazione alcolica di 4,7% e composta da acqua, malto d\u2019orzo, granturco e luppolo. Il colore \u00e8 dorato limpido e la schiuma \u00e8 compatta e di grana fine non persistente.\nNel 2017, per festeggiare il 50\u00ba anno del birrificio di Assemini, viene immessa sul mercato l\"'Ichnusa Non Filtrata\", una lager al 5% senza processo di filtrazione, realizzata con 100% puro malto d\u2019orzo. e di colore dorato e luminoso con una particolare velatura grazie ai lieviti rimasti in sospensione e una schiuma persistente. Rispetto alla versione \"classica\" ha un sapore erbaceo con note di frutta gialla. Rispetto alle altre birre della linea si distingue per la particolare forma della bottiglia, pi\u00f9 tozza e da un collo pi\u00f9 corto.\nDal 2007 \u00e8 venduta una birra non pastorizzata, al 4,9% di gradazione alcolica, che con un processo di microfiltrazione dei lieviti mantiene un sapore pi\u00f9 intenso. Inizialmente commercializzata col nome di \"Jennas\" (in lingua sarda significa \"porta\", ispirata dal toponimo originario del massiccio del Gennargentu), dal 2012 in occasione del centenario del marchio \u00e8 stata rinominata \"Ichnusa Cruda\". Questo prodotto \u00e8 l'unica che mantiene in etichetta il logo precedente al restyling del 2017.\nDal 2014 \u00e8 prodotta l\"'Ichnusa Limone\", un radler che combina un 40% di Ichnusa classica con un 60% di succo di limone creando una bevanda al 2% di gradazione alcolica dal sapore leggero di limone con percettibili note amare date dalla luppolatura.\nIn passato sono state lanciate altre due specialit\u00e0 di birre. In occasione del 90\u00ba anniversario dell'azienda nel 2002, venne presentata sul mercato l\"'Ichnusa Speciale\", con una gradazione alcolica di 5,6% e l'aggiunta, rispetto alla versione tradizionale, di una selezione di diversi luppoli che le diedero un retrogusto di frutta secca e di fiori di campo. Questa birra non \u00e8 pi\u00f9 reperibile nella grande distribuzione e non \u00e8 reclamizzata dalla stessa Heineken Italia ma solo dal suo distributore. Nel 1999 invece venne creata la \"Spirtu\", una birra aromatizzata al profumo di mirto di cui mantiene il retrogusto secco. Prodotta a bassa fermentazione, aveva il 5% di gradazione alcolica e conteneva luppolo, malto, lievito e aroma naturale di mirto. Tuttavia, causa lo scarso successo di vendite, venne ritirata dal mercato l'anno successivo.\nFormato.\nLe Birra Ichnusa vengono prodotte sia in bottiglia per il mercato tradizionale sia alla spina per il settore della ristorazione. Tuttavia solo l\"'Ichnusa\" e la \"Non filtrata\" vengono prodotte per entrambi i formati. Per quanto riguarda le bottiglie, la tradizionale viene prodotta nei formati 33 e 66 cl, oltre il formato da 20 cl per l'horeca. Per via del diverso formato della bottiglia invece la Non filtrata viene prodotta nel formato da 50 cl e per la ristorazione nei formati da 20 e 33 cl. La \"Cruda\" solo nei formati 33 e 66 cl per ogni tipo di distribuzione mentre il \"Radler\" nell'unico formato da 33 cl.\nIl formato da 20 cl storicamente in Sardegna prende il nome in lingua sarda di \"sciopinu\" (anche italianizzato in \"scioppino\") mentre il formato da 33 cl \u00e8 chiamato \"birroncino\". Un'altra tradizione diffusasi nei bar dell'Isola \u00e8 l\"'Ichnusa bendata\", ovvero quando la bottiglia, una volta stappata, viene \"bendata\" con un tovagliolino, ritenendo che in tal modo la birra mantenga intatta la sua qualit\u00e0.\nIn lattina viene invece prodotta solo l'Ichnusa tradizionale nei due formati da 33 cl e da 50 cl.\nProduzione.\nLa produzione avviene dal 1967 solamente nello stabilimento di Assemini, nella zona industriale di Macchiareddu-Grogastu, il pi\u00f9 antico birrificio presente in Sardegna. Si estende su una superficie di oltre 160.000 metri quadrati circondato da un'area verde di oltre 15 ettari e vi sono impiegati 93 addetti e vengono interamente prodotte e imbottigliate \"Ichnusa\", \"Ichnusa Non Filtrata\", \"Ichnusa Cruda\" e \"Ichnusa Limone\".\nDal 2013 ha raggiunto traguardi importanti in tema sostenibilit\u00e0 e sicurezza, con il taglio del 60% delle emissioni di CO2, del 36% dei consumi di energia termica, del 22% dei consumi di energia elettrica e del 12% di quelli dell\u2019acqua. L'attenzione alla sicurezza sul lavoro ha portato al traguardo di nove anni consecutivi senza infortuni nello stabilimento dal 2010.\nLa produzione della bevanda avviene in quattro passaggi:\nMarketing.\nEtichette speciali.\nOltre alle etichette della birra tradizionale che si sono succedute con vari restyling, gi\u00e0 negli anni '50, sotto la gestione Vinalcool, venne creata un'etichetta speciale dedicata alla citt\u00e0 di Cagliari. La birra, chiamata \"Three Towers Pilsener Beer\" raffigurava su sfondo blu l'immagine del quartiere Castello con appunto le sue tre torri: la Torre di San Pancrazio, la Torre dell'Elefante e la Torre del Leone (quest'ultima oggi inglobata nel Palazzo Boyl. L'etichetta recitava anche \"Ichnusa's Special blend\".\nNel 2012, in occasione del centenario fu creata una serie di birre da 66 cl e da 75 cl con \"tappo meccanico\" con la riedizione di quattro tra le varie etichette utilizzate nella storia del brand: quella blu intenso con la scritta \"Birra Ichnusa Cagliari\" (l'unica col nome della citt\u00e0 natale) e i quattro mori utilizzata nel periodo precedente alla seconda guerra mondiale, una risalente al dopoguerra di colore giallo intenso con i quattro mori racchiusi in un ovale bianco, la terza di colore bianco contornata da un bordo dorato e la base celeste, tipica degli anni '70-'80 e l'ultima con la tipica losanga rossa spezzata dal logo inscritto in un poligono dorato.\nLattine e bottiglie celebrative furono prodotte anche in occasione dei Mondo Ichnusa del 2012 e 2013.\nDal 2019 \u00e8 stata creata una specifica linea dedicata all'horeca chiamata \"Vuoto a buon rendere\", la quale prevede appunto il ritorno in birrificio dei vuoti a rendere per un riutilizzo fino a 20 anni della stessa bottiglia. Differentemente dalle bottiglie destinate alla GDO esse presentano, in ciascun formato (66, 33 e 25 cl) il tappo di colore verde e una scritta \"rispetto, riuso e impegno\", nel collo della bottiglia.\nEventi e iniziative.\nNel 2018 e nel 2019 \u00e8 stata lanciata una campagna di sensibilizzazione per la salvaguardia dell'ambiente chiamata \"#ILNOSTROIMPEGNO\". L'azienda assieme al Cagliari Calcio, alla e a Legambiente si sono impegnati in una raccolta di rifiuti abbandonati che deturpano il territorio sardo in quattro tappe, due a Cagliari, una a San Vero Milis e una a Sassari nel lago di Baratz.\nDal 2009 si svolge il \"Premio Ichnusa\", un\u2019iniziativa rivolta inizialmente al corso di marketing della Facolt\u00e0 di Scienze economiche, giuridiche e politiche dell'universit\u00e0 degli Studi di Cagliari ma negli anni estesa anche agli studenti delle facolt\u00e0 di Studi Umanistici. Essa prevede una prima fase di seminario e, in seguito, lo sviluppo di un progetto di valorizzazione del marchio, che permette di svolgere a uno degli studenti partecipanti un tirocinio retribuito della durata di sei mesi all'interno del reparto Marketing di Ichnusa.\nIchnusa a inizio degli anni 2000 ha legato la sua immagine alla musica. Dal 2008 al 2016 organizz\u00f2 il \"Mondo Ichnusa\", una kermesse di tre giorni di concerti gratuiti sulla spiaggia. La prima edizione, con i Tiromancino, Frankie hi-nrg mc e Daniele Silvestri, si tenne al Poetto a Cagliari e l\u00ec si volse fino al 2012, per poi altre quattro edizioni a Marina di Torre Grande a Oristano. Sui palchi delle spiagge sarde suonarono gli Afterhours, J-Ax, i Sud Sound System, Neffa, i Negrita, i Litfiba, Alex Britti, Max Gazz\u00e8, Malika Ayane, Salmo e i Subsonica. La manifestazione nel 2017 non venne pi\u00f9 riproposta in quanto Heineken scelse di concentrare i propri sforzi per pubblicizzare il marchio in Italia invece che internamente al mercato sardo. Dal 2013 al 2015 ci fu l\"'Ichnusa Music Contest\", concorso musicale realizzato in partenariato con Rock TV che puntava a selezionare le migliori band emergenti sarde e premiava queste con l'apertura delle serate del Mondo Ichnusa. Nell'estate 2010 sponsorizz\u00f2 anche il concerto di Ligabue rinominandolo \"Ichnusa Live Fest\".\nStrettamente legato al concerto, negli stessi anni organizz\u00f2 assieme a Nikon il \"Concorso Fotografico Eccellenza sarda\", dedicato ai valori e alle bellezze della terra sarda rivolto a fotografi residenti in Sardegna o di origini sarde.\nPubblicit\u00e0 e sponsorizzazioni.\nIl marchio Ichnusa \u00e8 stato nei decenni spesso promosso attraverso pubblicit\u00e0 tradizionali, quali cartellonistica, inserzioni sui giornali e spot televisivi. Di quest'ultimi se ne ricordano alcuni famosi come quello del 1994 con una canzone cantata dai Tazenda e lo spot per il centenario del marchio realizzato dal regista Alessandro D'Alatri e intitolato \"\u201cUn film d'altri tempi\u201d\", trasmesso a pagamento su alcuni canali televisivi nazionali e locali Lo spot invece realizzato nel 2017 contestualmente all'ultimo restyling del brand, prodotto dall'agenzia Leo Burnett e diretto dal regista David Holm, ha vinto il premio come miglior spot nella sezione bevande e alimenti al 49\u00ba Key Award. Un'evoluzione dello stesso spot \u00e8 stata realizzata nel 2019 per la campagna \"#ILNOSTROIMPEGNO\" con Legambiente e ha visto partecipi anche Gianmarco Pozzecco e Nicol\u00f2 Barella.\nSono stati usati 3 slogan nelle campagne di sponsorizzazione del prodotto: negli anni settanta fu \"La birra dalla I lunga\", aspetto sottolineato anche graficamente nel logo, con la I che progressivamente \u00e8 stata ridotta coi vari restyling, poi per circa quattro decenni \u00e8 stato utilizzato \"Bionda Sardegna\" e dal 2017 il claim \u00e8 \"Anima sarda\". Questi ultimi due slogan sono stati stampati nel terzo millennio anche nell'etichetta del prodotto.\nL'azienda \u00e8 legata alla Sardegna anche attraverso lo sport: per diversi anni, in varie fasi della sua storia, \u00e8 stata tra gli sponsor secondari del Cagliari Calcio e dalla stagione 2016-2017 \u00e8 diventata \"main sponsor\" sulle maglie da gioco. Dal 2012 inoltre \u00e8 \"gold sponsor\" della , storica societ\u00e0 cestistica sassarese campione d'Italia nel 2014-2015."}
{"id": "256598", "revid": "599013", "url": "https://it.wikipedia.org/wiki?curid=256598", "title": "Necao II", "text": "Biografia.\nFiglio di Psammetico I Wahemibra regn\u00f2 per sedici anni, dal 610 a.C. al 594 a.C., in accordo con la testimonianza di Erodoto ed i dati archeologici mentre sia Eusebio di Cesarea che Sesto Africano gli attribuirono un regno di soli sei anni.\nNel corso del suo regno Wahemibra dette un forte impulso allo sviluppo del traffico marittimo facendo costruire navi a Corinto e potenziando le flotte del Mediterraneo e del Golfo Persico. Sempre nell'ottica dello sviluppo commerciale inizi\u00f2 i lavori di ampliamento del canale navigabile tra il Nilo ed il Mar Rosso fondando anche la citt\u00e0 di \"Per Temu Tjeku\" (la casa di Atum Tjeku) nella localit\u00e0 oggi nota come Tell-el-Maskhuta, nei pressi della moderna Ismailia.\nAl nome di questo sovrano \u00e8 legata la prima circumnavigazione dell'Africa di cui si abbia notizia, impresa realizzata da marinai fenici.\nIn politica estera Wahemibra si impegn\u00f2 a fondo nell'area palestinese nel tentativo di contrastare l'ascesa della coalizione tra Medi e Caldei.\nNon essendo riuscito ad impedire la caduta di Harran, ultima roccaforte assira, il sovrano egizio occup\u00f2 la Palestina sconfiggendo Giosia, re di Giuda, sul cui trono mise poi un sovrano di sua scelta: Johakim, fratello di Joachaz legittimo erede (come narra il testo biblico).\nApprofittando di una congiuntura favorevole Wahemibra riusc\u00ec a conquistare la piazzaforte di Kadesh sconfiggendo i babilonesi sull'Eufrate, primo sovrano egizio dopo Thutmose III ad attraversare questo fiume.\nLa risposta babilonese giunse dopo circa quattro anni, un esercito guidato da Nabucodonosor II, figlio di Nabopolassar, sconfisse gli egizi prima a Karkemi\u0161 e poi ad Hamath. Solo la morte del re babilonese salv\u00f2 Wahemibra dalla completa disfatta permettendogli di riportare in Egitto i resti del suo esercito.\nNel 601 a.C. un tentativo babilonese di penetrazione in Egitto venne fermato al confine orientale del delta del Nilo ed in seguito Wahemibra riconquist\u00f2 anche la citt\u00e0 di Gaza ma non tent\u00f2 pi\u00f9 di occupare la Palestina."}
{"id": "256601", "revid": "1005847", "url": "https://it.wikipedia.org/wiki?curid=256601", "title": "Adolfo Omodeo", "text": "Biografia.\nSi laure\u00f2 in lettere e filosofia all'Universit\u00e0 di Palermo nel 1912 sotto la guida di Giovanni Gentile con la tesi \"Ges\u00f9 e le origini del cristianesimo\", pubblicata nel 1913. Nel 1914 spos\u00f2 Eva Zona, sua compagna di studi e nel 1915 si arruol\u00f2 volontario alla prima guerra mondiale e fu ufficiale d'artiglieria.\nNel 1919 inizi\u00f2 a insegnare al liceo e nel 1922 divenne docente di \"Storia antica\" nell'Universit\u00e0 di Catania. Nel 1923 pass\u00f2 all'Universit\u00e0 di Napoli, dove tenne la cattedra di \"Storia del cristianesimo\". Risultato del suo insegnamento sono i volumi dedicati agli Atti degli apostoli e alla figura di San Paolo - che insieme alla sua tesi su \"Ges\u00f9\" costituiscono la \"Storia delle origini cristiane\" (1925) - e \"La mistica giovannea\", pubblicata nel 1930: come storico del cristianesimo l'Omodeo si rif\u00e0 alla critica razionalistica tedesca e al Loisy.\nAltre opere incentrate sulla storia del cattolicesimo nel secolo XIX sono \"Un reazionario: il conte Joseph de Maistre\", 1939 e \"Aspetti del cattolicesimo della Restaurazione\", pubblicato postumo nel 1946.\nSi dedic\u00f2 poi alla storia del Risorgimento difendendo le tesi del liberalismo cavouriano contro le alterazioni critiche del Risorgimento operate degli storici monarchici e fascisti, e sviluppando la concezione crociana della storia in cui si realizza l'idea della libert\u00e0: \"L'et\u00e0 del risorgimento italiano\" del 1931, \"La leggenda di Carlo Alberto\", (1940), \"V. Gioberti e la sua evoluzione politica\", e principalmente \"L'opera politica del conte di Cavour\" del 1942. Postumi uscirono \"G. Calvino e la Riforma in Ginevra\", \"Il senso della storia\" e \"Difesa del Risorgimento\".\nAltri suoi scritti, notevoli per l'impostazione critica crociana, sono le raccolte di saggi \"Tradizioni morali e disciplina storica\" (1929), \"Figure e passioni del Risorgimento italiano\" (1932), e la raccolta di testimonianze storiche \"Momenti della vita di guerra\" (1934).\nNel 1925 non aveva firmato nessuno dei manifesti degli intellettuali di Gentile e di Croce, ma nel 1928 ruppe definitivamente con l'antico maestro e si avvicin\u00f2 a Benedetto Croce. Della loro relazione \u00e8 testimonianza l'intensa corrispondenza che scambiarono tra il 1921 e la morte di Omodeo. Nel 1931, come docente, prest\u00f2 giuramento di fedelt\u00e0 al fascismo imposto dal regime pena la predita della cattedra e l'esclusione dall'insegnamento. \nQuesto il suo giudizio, espresso nel 1945, sulle forze armate durante il regime fascista, che lo ostacol\u00f2 per le sue idee: \nDopo il 25 luglio 1943 Omodeo divenne rettore dell'Universit\u00e0 di Napoli, e caldeggiato dal suo maestro Benedetto Croce, s'iscrisse al Partito d'Azione. Dall'aprile al giugno 1944 fu ministro dell'educazione nazionale (che con lui riprese la denominazione di \"Ministero della pubblica istruzione\") nel secondo governo Badoglio. Dal 1945 al 1946 fu membro della Consulta nazionale.\nFu socio dell'Accademia dei Lincei e condirettore, insieme al suo grande amico Luigi Russo, della rivista \"Belfagor\"."}
{"id": "256603", "revid": "767487", "url": "https://it.wikipedia.org/wiki?curid=256603", "title": "Numero di Strouhal", "text": "Il numero di Strouhal \u00e8 un numero adimensionale utilizzato nella fluidodinamica nel caso di un flusso non stazionario.\nDefinizione.\n\u00c8 definito come:\ndove:\nCorrelazioni.\nEsiste una forte correlazione tra il numero di Strouhal e il numero di Reynolds e negli anni sono state formulate numerose relazioni per esprimere tale accoppiamento. In particolare, per bassi valori del numero di Reynolds, la relazione classica utilizzata in fluidodinamica \u00e8 dovuta a Roshko:\nI valori dei parametri \"A\" e \"B\" nel caso di una geometria cilindrica a sezione circolare, sono: A=0,2175 e B=-5,106. Al crescere del numero di Reynolds intervengono fenomeni fisici nella scia che ne modificano profondamente le caratteristiche, quindi sono necessarie delle relazioni pi\u00f9 accurate (ovvero delle espansioni di Taylor troncate a ordini successivi al secondo) per poter descrivere in maniera corretta la correlazione tra St e Re.\nInterpretazione fisica.\nIl numero di Strouhal rappresenta il \"peso\" dei termini convettivi, dunque se trascurabile rispetto ai numeri di Eulero, Reynolds e Froude si pu\u00f2 pensare, il determinato problema, come caso stazionario in cui le derivate rispetto al tempo sono nulle. \nApplicazioni.\nIl numero di Strouhal ricopre un ruolo importante nella meccanica dei fluidi non solamente dal punto di vista accademico, ma soprattutto per il campo applicativo. Infatti avere un'indicazione sulla frequenza di distacco dei vortici \u00e8 molto utile per prevedere i carichi fluttuanti, sia in direzione del flusso che in direzione trasversale, che la stessa scia di von K\u00e1rm\u00e1n induce sia sul corpo da cui si stacca, che sugli oggetti che si trovano a valle dello stesso e che sono investiti dalla scia vorticosa."}
{"id": "256604", "revid": "14894", "url": "https://it.wikipedia.org/wiki?curid=256604", "title": "Libro di Durrow", "text": ""}
{"id": "256608", "revid": "14894", "url": "https://it.wikipedia.org/wiki?curid=256608", "title": "Vangeli di Durham (MS A.II.17)", "text": ""}
{"id": "256609", "revid": "125925884", "url": "https://it.wikipedia.org/wiki?curid=256609", "title": "Pinacoteca nazionale di Bologna", "text": "La Pinacoteca nazionale di Bologna \u00e8 un museo statale italiano. Ha sede a Bologna nell'ex noviziato gesuita, edificio storico che ospita anche l'Accademia di belle arti. La pinacoteca offre una vasta panoramica della pittura emiliana dal XIII al XVIII secolo; non mancano tuttavia testimonianze fondamentali di artisti non bolognesi che ebbero contatti con la citt\u00e0.\n\u00c8 di propriet\u00e0 del Ministero della cultura, che dal 2019 la ha annoverata tra gli istituti museali dotati di autonomia speciale.\nStoria.\nLe origini: l'Accademia Clementina e l'Appartamento del Gonfaloniere.\nPrimo nucleo della futura Pinacoteca fu l'acquisto nel 1762, da parte di monsignor Giacomo Zambeccari, di otto tavole del primo Cinquecento provenienti dalla demolizione della chiesa di Santa Maria Maddalena, per l'Istituto delle Scienze e destinate ad essere conservate nell'Accademia Clementina, la sezione artistica dell'Istituto scientifico. Nel 1776, sempre per l'Accademia Clementina, vennero acquistate una dozzina di tavole trecentesche e di icone bizantine, provenienti dal lascito di Urbano Savorgnan, gi\u00e0 site nell'Oratorio di San Filippo Neri.\nAltro polo di conservazione cittadino fu l'Appartamento del Gonfaloniere nel Palazzo Pubblico, dove accanto ad opere come la \"Pala del Voto\" di Guido Reni, l\u00ec conservate per l'alto significato civico, vennero incamerati, fin dall'ultimo scorcio del Seicento, dipinti della scuola di Raffaello, di Lavinia Fontana e di Annibale Carracci.\nQuadreria dell'Accademia di belle arti.\nNel 1796 con la caduta del regime pontificio e con la nuova legislazione repubblicana, che port\u00f2 alla soppressione di numerosi conventi, di tutte le corporazioni dei mestieri e allo smantellamento delle sedi dell'antico regime, il senato bolognese decise di raccogliere i dipinti delle chiese e dei conventi soppressi e dell'Accademia delle Scienze in un'unica collezione, raccogliendo quasi un migliaio di opere, sistemate prima nell'ex Convento di San Vitale; poi nel 1802 presso l'ex noviziato gesuita di Sant'Ignazio nel Borgo della Paglia, attualmente via delle Belle Arti 56, realizzato nel 1726 da Alfonso Torreggiani, come quadreria della neonata Accademia nazionale di belle arti.\nOtto e Novecento.\nCon la caduta dell'Impero napoleonico nel 1815, molte opere requisite dai francesi a seguito delle spoliazioni napoleoniche ritornarono dal Louvre in citt\u00e0. A quel tempo risale il primo intervento di ampliamento ad opera di Leandro Marconi. Del 1826 fu il primo catalogo ad opera di Gaetano Giordani. Ampliata nel 1844, includendovi la cappella del Convento, affrescata nella volta con l'\"Apoteosi di Sant'Ignazio\". Tra il 1867-68, vennero incamerati molti dipinti provenienti da altre soppressioni, nel 1875 venne aperta regolarmente al pubblico, nel 1882 la Quadreria venne resa autonoma dall'Accademia e, nel 1884, vennero acquistate le Collezioni Zambeccari.\nAi primi del Novecento venne realizzata una nuova ala su progetto di Edoardo Collamarini. Alla fine degli anni sessanta, sotto il soprintendente Cesare Gnudi e su progetto di Leone Pancaldi, venne realizzato il \"Salone del Rinascimento\" e vennero collocati gli affreschi staccati della chiesetta di Sant'Apollonia di Mezzaratta. Nel 1997 la Pinacoteca \u00e8 stata completamente rinnovata e adeguata agli standard europei, dotandola inoltre di uno spazio espositivo adibito esclusivamente alle mostre temporanee e all'attivit\u00e0 didattica. La pinacoteca \u00e8 oggi da annoverare tra le pi\u00f9 moderne e importanti gallerie nazionali, conosciuta e apprezzata anche all'estero.\nOpere principali.\nSale di Mezzaratta.\nSinopie e affreschi staccati dalla chiesa di Santa Apollonia di Mezzaratta:"}
{"id": "256610", "revid": "599013", "url": "https://it.wikipedia.org/wiki?curid=256610", "title": "125 Liberatrix", "text": "125 Liberatrix (in italiano Liberatrice) \u00e8 un piccolo asteroide della fascia principale del sistema solare. Presenta una superficie altamente riflettente (e quindi particolarmente brillante), e la sua composizione \u00e8 probabilmente molto ricca di nichel e ferro.\nStanti i suoi parametri orbitali, l'asteroide \u00e8 stato considerato per un certo periodo il prototipo della famiglia Liberatrice di asteroidi, poi sostituita dalla famiglia Agnia.\nStoria.\nL'asteroide fu scoperto l'11 settembre 1872 da Prosper-Mathieu Henry, in collaborazione con il fratello Paul-Pierre Henry, dall'Osservatorio di Parigi. Liberatrice fu il primo dei quattordici asteroidi individuati in cooperazione dai due fratelli. La loro intesa fu tale che rispettarono una stretta imparzialit\u00e0 nell'annunciare alternativamente la paternit\u00e0 della scoperta di ogni asteroide da loro individuato.\nSi suppone che il nome dell'asteroide voglia rimarcare la liberazione della Francia coincisa con la caduta del Secondo Impero francese nel 1870; altre interpretazioni vogliono che il nome sia stato scelto in onore di Adolphe Thiers, presidente della Repubblica Francese durante la guerra Franco-Prussiana o, alternativamente, in onore di Giovanna d'Arco.\nSono state osservate finora due occultazioni stellari di Liberatrix.\nLa curva di luce dell'asteroide ha una grande ampiezza, che indicherebbe una forma allungata o irregolare."}
{"id": "256614", "revid": "124610019", "url": "https://it.wikipedia.org/wiki?curid=256614", "title": "Mary Dyer", "text": "\u00c8 considerata l'ultima martire religiosa del Nord America.\nMary Dyer incontr\u00f2 Anne Hutchinson nel 1637, una predicatrice secondo cui Dio \"parla direttamente agli individui\" e non esclusivamente attraverso il clero. Dyer si un\u00ec alla Hutchinson, venne coinvolta in quella che venne chiamata \"eresia antinomista\" e insieme lavorarono all'organizzazione di gruppi di uomini e donne dediti allo studio della Bibbia in contrasto con la legge teocratica della Massachusetts Bay Colony.\nNel 1638, Mary Dyer e suo marito William furono cacciati dalla colonia assieme alla Hutchinson. Su consiglio di Roger Williams il gruppo che includeva la Hutchinson e i coniugi Dyers si spost\u00f2 a Portsmouth nella colonia del Rhode Island. William Dyer firm\u00f2 il Portsmouth Compact insieme ad altri 18 uomini.\nMary Dyer e suo marito tornarono in Inghilterra con Roger Williams e John Clarke nel 1652, dove Mary Dyer entr\u00f2 nei Quaccheri (ossia la Religious Society of Friends) dopo aver sentito il sermone di George Fox, fondatore del movimento, ed avervi trovato una assonanza di opinioni con le idee che lei e la Hutchinson avevano da anni. Successivamente lei stessa divenne una predicatrice del movimento Quacchero.\nI Dyer tornarono a Rhode Island nel 1657. L'anno dopo Mary and\u00f2 a Boston per protestare contro la nuova legge che cacciava i Quaccheri, e fu arrestata ed espulsa dalla colonia (suo marito, che non divenne mai Quacchero, non fu arrestato).\nMary Dyer continu\u00f2 a viaggiare per tutto la Nuova Inghilterra predicando il movimento Quacchero, e fu arrestata di nuovo nel 1658 a New Haven, nel Connecticut. Dopo il suo rilascio, al suo ritorno in Massachusetts per visitare due Quaccheri inglesi che erano stati arrestati, venne a sua volta fermata uncora una volta ed espulsa definitivamente dalla colonia.\nTorn\u00f2 in Massachusetts una terza volta con un gruppo di Quaccheri per disobbedire pubblicamente alla legge, arrestata di nuovo e condannata a morte. Dopo un breve processo altri due Quaccheri furono impiccati ma suo marito, amico del Governatore John Winthrop, riusc\u00ec ad ottenere una sospensione della pena all'ultimo minuto contro il volere stesso di Mary (lei aveva infatti rifiutato di abiurare la propria fede).\nVenne fatta tornare a Rhode Island, quindi and\u00f2 a Long Island, a New York, a predicare, ma la sua coscienza la port\u00f2 a ritornare nel Massachusetts nel 1660 per infrangere la legge contro i Quaccheri. Nonostante le preghiere del marito e della sua famiglia lei rifiut\u00f2 ancora una volta di dirsi pentita, e venne di nuovo incarcerata e condannata a morte il 31 maggio. Il giorno dopo May Dyer fu impiccata per il crimine di essere una Quacchera nel Massachusetts.\nLe sue ultime parole furono \"No, io sono tornata sperando che non sareste arrivati a spargere del sangue e avreste abrogato la legge ingiusta che mette al bando, emanata per colpire gli innocenti servi del Signore. Non ho nulla di cui pentirmi\".\nUna sua statua si trova di fronte al Massachusetts State House a Boston."}
{"id": "256616", "revid": "2135162", "url": "https://it.wikipedia.org/wiki?curid=256616", "title": "Noi (Zamjatin)", "text": "Noi (in russo \"\u041c\u044b\") \u00e8 un romanzo dello scrittore russo Evgenij Ivanovi\u010d Zamjatin scritto tra il 1919 e il 1921 e pubblicato per la prima volta nel 1924 (tradotto in lingua inglese) ed in Unione Sovietica solo nel 1988. Il titolo nella lingua russa corrisponde al pronome nominativo \"noi\".\nRomanzo a carattere satirico ambientato nel futuro, Noi \u00e8 il capostipite del genere dell'utopia negativa o distopia. In esso il totalitarismo e il conformismo caratteristici dell'Unione Sovietica del primo Novecento vengono portati agli estremi, dipingendo un'organizzazione statale che individua nel libero arbitrio la causa dell'infelicit\u00e0, e che pretende di controllare matematicamente le vite dei cittadini attraverso un sistema di efficienza e precisione industriale di tipo tayloristico.\nFu scritto in seguito alle esperienze personali dell'autore durante la Rivoluzione russa del 1905 e quella del 1917, oltre al periodo trascorso a Jesmond, un sobborgo di Newcastle upon Tyne, e al lavoro nei cantieri navali sul fiume britannico Tyne (1916-17), dove egli osserv\u00f2 la razionalizzazione del lavoro tipica delle grandi imprese.\nStoria e influenze.\nIl racconto fu il primo romanzo ad essere messo al bando dal Glavlit, l'ente sovietico preposto alla censura, nel 1921, sebbene la sua bozza iniziale risalisse al 1919. Effettivamente gran parte delle basi del romanzo erano gi\u00e0 presenti nella novella \"Gli isolani\", iniziata a Newcastle nel 1916. La posizione letteraria di Zamjatin and\u00f2 deteriorandosi nel corso degli anni 1920, e nel 1931 gli venne infine concesso di emigrare a Parigi, dopo l'intercessione di Maksim Gor'kij presso Stalin.\nIl romanzo fu pubblicato in inglese nel 1924, ma la prima edizione russa giunse solamente nel 1988, quando venne pubblicato congiuntamente con \"1984\" di Orwell. Orwell conosceva \"Noi\", avendone letto e recensito l'edizione francese nel 1946, e ne fu influenzato durante la scrittura di \"1984\".\nTrama.\nLa storia \u00e8 raccontata in prima persona dal suo protagonista, D-503, sotto forma di un diario che raccoglie sia le sue osservazioni di lavoro come ingegnere che le sue disavventure con un gruppo di resistenti noto come \"Mefi\" (dal nome Mefistofele). Il diario ha lo scopo di raccontare la felicit\u00e0 finalmente conseguita dai cittadini dello Stato Unico e di presentarla alle civilt\u00e0 extraterrestri che la nave spaziale alla cui costruzione D-503 sovrintende, l'Integrale, incontrer\u00e0 nel suo viaggio.\nL'innovativa visione futuristica di Zamjatin comprende abitazioni (e qualsiasi altro oggetto) costruite esclusivamente in vetro e materiali trasparenti, cos\u00ec che chiunque sia visibile in ogni momento.\nGiochi di parole.\nI nomi dei protagonisti - O-90, D-503 e I-330 - derivano quasi certamente dai parametri ingegneristici della \"Saint Alexander Nevskij\", la nave rompighiaccio preferita di Zamjatin (che fu ingegnere navale e si vant\u00f2 di averne firmato personalmente i disegni preparatori). Alcuni sostengono che i numeri siano in realt\u00e0 un codice biblico.\nI nomi sono inoltre legati al sesso dei personaggi: gli uomini hanno nomi che iniziano per consonante e sono caratterizzati da numeri dispari, mentre tutti i nomi femminili iniziano per vocale e contengono numeri pari.\nAllusioni e citazioni.\nMolti dei nomi e dei numeri nel romanzo sono allusioni alle esperienze personali dell'autore o alla cultura e alla letteratura. L'Auditorium 112 si riferisce al numero della cella dove per due volte Zamjatin \u00e8 stato imprigionato, la prima volta dal governo zarista, la seconda dal governo bolscevico. La matricola S-4711 si riferisce all'Acqua di Colonia 4711. \nCi sono similarit\u00e0 tra i primi quattro capitoli della Bibbia e Noi; lo Stato Unico \u00e8 considerato il Paradiso, D-503 \u00e8 Adamo, I-330 Eva, S-4711 il serpente: infatti \u00e8 descritto a forma di S, con un corpo bi-concavo, un Custode che fa il doppio gioco e passa dalla parte dei ribelli. La sigla dei ribelli e Mefi come Mefistofele, Satana. \nSi possono notare influenze di Dostoievskji: il discorso della scelta tra la felicit\u00e0 e la libert\u00e0 ricorda il capitolo dei Fratelli Karamazov, \"Il Grande Inquisitore\" e D-503 scrive che la troppa coscienza di s\u00e9 \u00e8 una malattia come il narratore delle Memorie del Sottosuolo.\nIl romanzo usa concetti matematici simbolicamente. La nave spaziale di cui D-503 \u00e8 il costruttore \u00e8 chiamata l'Integrale, che si spera \"integrer\u00e0 la grande equazione cosmica\". D-503 \u00e8 turbato dalla radice quadrata di -1 che \u00e8 la base dei numeri immaginari. La serie infinita dei numeri \u00e8 paragonata alla serie infinita di rivoluzioni: quando D-503 dice a I-330 che la loro rivoluzione \u00e8 stata l'ultima, I-330 gli chiede di dire l'ultimo numero.\nMusica.\nIl compositore italiano Pierluigi Castellano ha preso ispirazione dal romanzo nella scrittura del suo terzo album Noi, My, Us del 1990. Il gruppo musicale italiano NiHiL si \u00e8 ispirato a \"Noi\" nella stesura del brano \"Root Of Negative One\" (2009).\nIl gruppo musicale italiano Manovalanza ha dedicato al romanzo un brano musicale dal titolo \"La citt\u00e0 di vetro\", nell'album \"Anziani a vent'anni\" (2011).\nIl titolo della canzone Integral dei Pet Shop Boys \u00e8 un omaggio all'autore e richiama il nome dell'astronave.\nIl gruppo musicale Zondini Et Les Monochrome si ispira al romanzo distopico per la scrittura di NOISE (2016)."}
{"id": "256619", "revid": "114847947", "url": "https://it.wikipedia.org/wiki?curid=256619", "title": "Premi Oscar 1932", "text": "La 5\u00aa edizione della cerimonia di premiazione degli Oscar si \u00e8 tenuta il 18 novembre 1932 al \"Fiesta Room\" dell'Hotel Ambassador di Los Angeles. Il conduttore della serata \u00e8 stato il presidente dell'Academy Conrad Nagel.\nVincitori e candidati.\nVengono di seguito indicati in grassetto i vincitori. &lt;br&gt;\nOve ricorrente e disponibile, viene indicato il titolo in lingua italiana e quello in lingua originale tra parentesi.\nPremio speciale.\nA Walt Disney per aver creato il personaggio \"Topolino\"."}
{"id": "256620", "revid": "37401", "url": "https://it.wikipedia.org/wiki?curid=256620", "title": "Commutazione di codice", "text": "La commutazione di codice, conosciuta anche con il termine alternanza linguistica o con il termine inglese code-switching, \u00e8 un termine linguistico che indica il passaggio da una lingua a un'altra, (e viceversa), da parte di parlanti che hanno pi\u00f9 di una lingua in comune.\nLa commutazione del codice avviene sempre nell'ambito di uno stesso discorso e pu\u00f2 riguardare solo poche frasi o addirittura una singola frase una o addirittura pi\u00f9 volte.\nIl fenomeno non va confuso con il code mixing, ossia l'uso di termini di una lingua in sostituzione di termini non conosciuti di un'altra lingua, frequente in bambini bilingui e persone che stanno apprendendo una lingua.\nL'enunciazione mistilingue, ovvero il code-mixing, gode di una grande libert\u00e0 sintattica: essa pu\u00f2 avvenire in qualunque punto della catena parlata e non sembra soggetta a restrizioni evidenti di alcun genere. Non paiono esserci confini sintattici n\u00e9 restrizioni dipendenti dalla struttura grammaticale a bloccare la commistione di elementi della lingua ed elementi del dialetto."}
{"id": "256626", "revid": "124133855", "url": "https://it.wikipedia.org/wiki?curid=256626", "title": "Canestrato pugliese", "text": "Il Canestrato Pugliese - riconosciuto Denominazione di Origine Controllata (D.O.C.) con D.p.r. del 10 set. 1985 e a Denominazione di origine protetta (D.O.P.) nel 1996 con il reg. (Ce) n.1107/96 - \u00e8 un formaggio italiano di latte intero a pasta pressata non cotta, ottenuto da latte di pecora di razza gentile di Puglia, le cui origini genealogiche provengono dalla razza merino, alimentate prevalentemente con erba fresca e solo eccezionalmente con fieno o foraggio.\nIl suo nome deriva dai canestri di giunco pugliese, entro cui lo si fa stagionare, i quali sono uno dei prodotti pi\u00f9 tradizionali dell'artigianato pugliese.\n\u00c8 utilizzato in particolare nella preparazione delle bombette.\nProduzione.\nIl Canestrato Pugliese si produce in un periodo stagionale che va da dicembre a maggio, periodo questo legato alla transumanza delle greggi dagli Abruzzi alle piane del Tavoliere delle Puglie. \nIl latte, proveniente da mungiture di frequenza non superiore a una al giorno per animale, viene cagliato ad una temperatura da a e il tempo di coagulazione varia da 15 a non pi\u00f9 di 25 minuti. Viene quindi versato negli appositi canestri, ove viene periodicamente pressato per drenare il liquido in eccesso. La stagionatura dura da uno o due mesi, a seconda del peso delle forme che emergono, tra i 7 e i 14\u00a0kg, e la maturazione pu\u00f2 durare anche un anno. La salatura avviene in pi\u00f9 tempi, inizialmente da due a quattro giorni dopo la trasformazione e successivamente a intervalli regolari.\nDegustazione.\n\u00c8 un formaggio tipico utilizzato nella cucina pugliese tradizionale. Esso si accompagna bene con vini locali quali lo Squinzano rosso, Salice Salentino rosso, Cacc'e Mmitte di Lucera."}
{"id": "256633", "revid": "1873872", "url": "https://it.wikipedia.org/wiki?curid=256633", "title": "Harvest (Neil Young)", "text": "Harvest, letteralmente \"raccolto\" o \"mietitura\", \u00e8 un album discografico del cantautore canadese Neil Young pubblicato nel 1972 dall'etichetta Reprise Records (n. cat. Reprise W 54005).\nLa rivista \"Rolling Stone\" ha inserito \"Harvest\" al 78\u00ba posto della sua lista dei 500 migliori album di tutti i tempi. L'album ha venduto oltre otto milioni di copie in tutto il mondo.\nIl disco.\nL'album \u00e8 uno dei pi\u00f9 apprezzati e venduti di sempre, ed \u00e8 considerato tra i cento pi\u00f9 belli della musica secondo la rivista \"Rolling Stone\" (che peraltro lo stronc\u00f2 pesantemente all'epoca della sua uscita). Due caratteristiche dell'album sono la variet\u00e0 delle sonorit\u00e0 musicali, e la semplicit\u00e0 della copertina.\nBestseller nell'anno di pubblicazione, vanta la partecipazione di ospiti di grande levatura, tra i quali la London Symphony Orchestra, Linda Ronstadt, Stephen Stills, Graham Nash, David Crosby, e James Taylor. \"Harvest\" fu anche numero uno nella classifica di Billboard (Nord America) per gli album pop.\nNeil Young aveva reclutato un nuovo gruppo di musicisti country, che battezz\u00f2 The Stray Gators e aveva registrato un lavoro di stampo prettamente country-rock, anticipando - in un certo senso - la moda che di l\u00ec a poco avrebbe portato al successo gruppi come gli Eagles.\nCon \"Harvest\" Neil Young riusc\u00ec ad ottenere un grande successo sia per l'intero album sia per i singoli in esso contenuti, primo fra tutti \"Heart of Gold\", l'unico numero 1 di Neil Young nelle classifiche degli Stati Uniti d'America.\nAltre canzoni riproponevano alcuni temi cari al cantautore canadese: il razzismo (gi\u00e0 trattato in \"Southern Man\" sull'album precedente) di \"Alabama\", e la droga in \"The Needle and the Damage Done\".\nNel fortunato album spiccano, insomma, canzoni fra le pi\u00f9 note di Young come \"Words\", che consiste in un lungo dialogo della chitarra con il resto della band; \"The Needle and the Damage Done\" che narra la fine di Danny Whitten nella dipendenza dall'eroina; la sognante \"Harvest\"; e \"A Man Needs a Maid\" brano che racconta della passione di Neil Young per l'attrice Carrie Snodgress che nel film \"Diario di una casalinga inquieta\" interpretavava una donna insoddisfatta, e che presto sarebbe proprio diventata sua compagna nella vita reale. Proprio quest'ultimo brano venne tacciato di maschilismo da chi prese troppo alla lettera il testo della canzone nel quale Young affermava che \"ogni uomo ha bisogno di una cameriera\".\nEsiste una grande differenza tra il lato A del disco e quello B: il primo lato \u00e8 molto pi\u00f9 tradizionale e musicalmente conservatore del secondo, esalta la campagna rispetto alla citt\u00e0 e i valori e i ruoli familiari (anche se con una certa ironia non sempre colta dagli estimatori del country), il lavoro, l'attaccamento al proprio Paese; nel secondo lato si affrontano temi meno facili, come la droga, il razzismo, la depressione, e la vecchiaia.\nL'album raggiunge la prima posizione nella Billboard 200 per due settimane, in Australia, Regno Unito, Paesi Bassi e Norvegia. In Francia e negli Stati Uniti d'America risulter\u00e0 il pi\u00f9 venduto dell'anno.\nOrigine e storia.\nJourney Through the Past Solo Tour.\nAlla fine del 1970, reduce dai trionfi di \"After the Gold Rush\", Young pass\u00f2 un cattivo periodo di salute a causa di un problema alla schiena dovuto allo slittamento di un disco della colonna vertebrale che lo costrinse ad indossare un busto ortopedico. Il musicista intraprese comunque un tour acustico solista dove suon\u00f2 in piccoli locali e arene senza l'accompagnamento di nessuna backing band dato il suo recente allontanamento dai Crazy Horse causato dai problemi di droga del chitarrista Danny Whitten. Young suona seduto ed esclusivamente chitarra acustica o pianoforte, poich\u00e9 l'infortunio non gli consente di stare in piedi per troppo tempo e di imbracciare una chitarra elettrica. Nel corso delle esibizioni il canadese sperimenta davanti al pubblico alcuni nuovi brani assolutamente inediti che saranno poi inclusi in \"Harvest\" come \"Old Man\", \"The Neddle and the Damage Done\", \"A Man Needs a Maid\", e \"Heart of Gold\". Il tour termina nel febbraio 1971.\nRegistrazione.\nAl termine del suo tour solistico, Young arriv\u00f2 a Nashville per esibirsi nel corso del programma televisivo The Johnny Cash Show dove Linda Ronstadt e James Taylor sarebbero anch'essi apparsi nella stessa serata. Il produttore discografico Elliot Mazer aveva da poco aperto i Quadrafonic Sound Studios proprio a Nashville, ed invit\u00f2 Young a cena (o a colazione secondo un'altra versione fornita dallo stesso Mazer in un'intervista) sabato 6 febbraio 1971, per convincere il musicista ad incidere il suo prossimo album nel suo nuovo studio. Neil era rimasto favorevolmente colpito dall'abilit\u00e0 dei musicisti locali che avevano lavorato nello studio e quindi accett\u00f2 la proposta di Mazer. Young stava lavorando su un gruppo di canzoni, perlopi\u00f9 acustiche, in parte gi\u00e0 sperimentate nei concerti, e disse a Mazer che tutto quello di cui avrebbe avuto bisogno sarebbero stati un bassista, un batterista, e un suonatore di pedal steel guitar. Ottenuto ci\u00f2, la sera stessa avrebbe iniziato le sessioni per \"Harvest\". Mazer ingaggi\u00f2 al volo Kenny Buttrey alla batteria e Tim Drummond al basso (entrambi gi\u00e0 collaboratori di Bob Dylan), e Ben Keith alla pedal steel guitar. In poco tempo, vennero approntate le tracce base strumentali dei brani \"Heart of Gold\", \"Old Man\", \"Harvest\", e \"Dance Dance Dance\" (che per\u00f2 sar\u00e0 poi esclusa dal disco in lavorazione). \"Out on the Weekend\" venne registrata nel corso delle successive sedute insieme alle sovraincisioni effettuate dai session men Andy McMahon e John Harris (pianoforte in \"Old Man\" e \"Harvest\", rispettivamente), e Teddy Irwin (seconda chitarra acustica in \"Heart of Gold\").\nDopo aver registrato l'esibizione in programma al Johnny Cash Show il sabato sera, Young invit\u00f2 la Ronstadt e Taylor a venire in studio da lui per partecipare alle sessioni del disco. I tre si sedettero su un divano e registrarono il coro di sottofondo per le canzoni \"Heart of Gold\" e \"Old Man\". Taylor suon\u00f2 anche il banjo a sei corde (un banjo accordato come una chitarra) e sovraincise la sua parte in \"Old Man\".\n\"Bad Fog of Loneliness\" e \"Journey Through the Past\" furono registrate durante queste sessioni, ma sarebbero state anch'esse escluse dall'album al pari di \"Dance Dance Dance\" (finita in seguito sull'album di debutto dei Crazy Horse). Circa in questo periodo la lavorazione dell'album subisce un rallentamento a causa dei problemi di salute di Young che deve anche sottoporsi ad un intervento chirurgico per cercare di risolvere i persistenti problemi alla schiena. Ristabilitosi quasi del tutto e, tornato in grado di suonare la chitarra elettrica, Neil Young si rigetta a capofitto nelle sessioni per \"Harvest\", .\nLe canzoni con strumentazione elettrica vengono incise in un fienile riadattato a studio di registrazione nel ranch di Young in California (questa la location ritratta nella fotografia di Joel Bernstein che appare sul retrocopertina dell'album). Mazer piazz\u00f2 vari amplificatori nel fienile e la band suon\u00f2 come dal vivo senza indossare cuffie o altri accessori. Questo comport\u00f2 una certa mancanza di pulizia sonora, ma nel complesso il risultato piacque a Young e Mazer. Cos\u00ec il bassista Tim Drummond rievoc\u00f2 l'esperienza: \n\"Are You Ready for the Country\", \"Alabama\", \"Words\", e \"Lookout Joe\" (esclusa dall'album ed inserita successivamente in \"Tonight's the Night\") furono registrate durante queste sedute con Buttrey, Drummond, Keith, e Jack Nitzsche al pianoforte. Young ribattezz\u00f2 l'estemporanea band venutasi a formare \"Stray Gators\", gruppo che successivamente lo avrebbe accompagnato in tour nell'inverno del 1973.\n\"A Man Needs a Maid\" e \"There's a World\" furono incise con la partecipazione della London Symphony Orchestra su arrangiamento di Nitzsche, e \"The Needle and the Damage Done\" venne presa da un'esibizione live tenutasi all'UCLA Royce Hall di Los Angeles. I cori d'accompagnamento ad opera di Crosby, Stills &amp; Nash furono sovraincisi e aggiunti da Mazer a New York.\nIl missaggio finale dei brani avvenne in parte al Quadrafonic e in parte a casa di Young nel suo studio casalingo al Broken Arrow Ranch.\nCopertina.\nA fine settembre 1971, \"Harvest\" pu\u00f2 dirsi completato, ma sorgono dei problemi relativi all'artwork della copertina voluta da Young per il disco che ritarderanno l'uscita dell'album fino al febbraio seguente. Vengono effettuati ben tre test di stampa che per\u00f2 non soddisfano l'artista, il quale alla fine decide di volere una copertina in un cartone speciale fatto di cellulosa ottenuta da fibre d'avena.\nDescrizione dei brani.\n\"Out on the Weekend\".\nTraccia incisa a Nashville in aprile, si tratta di un brano dall'impianto sonoro acustico dominato dalla presenza dell'armonica a bocca suonata da Young, che tratta il tema di un amore giunto al capolinea. Non \u00e8 difficile rintracciare nella canzone echi autobiografici della fine del matrimonio dell'artista con la prima moglie Susan, con la quale si era da poco lasciato.\n\"Harvest\".\nLa title track dell'album \u00e8 un sognante e malinconico brano country. Il pezzo venne scritto da Young a Londra il giorno prima del concerto svoltosi alla Royal Festival Hall e registrato poco tempo dopo a Nashville ai Quadrafonic Studios con l'aggiunta agli Stray Gators del turnista John Harris al pianoforte.\n\"A Man Needs a Maid\".\nApparentemente ispirata a Carolyn Snodgress, \"A Man Needs a Maid\" \u00e8 una ballata pianistica che si evolve in un maestoso brano orchestrale grazie agli interventi della London Symphony Orchestra. Nel brano Young racconta di aver visto un film e di essersi immediatamente innamorato dell'attrice protagonista che recitava nella parte di una casalinga frustrata (la Snodgress aveva interpretato questo ruolo nel film \"Diario di una casalinga inquieta\" di Frank Perry nel 1970). Dubbioso sulle proprie capacit\u00e0 di instaurare una relazione sentimentale duratura, il musicista prosegue affermando \"che ogni uomo avrebbe bisogno di una domestica\" che si occupasse di lui, pulendogli la casa e preparandogli da mangiare. Proprio questa affermazione caus\u00f2 accuse di sessismo reazionario alla canzone in questione.\n\"Heart of Gold\".\nGioioso brano country rock dall'andatura saltellante, archetipo di un certo tipo di sonorit\u00e0 West Coast primi anni settanta. Il testo della canzone canta la gioia di vivere alla continua ricerca del meraviglioso. Pubblicato su singolo un mese prima dell'uscita dell'album, diede al suo autore l'unico brano da primo posto in classifica negli Stati Uniti rivelandosi negli anni una delle sue composizioni pi\u00f9 celebri. Young defin\u00ec la canzone, che tanto successo gli aveva dato, semplicemente: \"\u00abbella, tutto qui\u00bb\", ma Bob Dylan si dichiar\u00f2 convinto del fatto che il canadese avesse copiato un po' troppo il suo stile con il brano, e nonostante fosse un ammiratore di Young, quando ascolt\u00f2 alla radio \"Heart of Gold\" per la prima volta si arrabbi\u00f2 parecchio e si dice abbia esclamato: \"\u00abMa questo sono io!\u00bb\".\n\"Are You Ready for the Country?\".\nLa traccia \u00e8 un country blues elettrico che gioca sui molteplici significati del suo titolo (in lingua inglese \"Are You Ready for the Country?\" pu\u00f2 infatti voler dire \"Sei pronto per la campagna?\", oppure \"Sei pronto per il country?\", ma anche \"Sei pronto per il tuo Paese?\") con il quale il cantautore canadese sembra voler ironicamente fare il verso alle campagne nazionalistiche dell'epoca mirate al reclutamento di nuovi soldati da spedire in Vietnam da parte del governo statunitense. Neil Young volle assolutamente che a suonare la slide guitar nel pezzo fosse Jack Nitzsche, poco pratico con tale strumento, donando al tutto un senso di precariet\u00e0 con la sua esitante esecuzione.\n\"Old Man\".\nLa canzone, una ballata acustica malinconica, venne composta da Young con in mente l'anziano custode del Broken Arrow Ranch, che l'artista aveva acquistato per 350,000 dollari nel 1970, tale Louis Avila. Il testo del brano mette a confronto la vita di un giovane e quella di un vecchio arrivando alla conclusione che, alla fine, entrambi hanno fondamentalmente gli stessi bisogni. Il brano vede la partecipazione di James Taylor al banjo a sei corde (accordato come una chitarra) e ai cori del brano, come anche Linda Ronstadt.\n\"There's a World\".\n\u00c8 una ballata dai toni molto dolci caratterizzata da un pesante arrangiamento orchestrale con grande dispiegamento di arpe, violini, oboe, e timpani eseguito dalla London Symphony Orchestra su arrangiamento di Jack Nitzsche. Il testo \u00e8 di difficile interpretazione, ma sembra aprire uno spaccato su argomenti maggiormente seri nel disco, che aveva prima trattato principalmente tematiche legate all'\"amore bucolico\".\n\"Alabama\".\nIn \"Alabama\" Young critica lo Stato dell'Alabama soprattutto per quanto concerne il perdurante razzismo nei confronti dei neri, ma per questa canzone il rocker canadese ricevette numerose critiche sia dal mondo politico che da quello artistico.La prova pi\u00f9 evidente \u00e8 nella risposta - marcatamente nazionalistica - da parte dei Lynyrd Skynyrd con la loro \"Sweet Home Alabama\" del 1974: \nPer nulla offeso, Young replic\u00f2 alle invettive dichiarandosi da sempre grande fan degli Skynyrd ed eseguendo spesso in concerto una cover di \"Sweet Home Alabama\". Accolse peggio, invece, le ingenerose critiche alla canzone da parte della rivista \"Rolling Stone\" che recensendola scrisse: \u00ab\"Alabama\" aspira ad avere l'identico effetto di \"Southern Man\", ma non contiene nessuno degli elementi che hanno reso cos\u00ec pieno di forza il brano di \"After the Gold Rush\"\u00bb.\nMusicalmente si tratta di un pezzo dall'incedere ipnotico e cadenzato, sferzato dalla chitarra elettrica di Young, e con l'apporto vocale degli ospiti d'eccezione David Crosby e Stephen Stills ai cori.\n\"The Needle and the Damage Done\".\nRegistrata dal vivo dal tecnico del suono Henry Lewy nel corso di un'esibizione alla UCLA Royce Hall di Los Angeles il 30 gennaio 1971, \u00e8 una triste ballata folk acustica che tratta lo scottante tema dell'effetto distruttivo dell'eroina sulle persone. Il brano contiene specifici riferimenti a Danny Whitten, chitarrista dei Crazy Horse, la cui tossicodipendenza e conseguente morte ebbe un profondo effetto sulla personalit\u00e0 di Young condizionandone la creativit\u00e0, l'emotivit\u00e0 e la carriera negli anni a venire. Celeberrimo l'arpeggio alla chitarra acustica presente nell'introduzione del pezzo.\n\"Words (Between the Lines of Age)\".\nCanzone piuttosto atipica rispetto al tono generale dell'album \u00e8 Words: per quanto riguarda la struttura armonica, le strofe in un tempo inusuale a terzine (6/8 e 5/8) con un ritornello invece in un usuale 4/4 conferiscono al brano un fascino ammaliante. \"Words\" \u00e8 inoltre un brano molto suggestivo, anche perch\u00e9 \u00e8 costituito da una lunga dissertazione elettrica, un prolungato botta e risposta tra la chitarra di Young (che si lancia in frequenti lancinati assoli) e il resto degli strumenti, contenente uno dei testi pi\u00f9 surreali ed enigmatici mai scritti dal canadese, nel quale alcuni critici hanno voluto scorgere echi kafkiani. In realt\u00e0, lo stesso autore ha confidato come il brano sia da considerarsi la prima avvisaglia delle sue perplessit\u00e0 circa un rapporto sentimentale di lungo corso con Carrie Snodgress. Nella sua autobiografia del 2012 intitolata \"Il sogno di un hippie\", Young infatti afferma a proposito della canzone: \u00abAvevamo sempre intorno troppa gente che parlava, se ne stavano seduti in cerchio a fumare nella mia sala da pranzo. Prima non era mai stato cos\u00ec. La serenit\u00e0 stava andandosene. \"Words\" - troppe parole, cos\u00ec mi sembrava\u00bb.\nRiconoscimenti.\nNel 1998 i lettori della rivista \"Q\" hanno votato \"Harvest\" al 64\u00ba posto tra i migliori album di tutti i tempi.\nNel 1996, 2000 e 2005, \"Chart\" chiese ai suoi lettori di indicare i cinquanta migliori album canadesi di tutti i tempi; \"Harvest\" si \u00e8 piazzato al secondo posto in tutte e tre le votazioni, dietro \"Blue\" di Joni Mitchell nel 2000 e dietro \"Twice Removed\" degli Sloan nelle altre due votazioni. Nel 2003, la rivista \"Rolling Stone\" ha inserito \"Harvest\" alla posizione numero 78 nella sua lista dei 500 migliori album di sempre."}
{"id": "256634", "revid": "2056951", "url": "https://it.wikipedia.org/wiki?curid=256634", "title": "Uruk-hai", "text": "Gli Uruk-hai sono una razza di Arda, l'universo immaginario creato dallo scrittore inglese J.R.R. Tolkien. Sono una particolare razza di Orchi della Terra di Mezzo. Sono presenti nel Signore degli Anelli. Fanno apparizione durante la Terza Era e servono Saruman.\nOrigine.\nLe loro origini sono incerte: sebbene taluni attribuiscano la loro creazione a Saruman, pare piuttosto che quest'ultimo non facesse altro che imitare la creazione degli Uruk-hai di Mordor che Sauron aveva compiuto molto tempo prima, rendendoli solo pi\u00f9 alti e resistenti, cos\u00ec come attestato nelle varie fonti tolkieniane. Persino Aragorn non riesce a determinarne la razza quando li vede per la prima volta alle pendici di Amon Hen. Barbalbero ipotizza che Saruman abbia incrociato Orchi e Uomini per creare gli Uruk-hai. Gamling, uno dei soldati di Rohan, ipotizza invece che gli Uruk-hai possano essere Mezzi-orchi o ancora uomini-goblin.\nAspetto e comportamento.\nTolkien descrive gli Uruk-hai come Orchi molto pi\u00f9 alti del normale, di carnagione bruna e con occhi obliqui, aventi grandi mani e gambe massicce. Anche l'equipaggiamento si distacca da quello delle comuni etnie orchesche: invece delle comuni scimitarre ricurve, brandiscono spade corte e larghe e archi di legno di tasso, con frecce nere, uguali a quelli degli Uomini. Sono muniti di scudi sui quali \u00e8 incisa una piccola mano bianca su fondo nero. In testa invece, portavano grandi elmi di ferro con incastonata al centro un \"S\" runica in metallo bianco, significante l'iniziale di Saruman. Gli Uruk-hai sono insomma guerrieri d'\u00e9lite, creati ai soli fini bellici, dato che posseggono resistenza e forza maggiori rispetto ai comuni orchi. Tuttavia, restano pur sempre Orchi e quindi sono pi\u00f9 piccoli, deboli, tarati e mentalmente inferiori ai guerrieri umani o ai mezzi orchi.&lt;br&gt; Un'altra loro caratterista speciale che li contraddistingue, dai comuni orchi di Mordor (o Lugb\u00farz come loro preferiscono chiamare), e dai goblin delle Montagne Nebbiose, \u00e8 la resistenza alla luce del sole. Essi infatti, pur odiandolo comunque, ne riescono a sopportare i raggi, riuscendo cos\u00ec a muoversi in pieno giorno senza alcun vincolo o restrizione. Amano nutrirsi di carne (specialmente umana) e vantarsi della propria razza: durante la battaglia del Fosso di Helm, essi si appellano pi\u00f9 volte con superbia \"Gli Invincibili Uruk-hai\". Tale caratteristica fa s\u00ec che disprezzino, oltre al proprio nemico, le altre razze di orchi. Nonostante ci\u00f2, durante la Battaglia del Trombatorrione, danno pi\u00f9 volte prova della loro codardia (caratteristica indelebile di qualsiasi Orco, qualunque sia la razza), fuggendo in preda al panico pi\u00f9 volte innanzi alla costante resistenza dei difensori dell'Ovestfalda.\nNell'adattamento cinematografico di Peter Jackson, gli Uruk-hai sono tutti provvisti di lunghi capelli che variano dal nero, dal marrone e in poche occasioni ad un colore ancora pi\u00f9 chiaro. Nel romanzo questo aspetto non viene mai specificato dall'autore. Inoltre non sono presenti individui Berserker, che nel film sono invece truppe d'assalto con l'obiettivo di ottenere teste di ponte.\nStoria.\nGli Uruk-hai hanno un ruolo importante nel romanzo \"Il Signore degli Anelli\" in cui, oltre ad essere al servizio di Sauron, sono anche servitori di Saruman il Bianco. Lo stregone, infatti, crea questa razza allo scopo di creare un potentissimo esercito in grado di distruggere il popolo di Rohan e poi di deporre Sauron dal suo ruolo di \"Oscuro Signore\". La prima apparizione di un Uruk \u00e8 a Brea. Qui appare come un uomo incappucciato alto e scuro con occhi strani, una creatura che poi Aragorn sembra ipotizzare essere un Uruk-hai o forse un \"mezz'orco\".\nAlcuni Uruk-hai, presumibilmente, vengono affrontati dalla Compagnia dell'Anello durante il viaggio a Moria. In seguito Saruman invier\u00e0 alcuni Uruk-hai ed orchi per catturare gli Hobbit ed uccidere i restanti membri della Compagnia dell'Anello. Ed \u00e8 proprio in questa occasione che gli Uruk-hai uccidono a colpi di frecce Boromir mentre era intento nel proteggere Pipino e Merry. Successivamente, durante una sosta nei pressi della Foresta di Fangorn, il gruppo viene ucciso da \u00c9omer e dai suoi Cavalieri. Questo attacco permette a Pipino e Merry di fuggire e di rifugiarsi al sicuro.\nSuccessivamente gli Uruk-hai, insieme ad Orchi, mezz'orchi e dai guerrieri del Dunland, attaccano il Fosso di Helm, venendo per\u00f2 sconfitti.\nEtimologia.\nIl termine Uruk-hai deriva dalla parola \"Uruk\", che nel Linguaggio nero significa Orco, collegata al termine Quenya \"Urko\" dallo stesso significato.\nNonostante gli Uruk-hai siano presenti sia in Mordor che a Isengard spesso non viene fatta distinzione tra loro e i loro cugini pi\u00f9 piccoli e possono essere definiti entrambi per semplicit\u00e0 \"Orchi\".\nAdattamenti.\nNella trasposizione cinematografica curata da Peter Jackson, gli Uruk-hai sono ben caratterizzati e distinti dagli Orchi, ma possiedono una descrizione molto diversa da quella del libro. Mentre nel romanzo gli Uruk-hai sono pi\u00f9 piccoli, deboli e tarati dei comuni esseri umani, nel film la situazione \u00e8 stata invertita. Inoltre, sempre nel film, sono anche ricoperti d'acciaio, laddove nel libro non erano quasi mai armati in maniera cos\u00ec complessa.\nNel film gli Uruk-hai compaiono molto pi\u00f9 spesso che nel libro. Nella battaglia del Fosso di Helm sono in 10.000 e il loro esercito \u00e8 diviso in pi\u00f9 unit\u00e0: guerrieri con scudo; picchieri col compito di contrastare la cavalleria di Rohan; balestrieri (le balestre sono armi non presenti nella Terra di Mezzo come concepita da Tolkien); genieri per le operazioni d'assedio (tra le quali piazzare gli esplosivi); ed infine la truppa d'assalto (berserker), che, proiettata sulle mura nemiche con delle scale, si lancia tra i difensori con il compito di aprire una testa di ponte sulle mura, permettendo ai compagni di salire le scale. Nel romanzo, l'armata di Saruman \u00e8, invece, costituita non solo da Uruk, ma anche da Orchi, mezz'orchi e dai guerrieri del Dunland.\nCompaiono anche ne \"Il ritorno del re\". Qui gli Uruk-hai sono difficilmente distinguibili nella massa di Uruk di Mordore d'Orchi di Mordor, ma sono riconoscibili nella torre di Cirith Ungol, dove sono comandati da Shagrat (a sua volta un Uruk-hai nella versione cinematografica) e dove partecipano alla rissa con Orchi di Gorbag, per poi affrontare Samvise Gamgee."}
{"id": "256639", "revid": "101175", "url": "https://it.wikipedia.org/wiki?curid=256639", "title": "Joey Dunlop", "text": "Cinque volte vincitore del campionato mondiale Formula TT, ha ottenuto molti successi nelle gare di corsa su circuiti stradali.\nCarriera.\nDunlop pu\u00f2 essere considerato uno tra i pi\u00f9 grandi piloti motociclistici di tutti i tempi. La sua specialit\u00e0 erano le corse su strada e in particolare il TT che si svolge ogni anno sull'Isola di Man. In questa gara, in cui debutt\u00f2 nel 1976 e spesso si ciment\u00f2 in pi\u00f9 categorie, le sue vittorie furono ventisei e altre quattordici volte fin\u00ec sul podio. Per moltissimi anni legato alla Honda, con le moto della casa giapponese conquist\u00f2 anche cinque titoli mondiali consecutivi nella classe TT Formula 1, perdendo il sesto per soli tre punti, venendo battuto da Virginio Ferrari e la sua Bimota YB4 nel 1987. Per i suoi meriti sportivi \u00e8 stato insignito, nel 1986, con il titolo di MBE (Member of British Empire).\nDunlop mor\u00ec il 2 luglio del 2000 in una gara su strada che si svolgeva a Tallinn in Estonia. In quel momento era al comando della gara delle 125\u00a0cm\u00b3 dopo avere vinto nelle classi 600\u00a0cm\u00b3 e 750\u00a0cm\u00b3. L'incidente mortale avvenne quando Dunlop perse il controllo della sua moto a causa del manto stradale bagnato e la morte, istantanea, avvenne a causa dell'impatto contro gli alberi. Come segno di rispetto poche ore dopo questo luttuoso evento anche il sito del governo estone ospit\u00f2 un omaggio a Dunlop. La televisione dell'Irlanda del Nord trasmise in diretta le esequie alle quali parteciparono numerosissime persone e per l'occasione in Irlanda del Nord fu dichiarato un giorno di pace nazionale. La sua citt\u00e0 natale gli ha dedicato un parco.\nLasci\u00f2 sua moglie Linda e i suoi cinque figli: Julie, Donna, Gary, Richard e Joanne. Anche suo fratello Robert \u00e8 morto in un incidente il 15 maggio 2008 durante le prove della North West 200. Dunlop era molto superstizioso: durante le gare indossava sempre una maglietta rossa e un casco con livrea gialla bordata da filetti neri, divenuto per gli appassionati di motociclismo una sorta di icona. Nel 2015 viene nominato dal \"Belfast Telegraph\", tramite un sondaggio tra i lettori, il pi\u00f9 grande sportivo della storia dell'Irlanda del Nord.\nSolidariet\u00e0.\nNel 1996 gli venne conferito il titolo di OBE (Ufficiale dell'Ordine dell'Impero Britannico) per il suo straordinario impegno umanitario a favore dei bambini orfani della Romania. Spesso con il furgone che utilizzava per raggiungere i campi di gara distribuiva cibo e vestiti oltre che in Romania anche in Bosnia. Dunlop svolgeva questa sua opera in silenzio, coerentemente con il suo carattere schivo.\nRisultati principali.\nComplessivamente Dunlop ha conquistato:"}
{"id": "256641", "revid": "552788", "url": "https://it.wikipedia.org/wiki?curid=256641", "title": "Dulcis in fundo", "text": "Dulcis in fundo \u00e8 un'espressione pseudo-latina che, all'orecchio di un parlante Italiano, significherebbe \"il dolce giunge alla fine del pranzo\". Come tale \u00e8 considerata da Giuseppe Fumagalli (\"Il dolce viene in fondo\")\nUso.\nQuest'espressione sembra opporsi diametralmente alla locuzione latina \"in cauda venenum\", indicante invece il raffinato intento di riservare volutamente un colpo letale, sia esso metaforico o concreto, al termine di un processo apparentemente innocuo. In realt\u00e0 con funzione antifrastica anche \"dulcis in fundo\" \u00e8 utilizzata con il medesimo significato, come le espressioni italiane \"adesso viene il bello!\" e \"Il bello sempre all'ultimo!\".\nDemistificazione linguistica.\nLa locuzione anonima ha origine sconosciuta e non \u00e8 documentata nella letteratura classica a noi nota; in effetti la sua traduzione vulgata \u00e8 totalmente fuorviante: Enzo Mandruzzato ha correttamente segnalato questa espressione come \"latino inesistente\".\nAll'orecchio di un parlante latino l'espressione suona infatti letteralmente con il seguente significato \ncon conseguente ellissi di un verbo a completare l\"'incipit\". Mandruzzato commenta\nL'ironia deriva dal travisamento di \"dulcis,\" di genere maschile o femminile sicuramente non neutro come la traduzione \"il dolce\" vorrebbe suggerire, e \"in fundo\" che significa \"tenuta agricola coltivata\" e non \"estremit\u00e0 finale\"."}
{"id": "256642", "revid": "831312", "url": "https://it.wikipedia.org/wiki?curid=256642", "title": "Giro d'Italia 1971", "text": "Il Giro d'Italia 1971, cinquantaquattresima edizione della \"Corsa Rosa\", si svolse in venti tappe precedute da un cronoprologo iniziale dal 20 maggio al 10 giugno 1971, per un percorso totale di 3567\u00a0km. La vittoria fu appannaggio dello svedese G\u00f6sta Pettersson, che complet\u00f2 il percorso in 97h24'03\", precedendo il belga Herman Van Springel e l'italiano Ugo Colombo.\nIl percorso del cinquantaquattresimo Giro d'Italia venne svelato a Milano nel pomeriggio del 24 febbraio 1971. La \"Corsa Rosa\" di quell'anno tornava nel Meridione d'Italia, dopo l'assenza dell'edizione precedente, prendendo il via il 20 maggio da Lecce con un cronometro a squadre. Le strade della penisola venivano quindi affrontate da sud verso nord attraversando la Basilicata, l'Appennino abruzzese, l'Umbria, la Versilia e l'Appennino tosco-emiliano fino a giungere, dopo l'unica giornata di riposo, al Lago di Garda.\nSi ripartiva in direzione Adriatico, per attraversare il confine con la Jugoslavia e tornare l'indomani in Friuli-Venezia Giulia. A seguire la carovana sconfinava nuovamente, questa volta in Austria, fronteggiando la Cima Coppi, il Gro\u00dfglockner, per rientrare quindi in Italia con altre due tappe alpine tra Dolomiti e Lombardia. L'epilogo, in data 10 giugno, era costituito da due semitappe, una in linea e una a cronometro, con arrivo al Velodromo Vigorelli di Milano, di nuovo sede conclusiva dopo la parentesi bolzanina del 1970. Si trattava nel complesso di un tracciato di 3\u00a0629,2 km (poi divenuti 3\u00a0567) composto da venti tappe pi\u00f9 il prologo a squadre, due cronometro individuali, sei arrivi in salita."}
{"id": "256644", "revid": "126257", "url": "https://it.wikipedia.org/wiki?curid=256644", "title": "Saliente (araldica)", "text": ""}
{"id": "256646", "revid": "126257", "url": "https://it.wikipedia.org/wiki?curid=256646", "title": "Sanguinoso", "text": ""}
{"id": "256647", "revid": "712828", "url": "https://it.wikipedia.org/wiki?curid=256647", "title": "Osgiliath", "text": ""}
{"id": "256649", "revid": "126257", "url": "https://it.wikipedia.org/wiki?curid=256649", "title": "Con saracinesca", "text": ""}
{"id": "256651", "revid": "461628", "url": "https://it.wikipedia.org/wiki?curid=256651", "title": "Gland (Svizzera)", "text": "Gland (toponimo francese) \u00e8 un comune svizzero di 13181 abitanti del Canton Vaud, nel distretto di Nyon; ha lo status di citt\u00e0.\nGeografia fisica.\nGland si affaccia sul lago di Ginevra, fra Ginevra e Losanna.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nIstituzioni, enti e associazioni.\nGland ospita gli uffici centrali delle due pi\u00f9 grandi organizzazioni di protezione della natura del mondo, L'Unione Internazionale per la Conservazione della Natura e il WWF, nonch\u00e9 la sede del Segretariato della Convenzione di Ramsar.\nInfrastrutture e trasporti.\nGland \u00e8 servito dall'omonima stazione sulla ferrovia Losanna-Ginevra.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "256653", "revid": "367445", "url": "https://it.wikipedia.org/wiki?curid=256653", "title": "Piero Martinetti", "text": "Fu professore di filosofia, in particolare filosofia teoretica e morale; si distinse per essere stato uno dei pochi docenti universitari, nonch\u00e9 l'unico filosofo universitario italiano, che rifiut\u00f2 di prestare il giuramento di fedelt\u00e0 al Fascismo.\nBiografia.\nFamiglia.\nPier Federico Giuseppe Celestino Mario Martinetti fu il primo dei quattro figli (tre maschi e una femmina, senza contare una bambina che mor\u00ec piccolissima) dell'avvocato Francesco Martinetti (1846-1921) e di Rosalia Bertogliatti (1846-1927).\nStudi.\nDopo aver frequentato il Liceo classico Carlo Botta di Ivrea, si iscrisse all'Universit\u00e0 degli Studi di Torino, dove ebbe come insegnanti Giuseppe Allievo, Romualdo Bobba, Pasquale D'Ercole, Giovanni Flechia e Arturo Graf, laureandosi in filosofia nel 1893 all'et\u00e0 di 21 anni, con una tesi su \"Il Sistema Sankhya. Studio sulla filosofia indiana\" discussa con Pasquale D'Ercole, docente di filosofia teoretica. La tesi viene pubblicata a Torino da Lattes nel 1896 e, grazie all'interessamento di Giuseppe Allievo, risulta vincitrice del Premio Gautieri.\nDopo la laurea Martinetti fece un soggiorno di due semestri presso l'Universit\u00e0 di Lipsia, dove pot\u00e9 venire a conoscenza del fondamentale studio di Richard Garbe sulla filosofia S\u0101\u1e43khya da poco pubblicato. Si pu\u00f2 dunque \"ipotizzare che tra gli scopi del viaggio vi fosse anzitutto quello di approfondire gli studi indianistici, iniziati a Torino con Giovanni Flechia e Pasquale D'Ercole.\"\nL'insegnamento.\nMartinetti insegn\u00f2 dapprima filosofia nei licei di Avellino (1899-1900) Correggio (1900-1901), Vigevano (1901-1902), Ivrea (1903-1904) e per finire al Liceo Alfieri di Torino (1904-1905).\nNel 1904 pubblic\u00f2 la monumentale \"Introduzione alla metafisica. I Teoria della conoscenza\", che - dopo che ebbe conseguito nel 1905 la libera docenza in Filosofia teoretica all'Universit\u00e0 di Torino - gli valse di vincere il concorso per le cattedre di filosofia teoretica e morale dell'Accademia scientifico-letteraria di Milano (che nel 1923 divent\u00f2 Regia Universit\u00e0 degli Stud\u00ee) nella quale insegn\u00f2 dal novembre del 1906 al novembre del 1931.\nNel 1915 divenne socio corrispondente della classe di Scienze morali dell'Istituto lombardo di scienze e lettere, fondato nel 1797 da Napoleone sul modello dell'Institut de France.\nIl rifiuto della politica e la critica della guerra.\nMartinetti fu una singolare figura di intellettuale indipendente, estraneo alla tradizione cattolica come ai contrasti politici che viziarono il suo tempo, non ader\u00ec n\u00e9 al Manifesto degli intellettuali fascisti di Gentile n\u00e9 al Manifesto degli intellettuali antifascisti di Croce. Fu uno dei rari intellettuali che criticarono la prima guerra mondiale; scrisse infatti che la guerra \u00e8 Nel 1923, in seguito a quelle che qualific\u00f2 di \"circostanze pesantissime\" (la marcia su Roma e la successiva nomina di Mussolini a presidente del Consiglio il 31 ottobre 1922), rifiut\u00f2 la nomina a socio corrispondente della Reale Accademia Nazionale dei Lincei.\nLa \"Societ\u00e0 di studi filosofici e religiosi\".\nMentre nelle sue lezioni universitarie sviluppava un sistema di filosofia della religione, il 15 gennaio 1920 Martinetti inaugur\u00f2 a Milano una \"Societ\u00e0 di studi filosofici e religiosi\", formata da un gruppo di amici in \"piena e perfetta indipendenza da ogni vincolo dogmatico\" dove si riunirono autorevoli intellettuali del panorama filosofico e intellettuale italiano dell'epoca e in cui organizz\u00f2 una serie di conferenze. Le prime conferenze furono tenute da Antonio Banfi e da Luigi Fossati oltre che, naturalmente, da Martinetti, le cui tre relazioni, riunite sotto il titolo comune di \"Il compito della filosofia nell'ora presente\", segneranno la sua rottura con Giovanni Gentile.\nIn seguito ad una denuncia per \u00abvilipendio della eucaristia\u00bb, presentata da un certo Ricci al rettore Luigi Mangiagalli il 2 febbraio 1926, dovette sottoscrivere un memoriale in difesa dei propri corsi sulla filosofia della religione.\nIl Congresso Nazionale di Filosofia del 1926.\nNel marzo 1926, incaricato dalla \"Societ\u00e0 Filosofica Italiana\", organizz\u00f2 e presiedette il \"VI Congresso Nazionale di Filosofia\".\nL'evento fu sospeso dopo solo due giorni dal rettore Luigi Mangiagalli a causa di agitatori politici fascisti e cattolici. Il congresso fu poi chiuso d'imperio dal questore: da un lato incise l'opposizione di P. Agostino Gemelli, fondatore e rettore dell'Universit\u00e0 Cattolica, che faceva parte del Comitato organizzatore (quale rappresentante dell'Universit\u00e0 Cattolica) ma che, per scelta di Martinetti, non era tra i relatori; dall'altro lato la partecipazione, fortemente voluta da Martinetti, di Ernesto Buonaiuti, scomunicato \"expresse vitandus\" dal Sant'Uffizio, dette ai filosofi cattolici neoscolastici la scusa per ritirarsi dal congresso.\nCome scrive Pier Giorgio Zunino:\nIl 31 marzo del 1926 Martinetti firma con Cesare Goretti (segretario del Congresso) una lettera di protesta al rettore Mangiagalli:\nLa \"Rivista di filosofia\".\nA partire dal 1927 Martinetti fu il direttore della \"Rivista di filosofia\", ma per prudenza il suo nome non vi comparve mai come tale.. Tra i collaboratori della rivista vi furono: Ennio Carando, Maria Venturini, Norberto Bobbio, Ludovico Geymonat, Luigi Fossati (che ufficialmente ne era il direttore responsabile), Gioele Solari, Alessandro Levi, Giulio Grasselli, Cesare Goretti.\nIl rifiuto del giuramento di fedelt\u00e0 al Fascismo.\nNel dicembre 1931, quando il ministro dell'educazione nazionale Balbino Giuliano impose ai professori universitari il Giuramento di fedelt\u00e0 al Fascismo, Martinetti fu uno dei pochi a rifiutare fin dal primo momento:\nIn una lettera a Guido Cagnola del 21 dicembre 1931 Martinetti scrive:\nE in un'altra lettera ad Adelchi Baratono del 27 dicembre 1931:\nCome scrive al proposito Fabio Minazzi:\nScrive in proposito Amedeo Vigorelli:\nIl ritiro.\nIn seguito a questo suo rifiuto, Martinetti venne messo in pensione d'autorit\u00e0, e dal 1932 fino alla morte si dedic\u00f2 unicamente agli studi personali di filosofia, ritirandosi nella villa di Spineto, frazione di Castellamonte, vicino al suo paese di nascita. In questo lasso di tempo tradusse i suoi classici preferiti (Kant, Schopenhauer), studi\u00f2 approfonditamente Spinoza e ultim\u00f2 la trilogia (iniziata con la \"Introduzione alla metafisica\" e continuata nel 1928 con \"La libert\u00e0\") scrivendo \"Ges\u00f9 Cristo e il Cristianesimo\" (1934); \"Il Vangelo\" \u00e8 del 1936; \"Ragione e fede\" venne completato nel 1942. Martinetti propose come suoi successori Adelchi Baratono per l'insegnamento della filosofia e Antonio Banfi per l'insegnamento della Storia della Filosofia all'Universit\u00e0 degli Studi di Milano.\nL'antifascismo di Martinetti.\nLontano da ogni forma di impegno politico e critico severo sia nei confronti del socialismo marxista che delle degenerazioni del parlamentarismo, Martinetti, a partire dal 1925, prese ad annotare minuziosamente sul suo diario gli episodi di corruzione e di violenza in cui erano coinvolti esponenti fascisti. cos\u00ec ad esempio il 28 marzo 1928, a fronte di una serie di scandali annotava \"\u00e8 dunque l'associaz[ione] dei malviventi d'Italia!\". Nel 1934 scriveva: \"Come persuadersi che uno stato senza leggi, senza traccia di onest\u00e0 pubblica, sostenuto soltanto dal terrore che desta nel popolo inerme un'organizzazione di ribaldi messa al servizio del despota, odiata da tutte le rette coscienze, disprezzata dagli intelligenti possa resistere, senza condurre il popolo che lo soffre all'estrema rovina?\". Martinetti si scagliava nei suoi appunti contro il dispotismo che accomunava socialismo marxista e fascismo: \"Tutto deve servire alla propaganda e alla educazione di stato. Non vi \u00e8 pi\u00f9 libert\u00e0 di pensiero, non vi \u00e8 pi\u00f9 pensiero\" (1937).\nA questo proposito Amedeo Vigorelli evidenzia\nL'arresto e il carcere.\nMartinetti fu arrestato in casa di Gioele Solari, dov'era ospite, in seguito a una delazione fatta da Pitigrilli (Dino Segre), agente dell'OVRA (delazione che porter\u00e0 all'arresto e alla condanna al confino di Franco Antonicelli, Giulio Einaudi, Vittorio Foa, Michele Giua, Carlo Levi, Massimo Mila, Augusto Monti, Cesare Pavese, Carlo Zini e di due studenti, Vindice Cavallera e Alfredo Perelli, e all'ammonizione di Norberto Bobbio), e dal 15 al 20 maggio 1935 fu incarcerato a Torino per sospetta connivenza con gli attivisti antifascisti di Giustizia e Libert\u00e0, bench\u00e9 fosse del tutto estraneo alla congiura antifascista degli intellettuali che facevano riferimento alla casa editrice Einaudi. Al momento dell'arresto, a detta della signora Solari, Martinetti disse una frase che aveva gi\u00e0 sentito pronunciargli pi\u00f9 volte: \"Io sono un cittadino europeo, nato per combinazione in Italia\"..\nLa morte.\nIl suo declino fisico cominci\u00f2 nel settembre 1941, in seguito a una trombosi che menom\u00f2 le sue capacit\u00e0 mentali, consecutiva ad una caduta accidentale da un pero nella tenuta di Spineto. Alla fine del 1942 sub\u00ec una prima operazione alla prostata. \"L'11 gennaio 1943 la sorella Teresa scriveva a Cagnola: \"Il Professore \u00e8 da oltre un mese degente in quest'ospedale, ove venne d'urgenza trasportato ed operato in seguito ad intossicamento urico grave. L'intervento chirurgico avviene in questo caso in due tempi: operazione preliminare alla vescica, per ovviare immediatamente alla causa diretta dell'intossicamento, e susseguente operazione alla prostata che ne \u00e8 la causa originale. La prima operazione gi\u00e0 venne effettuata e con buon esito, e l'operatore non attende che il tempo opportuno per procedere alla seconda.\". Martinetti fu ricoverato all'ospedale Molinette di Torino, sfollato a Cuorgn\u00e8, dove mor\u00ec il 23 marzo 1943, dopo aver disposto che nessun prete intervenisse con alcun segno sul suo corpo.\nIl funerale e la cremazione.\nNonostante \"l'invito del parroco di Spineto di non dare onore alla salma dell'eretico, ateo e scandaloso anche nella morte perch\u00e9 aveva disposto di essere cremato\", una decina di persone seguirono l'autofurgone che port\u00f2 il corpo di Martinetti alla stazione, da dove part\u00ec in treno per Torino, per la cremazione.\nL'eredit\u00e0 intellettuale.\nIn prossimit\u00e0 della morte Martinetti lascia la sua biblioteca privata in legato a Nina Ruffini (nipote di Francesco Ruffini), Gioele Solari e Cesare Goretti. La Biblioteca verr\u00e0 poi conferita dai rispettivi eredi nel 1955 alla \"Fondazione Piero Martinetti per gli studi di storia filosofica e religiosa\" di Torino; oggi \u00e8 posta nel palazzo del Rettorato dell'Universit\u00e0 di Torino, presso la Biblioteca della Facolt\u00e0 di Lettere e Filosofia.\nLa sua casa di Spineto \u00e8 attualmente sede della \"Fondazione Casa e Archivio Piero Martinetti\", che intende promuovere la diffusione del suo pensiero e della sua opera a livello internazionale.\nFilosofia.\nLa filosofia di Martinetti \u00e8 un'interpretazione originale dell'idealismo post-kantiano, nella linea dell'idealismo razionalistico trascendente che va da Platone a Kant, nel senso di un dualismo panteista trascendente, un'interpretazione che lo avvicina a quel post-kantiano atipico che fu Africano Spir (1837-1890), il quale (ancor pi\u00f9 di Kant, Schopenhauer o Spinoza) fu il filosofo preferito di Martinetti, quello a cui fu pi\u00f9 particolarmente legato, sul quale scrisse molti studi e un denso saggio monografico steso verso il 1908-1912 (rimasto inedito e pubblicato postumo nel 1990) e al quale fece consacrare il terzo numero del 1937 della \"Rivista di filosofia\", filosofo che fu come lui profondamente inattuale..\nCome scrive Emilio Agazzi:\nScrive al proposito Franco Alessio:\nCome scrive Amedeo Vigorelli:\nSi pu\u00f2 cos\u00ec dire che in Martinetti: \nDella filosofia di Spir, Martinetti mantenne sostanzialmente inalterata la morale, di derivazione kantiana, aveva d'altronde dichiarato che dopo Kant \"nessun filosofo serio pu\u00f2 non essere in Etica \"kantiano\".\nSecondo Augusto Del Noce: \"L'intero percorso del pensiero martinettiano parte dal suo anticlericalismo\", e aggiunge: \"la natura del suo anticlericalismo lo portava a detestare la Massoneria. Ripetutamente mi disse di non essere mai stato massone, di essere anzi assolutamente contrario a questa Chiesa cattolica di segno rovesciato.\" Questo suo anticlericalismo l'ha, sempre secondo Del Noce, portato ad un antimarxismo, il marxismo essendo \"secondo i termini in cui egli si sarebbe espresso, la massima secolarizzazione concepibile della religione\". E Del Noce conclude: \"Ora a mio giudizio il pensiero di Martinetti si situa appunto come momento conclusivo del pessimismo religioso e come la sua posizione pi\u00f9 coerente e rigorosa.\nLa riflessione religiosa.\nL'antologia \"Il Vangelo\" - scrive Martinetti - \nIl risultato di questo ordinamento logico \u00e8 l'espunzione - in quanto elaborazione teologica successiva ai l\u00f2ghia di Ges\u00f9 o ancora propria all'ebraismo da cui Ges\u00f9 stesso non \u00e8 immune - del Vangelo di Giovanni, degli Atti degli Apostoli, delle Lettere (anche le Lettere di Paolo) e dell'Apocalisse.\nGes\u00f9 di Nazaret, e non di Betlemme, \u00e8 un profeta ebraico, l'ultimo e il pi\u00f9 grande dei profeti. Non quindi Figlio di Dio, nemmeno resuscitato dalla morte, n\u00e9 apparso realmente ai suoi, Ges\u00f9 in quanto Messia annuncia un regno messianico a cui succederebbe escatologicamente il regno dei cieli, quello di Dio. Tuttavia non chiarendo tale avvento escatologico, di fatto Ges\u00f9 \u00e8 soprattutto un maestro di dottrina morale che esorta a rinunciare al mondo per unirsi spiritualmente e interiormente a Dio, il bene supremo, amando il prossimo.\nPer Martinetti bisogna aspirare ad una \"Chiesa invisibile\", in cui si possano compendiare i valori moralmente pi\u00f9 elevati di tutte le culture religiose, dando vita cos\u00ec ad una societ\u00e0 universale fraternamente unita, egli scrive:\n\"Ges\u00f9 Cristo e il Cristianesimo\" fu messo sotto sequestro dalla Prefettura non appena stampato (1934), come Martinetti scrive a Guido Cagnola:\nCon decreto del 3 dicembre 1937 \"Ges\u00f9 Cristo e il Cristianesimo\", \"Il Vangelo\" e \"Ragione e fede\" furono messi all'Indice dei libri proibiti della Chiesa cattolica.\nLa rinascita del pensiero filosofico-religioso martinettiano scaturisce alla fine degli anni novanta del secolo scorso in virt\u00f9 della rinnovata proposta ermeneutica del filosofo Alessandro Di Chiara che cura l'inedito \"L'Amore\", \"Il Vangelo\" (Genova 1998) e \"Piet\u00e0 verso gli animali\" (Genova 1999); in particolare l'interpretazione elaborata da Di Chiara mette in luce gli aspetti gnostici della filosofia della religione martinettiana per poi proporne una rilettura in chiave kantiana anche attraverso un confronto con alcune sette separatiste vicine alla tradizione spirituale dei quaccheri.\nLa nonviolenza.\nNel 1938 Aldo Capitini rese visita a Martinetti, che a proposito della nonviolenza gli disse: \"Forse se discutessi con lei mi convincerei, ma ora come ora le assicuro che se mi fosse detto che con l'uccisione di diecimila persone si estirperebbe il male che c'\u00e8 in Europa, firmerei la sentenza senza esitazione.\".\nLa riflessione sugli animali.\nNegli scritti \"La psiche degli animali\" e \"Piet\u00e0 verso gli animali\", Martinetti sostiene che gli animali, cos\u00ec come gli esseri umani, possiedono intelletto e coscienza, quindi l'etica non deve limitarsi alla regolazione dei rapporti infraumani, ma deve estendersi a ricercare il benessere e la felicit\u00e0 anche per tutte quelle forme di vita senzienti (cio\u00e8 provviste di un sistema nervoso) che come l'uomo sono in grado di provare gioia e dolore:\nMartinetti cita le prove di intelligenza che sanno dare animali come cani e cavalli, ma anche la stupefacente capacit\u00e0 organizzativa delle formiche e di altri piccoli insetti, che l'uomo ha il dovere di rispettare, prestando attenzione a non distruggere ci\u00f2 che la natura costruisce.\nNel proprio testamento Martinetti dispose che una somma significativa fosse versata alla \"Societ\u00e0 Protettrice degli Animali\"; egli personalmente nutriva per gli animali una profonda piet\u00e0 e tale sentimento lo aveva persuaso a darsi al vegetarismo, una scelta che assumeva per lui quasi il carattere di un valore religioso.\nScrive al proposito Amedeo Vigorelli:\nLa scelta della cremazione.\nMartinetti fu un fautore della cremazione e una testimonianza \"ci dice come Martinetti portasse sempre con s\u00e9, in una busta, le ceneri di sua madre.\" Secondo Paviolo, \"Per i Martinetti la cremazione era una specie di tradizione familiare e la cosa appare strana in quei tempi nei quali, specie nei piccoli centri era pressoch\u00e9 ignota a tutti, e oggetto di scandalo per il gran rumore che, in questi casi, ne facevano i parroci.\" Non \u00e8 per\u00f2 da escludere, nel caso preciso di Piero Martinetti, che questa scelta, come quella del vegetarianesimo, avesse anche una relazione con il suo interesse per la filosofia indiana, e dunque un valore filosofico e religioso. I suoi resti sono tumulati nel cimitero di Castellamonte in provincia di Torino.\nOpere.\nUna \"Bibliografia martinettiana\" a cura di C. Ferronato si trova nel fascicolo speciale della \"Rivista di Filosofia\" a cura di Pietro Rossi: \"Piero Martinetti nel cinquantenario della morte\", 1993, LXXXIV, pp.\u00a0521\u2013554.\nDopo questa data, di Martinetti sono stati pubblicati:"}
{"id": "256654", "revid": "125038363", "url": "https://it.wikipedia.org/wiki?curid=256654", "title": "Vevey", "text": "Vevey (, o , toponimo francese; in tedesco \"Vivis\", desueto) \u00e8 un comune svizzero di 19\u00a0780 abitanti del Canton Vaud, nel distretto della Riviera-Pays-d'Enhaut del quale \u00e8 capoluogo; ha lo status di citt\u00e0.\nGeografia fisica.\nVevey \u00e8 situata sul lago di Ginevra.\nStoria.\nNel 1892 le localit\u00e0 di Crosets, Faubourg-Saint-Antoine, L'Arabie, Plan-Dessous, Plan-Dessus e Sous-Cr\u00eat, gi\u00e0 quartieri di Corsier-sur-Vevey, furono assegnate a Vevey. \u00c8 stato il capoluogo del distretto di Vevey fino alla sua soppressione, nel 2008. A Vevey, nel 1909, si spense il pittore finlandese Adolf von Becker, mentre trascorreva una vacanza.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nForma insieme a Montreux e altri comuni una conurbazione .\nEconomia.\nVevey deve il suo sviluppo economico alla sua posizione sulla riva nord-orientale del lago di Ginevra. All'inizio \u00e8 stato un importante punto di trasbordo sulla rotta commerciale dalla Francia verso la Svizzera grigia e Berna. Le merci sono state portate via nave dalla Francia a Vevey, dove sono state caricate su carri e trasportate verso altre destinazioni.\nNel XVIII secolo, Vevey era ancora dominata dall'agricoltura. \u00c8 qui che i prodotti agricoli della zona circostante venivano trasformati e commercializzati. All'epoca, il commercio comprendeva fabbriche di tabacco e tessuti, allevamenti, concerie, ma anche laboratori di marmo e orologeria, che inizialmente si svolgevano in casa.\nAll'inizio del XIX secolo, la citt\u00e0 si trasform\u00f2 rapidamente in un sito industriale e, con il passare del secolo, sub\u00ec un cambiamento strutturale verso le grandi imprese. In questo periodo nascono la Caisse d'Epargne Riviera, la prima cassa di risparmio del cantone di Vaud (1814), l'apertura degli Ateliers de constructions m\u00e9caniques de Vevey (1842) e la creazione della fabbrica di tabacco Rinsoz &amp; Ormond (1852). Vevey diventa un importante centro dell'industria del cioccolato: sotto Fran\u00e7ois-Louis Cailler, nel 1819 viene fondata la prima fabbrica di cioccolato in Svizzera. Nel corso del XX secolo ci sono state diverse crisi, come nell'industria orologiera negli anni '30 e nel turismo durante la seconda guerra mondiale. Di conseguenza, la diversificazione ha avuto luogo in molti settori economici. La recessione del 1974 e del 1975 ha colpito duramente anche il settore, provocando la chiusura di numerosi impianti e, in definitiva, un calo demografico di circa 2000 persone in 10 anni.\nOggi a Vevey ci sono circa 11.000 posti di lavoro. Con lo 0,5% della forza lavoro ancora impiegata nel settore primario, l'agricoltura \u00e8 diventata priva di significato. Circa il 15% della forza lavoro \u00e8 impiegato nel settore industriale, mentre l'85% della forza lavoro \u00e8 impiegato nel settore dei servizi (al 2001).\nL'azienda pi\u00f9 importante fino ad oggi \u00e8 Nestl\u00e9 S.A., il pi\u00f9 grande gruppo alimentare del mondo, con sede a Vevey. Numerose sono anche le altre aziende del settore alimentare e delle bevande, dell'industria farmaceutica, della stampa e dell'editoria, della meccanica di precisione e della microtecnologia. Vevey \u00e8 anche sede di banche e compagnie di assicurazione, delle autorit\u00e0 comunali e distrettuali e dell'azienda di servizi energetici Holdigaz. La citt\u00e0 ha due ospedali regionali, l'H\u00f4pital de la Providence (dal 1933) e l'H\u00f4pital du Samaritain (dal 1956).\nInfrastrutture e trasporti.\nVevey \u00e8 servita dall'omonima stazione, sulla ferrovia Losanna-Briga, ed \u00e8 capolinea della ferrovia Vevey-Blonay-Les Pl\u00e9iades, della ferrovia Vevey-Chexbres e della funicolare Vevey-Mont-P\u00e8lerin.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nSport.\nA Vevey hanno sede la squadra di calcio Football Club Vevey Sports 05, quella di football americano Riviera Saints e quella di hockey su ghiaccio Vevey Hockey Club."}
{"id": "256655", "revid": "547034", "url": "https://it.wikipedia.org/wiki?curid=256655", "title": "Attrezzista", "text": "Attrezzista \u00e8, in teatro e nel cinema, colui che si occupa di modificare, collocare sulla scena e conservare in magazzino gli arredi, gli oggetti ed eventuali altri materiali utilizzati in scena durante spettacoli teatrali, cinematografici e televisivi. \nSi occupa anche di realizzare o modificare oggetti gi\u00e0 esistenti seguendo le indicazioni dell'arredatore o dello scenografo, e di creare piccoli effetti speciali (fuoco, fumo, ecc.) che non richiedano una competenza troppo specifica.\nL'attrezzista \u00e8 presente in molti settori dello spettacolo: pu\u00f2 infatti operare nell'ambito di produzioni cinematografiche, televisive, teatrali e operistiche, piuttosto che nella realizzazione di progetti pubblicitari.\nStoria.\nLa funzione di attrezzista era storicamente assegnata a un artigiano realizzatore di oggetti: ogni teatro stabile realizzava in proprio tali arredi ed oggetti. C'era, ad esempio, chi era specializzato in tappezzeria, falegnameria o gioielleria finta di scena.\nOggi molti oggetti sono reperibili a noleggio presso ditte specializzate in attrezzeria, soprattutto quelli riferiti a particolari periodi storici. La selezione e la scelta di questi oggetti \u00e8 per\u00f2 di competenza dell'arredatore di scena (figura professionale spesso confusa con quella dell'attrezzista), il quale spesso si serve di un attrezzista per realizzare particolari oggetti di scena (ad esempio, negli spot pubblicitari, confezioni di prodotto che si aprono senza rompersi o che \"esplodono\" all'apertura, ecc.)."}
{"id": "256658", "revid": "1516566", "url": "https://it.wikipedia.org/wiki?curid=256658", "title": "In sbarra", "text": "In sbarra \u00e8 un termine utilizzato in araldica per indicare una figura posta nella direzione della sbarra."}
{"id": "256659", "revid": "767487", "url": "https://it.wikipedia.org/wiki?curid=256659", "title": "Double Dee", "text": "I Double Dee sono un gruppo musicale house italiano fondato, ad Ancona nel 1990, da Danny Losito e Davide Domenella.\nStoria dei Double Dee.\n1988-1989: Le origini nei Flexus Brothers.\nNel 1987 la italo disco, che ormai ruotava in se stessa con codici e stilemi standardizzati, vedeva l'inizio del progressivo decadimento. Nello stesso anno il fenomeno house music cominciava a sorgere, seppur relegato, soprattutto in Italia, in un sottobosco fatto di pochi Dj dallo sguardo internazionale che avevano notato brani delle chart britanniche che gi\u00e0 includevano quell'anno \"Jack Your Body\" di Steve Hurley.\nFu in questo periodo che Davide Domenella e Giampi Malvatani iniziarono a remixare brani precedenti da utilizzare nei loro Dj set. Il loro primo remix fu quello di \"Chinese Revenge\" dei Koto uscito per la Memory Records. Fu per\u00f2 con l'intervento di Danny Losito che i tre pubblicarono il loro 12\" a nome Flexus' Brothers, contenente il brano hip house \"Watching Me\" (Technology, 1989), realizzato con un Akai X7000. A questo segu\u00ec il remix di \"Acqua Marina\" di Santana pubblicato come The Countach per la New Music International di Pippo Landro. Fu poi nel 1989 che Losito e Domenella composero, con un campionatore Akai S900, con gli expander Roland U-110, Yamaha TX802 e Roland D-550, con una tastiera Roland D-10 ed un computer Atari col programma Steinberg Pro 24, quello che diventer\u00e0 poi la loro prima hit a nome Double Dee intitolata \"Found Love\", che gi\u00e0 eseguivano durante le loro serate da DJ.\n1990-1995: la nascita dei Double Dee.\nI Double Dee nacquero in questo contesto da un'idea di Danny Losito e Davide Domenella nel 1990. \"Found Love\" fu registrato al Vallemania Recording Studios di Genga in provincia di Ancona, con l'ausilio dei musicisti Giancarlo Ragni e Michele Chiavarini e con Fabio Morbidelli come fonico, per poi essere pubblicato dalla Onizom Music, sottoetichetta della Irma Records. Il brano fu uno dei successi dell'estate 1990 entrando nelle classifiche di musica dance inglesi ed americane tanto da ottenere anche un remix dei Dj Danny Tenaglia e Ralph Falcon pubblicato dalla Epic. Sull'onda del successo del brano, i Double Dee pubblicarono poi il loro primo ed unico omonimo album (Five Record Indipendent, 1991).\nTra il 1991 e il 1994 seguono cinque singoli \"Don't You Feel\", \"The More I Get The More I Want, People Get Up, Hey You\", \"Body Music\", \"Come Into My Life, Love Nobody\" e \"I'm In Love\".\nNel 2000 viene pubblicato il singolo \"You\", a cui seguono \"Can You Feel It, You\" e \"Shining\".\nIl 18 aprile del 2010 pubblicano insieme a Luca Guerrieri il singolo \"Why Don't You Feel\".\nNel 2018, il loro ultimo lavoro \" Deja Vu\", un album che rispecchia il sound Double Dee proiettato nella nuova era."}
{"id": "256660", "revid": "92723", "url": "https://it.wikipedia.org/wiki?curid=256660", "title": "Sbarrato", "text": "Sbarrato \u00e8 un termine utilizzato in araldica per indicare un campo, o pezza, ripieno di sbarre, accollate, ma in numero pari. Se i pezzi sono due si usa il termine tagliato.\nPer lo \"sbarrato\" di almeno 10 pezzi taluni araldisti preferiscono il termine \"traversato\"."}
{"id": "256661", "revid": "126257", "url": "https://it.wikipedia.org/wiki?curid=256661", "title": "Sbocciato", "text": ""}
{"id": "256663", "revid": "62221", "url": "https://it.wikipedia.org/wiki?curid=256663", "title": "Cucuncio", "text": ""}
{"id": "256664", "revid": "363629", "url": "https://it.wikipedia.org/wiki?curid=256664", "title": "Media", "text": ""}
{"id": "256666", "revid": "1776051", "url": "https://it.wikipedia.org/wiki?curid=256666", "title": "Hauteville (Svizzera)", "text": "Hauteville (toponimo francese) \u00e8 un comune svizzero di 652 abitanti del Canton Friburgo, nel distretto della Gruy\u00e8re.\nGeografia fisica.\nHauteville \u00e8 affacciato sul Lago della Gruy\u00e8re.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "256668", "revid": "2207261", "url": "https://it.wikipedia.org/wiki?curid=256668", "title": "Ottobasso", "text": "L'ottobasso, chiamato anche col nome francese \"octobasse\" (\"octobass\" in inglese), \u00e8 uno strumento ad arco, una sorta di enorme contrabbasso a tre corde, alto , inventato e realizzato dal liutaio francese Jean-Baptiste Vuillaume nel XIX secolo in collaborazione con Hector Berlioz.\nNel suo trattato di strumentazione, Berlioz ne parla in termini entusiastici: \"Questo strumento ha suoni di potenza e bellezza considerevoli, pieni e forti senza essere aspri\". A suo giudizio, lo strumento ha un ottimo effetto nelle grandi orchestre e ne propone un'adozione su ampia scala, suggerendo l'uso di almeno tre ottobassi nelle orchestre che superano i 150 strumentisti. Nonostante tali apprezzamenti, lo strumento non si \u00e8 per\u00f2 mai affermato nell'usuale organico orchestrale.\nCaratteristiche tecniche.\nLe spesse corde dello strumento non vengono premute con le dita ma con un sistema di leve per la mano sinistra, collocate alla base del manico, e di pedali comandati dall'esecutore, che muove contemporaneamente l'archetto stando in piedi su una pedana a fianco dello strumento. La meccanica copre usualmente un'estensione totale di solo un'ottava e una quinta. Per queste ragioni, vista anche la difficolt\u00e0 nell'eseguire passaggi rapidi, Berlioz indica nell'orchestrazione la necessit\u00e0 di scrivere per lo strumento una parte distinta da quella dei contrabbassi.\nCaratteristiche acustiche.\nEsiste discordanza tra le fonti per quanto riguarda l'estensione e l'accordatura. Anticamente si accreditava un'accordatura Do-Sol-Do o Do-Sol-Re con la corda pi\u00f9 grave a nel temperamento equabile (quindi solo una terza sotto il contrabbasso). La differenza col contrabbasso \u00e8 dovuta alle grandi proporzioni della cassa armonica e alla lunghezza delle corde, che danno un suono molto pi\u00f9 scuro e ricco.\nUn esemplare conservato presso il museo del Conservatorio di Parigi monta corde in budello, con una lunghezza delle corde vibranti pari a e diametri di , e rispettivamente per il Do (32,70\u00a0Hz), Sol (24,50\u00a0Hz) e Do (16,35\u00a0Hz), per una tensione di circa ciascuna.\nIl Do a 16,35\u00a0Hz \u00e8 fuori dal campo di udibilit\u00e0 umano e ai limiti della percepibilit\u00e0: la frequenza \u00e8 di un'ottava ed una terza sotto il contrabbasso, un'ottava sotto il controfagotto ed il tubax in Mi\u266d. Questi suoni sono talmente gravi che l'orecchio umano non pu\u00f2 sentirli direttamente. Essi sono percepibili e diventano musicalmente utili grazie a due fenomeni fisici: gli armonici naturali ed il fenomeno del terzo suono di Tartini.\nIn qualsiasi suono, contemporaneamente alla nota fondamentale risuonano armonici pi\u00f9 acuti che la accompagnano e concorrono a costituirne il timbro. Nell'ottobasso questi armonici sono ampiamente compresi nel campo di udibilit\u00e0 e quindi risultano particolarmente evidenti all'ascolto.\nNel momento in cui l'orecchio umano percepisce questi suoni armonici, grazie al fenomeno del \"terzo suono\", ricostruisce la frequenza del suono fondamentale partendo dall'interferenza dei suoni armonici. La nota suonata risulta quindi chiaramente percepibile anche se si trova ai limiti del campo di udibilit\u00e0. Il fenomeno fisico \u00e8 ben spiegato alla voce battimenti.\nStrumenti.\nNell'Ottocento furono realizzati soltanto tre esemplari di ottobasso. I tre strumenti costruiti da Vuillaume ebbero una storia particolare. Il primo fu venduto ad un privato anonimo durante l'esposizione universale di Londra del 1851. Questi lo don\u00f2 all'Opera di Londra, ma lo strumento venne distrutto durante l'incendio del dicembre 1867. Il secondo, costruito per l'esposizione universale del 1855 a Parigi, fu venduto e prese la strada del Principato di Monaco. Pi\u00f9 tardi lo strumento torn\u00f2 al Conservatorio di Parigi. Oggi lo si pu\u00f2 vedere nel museo dell'istituto (\u00e8 ritratto anche nell'immagine in alto a destra). Nel 2006 il Conservatorio ha commissionato la realizzazione di due mute di corde per lo strumento, a copia della montatura originale. La realizzazione delle corde ha richiesto l'uso di circa di fettucce di budello per ogni muta. Il terzo ottobasso fu venduto a San Pietroburgo, probabilmente alla corte dello zar. Attraverso vie non chiare, lo strumento entr\u00f2 a far parte della collezione del liutaio viennese Zach senior negli anni 1880 e da qui nella collezione Salzer. La \"Gesellschaft der Musikfreunde\" (Societ\u00e0 degli amici della musica di Vienna) lo acquis\u00ec nel 1924. Oggi \u00e8 esposto nell'archivio del \"Musikverein\".\nEsistono almeno 3 esemplari moderni funzionanti: uno realizzato nel 1995 dal liutaio Pierre Bohr e appartenente al musicista italiano Nicola Moneta, che \u00e8 una copia di quelli realizzati da Vuillaume ma con elementi innovativi soprattutto nella meccanica e di cui \u00e8 stata realizzata una libreria di campioni da Daniele Bertinelli e Giorgio Riolo, e , realizzato nel 2007 dal liutaio italiano Antonio Dattis, esposto al Musical Instrument Museum di Phoenix, in Arizona, il terzo invece \u00e8 di propriet\u00e0 di Guro Moe, una musicista sperimentale che ha commissionato lo strumento al liutaio tedesco Wolfgang Staab, un professionista che ha lavorato per 25 anni nel restauro e riparazioni di vecchi bassi. Per costruire l'ottobasso di Moe, Staab ha osservato tutti gli esemplari esistenti e ha cercato il miglior legno possibile sulle Alpi, che fosse leggero e durissimo. Per terminare lo strumento (leggermente pi\u00f9 grande degli altri esemplari) ci sono voluti 13 mesi, e il primo concerto si \u00e8 tenuto in una chiesa di Oslo durante l'Only Connect Festival of Sound.\nNel mese di ottobre 2016, l'Orchestra sinfonica di Montreal ha acquisito un ottobasso donato dall'azienda canadese Canimex ed \u00e8 ora l'unica orchestra al mondo a possederne uno, facendo salire a quattro il numero degli ottobassi funzionanti. Questo strumento \u00e8 stato realizzato dal liutaio francese Jean-Jacques Pag\u00e8s a Mirecourt, nel 2010."}
{"id": "256669", "revid": "1516566", "url": "https://it.wikipedia.org/wiki?curid=256669", "title": "Scaccato", "text": "Scaccato \u00e8 un termine utilizzato in araldica per indicare un campo, o pezza, ripieno di scacchi o quadretti che si contano per \"tiri\" (tratti verticali) e per \"file\" (orizzontali).\nLo \"scaccato\" di 36 punti, ricavato dal partito di 5 e troncato di 5, non si blasona. In tutti gli altri casi va specificato il numero degli scacchi o il numero dei \"tiri\" e delle \"file\". Si trova anche uno scaccato con colori disposti in modo casuale, ma sembra unico.\nAraldica inglese.\nNell'araldica inglese lo \"scaccato\" deve contare almeno venti quadretti: un numero inferiore deve essere blasonato. Se lo scaccato si applica a una pezza onorevole deve essere di tre file: quando la fila \u00e8 una sola si usa il termine \"compony\", traduzione di \"composto\", mentre se le file sono due si usa il termine \"counter-compony\", che non \u00e8 la traduzione dell'italiano \"controcomposto\". Se la pezza onorevole \u00e8 una banda, una sbarra, uno scaglione o un decusse, i quadretti non sono perpendicolari ai lati dello scudo, ma seguono l'andamento della pezza."}
{"id": "256670", "revid": "1516566", "url": "https://it.wikipedia.org/wiki?curid=256670", "title": "Scaglionato", "text": "Scaglionato \u00e8 un termine utilizzato in araldica per indicare un campo, o pezza, ripieno di scaglioni, aderenti, sempre in numero pari.\nCaratteristiche.\nSenza specificazione si intende costituito da 6 pezzi; se il numero \u00e8 diverso va blasonato. Si indica per primo lo smalto che si trova nel capo dello scudo. Se gli elementi sono in numero dispari, si tratta chiaramente di un campo caricato di scaglioni.\nAlcuni araldisti utilizzano il termine \"capriolato\", derivandolo da \"capriolo\", che essi utilizzano impropriamente per \"scaglione\". L'espressione \"scaglionato riverso\" indica lo \"scaglionato\" in cui gli scaglioni sono rovesciati con la punta verso la punta dello scudo."}
{"id": "256674", "revid": "86599", "url": "https://it.wikipedia.org/wiki?curid=256674", "title": "Lista di asteroidi (6001-7000)", "text": "Di seguito una lista di asteroidi dal numero 6001 al 7000 con data di scoperta e scopritore."}
{"id": "256695", "revid": "671029", "url": "https://it.wikipedia.org/wiki?curid=256695", "title": "Scaglione (araldica)", "text": "Scaglione \u00e8 un termine utilizzato in araldica per indicare una pezza onorevole, composta di una sbarra e di una banda che si uniscono ad angolo, verso il capo.\nMolti araldisti utilizzano il termine \"capriolo\". Quando \u00e8 ridotto ad un quarto della sua larghezza normale si usa il termine \"scaglionetto\" che taluni sostituiscono con il francese \"estaie\".\nOrigine.\nL'origine di questa pezza \u00e8 incerta e viene spesso fatta risalire alla fascia modificata per simboleggiare una possibile ascesa a pi\u00f9 alti destini. In molte armi antiche era segno di nobilt\u00e0 concessa e, talora, venivano inseriti tanti scaglioni per quanti erano i titoli di nobilt\u00e0 via via acquisiti. Una versione moderna di questo principio \u00e8 rappresentata dai gradi militari dei sergenti che, nella maggior parte delle forze armate, sono costituiti proprio da uno o pi\u00f9 scaglioni, sia nella forma normale con la punta in alto che in quella rovesciata con la punta in basso.\nScaglione accompagnato o caricato di tre figure uguali.\nFrequentemente lo scaglione \u00e8 accompagnato da tre figure uguali che, in tal caso, vengono poste simmetricamente due nei cantoni destro e sinistro del capo ed una nella punta.\nQuando \u00e8 caricato da tre figure uguali, queste sono, di norma, poste una nel vertice e le altre nei due lati dello scaglione."}
{"id": "256716", "revid": "1516566", "url": "https://it.wikipedia.org/wiki?curid=256716", "title": "In scaglione", "text": "In scaglione \u00e8 un termine utilizzato in araldica per indicare figure ordinate secondo la direzione araldica dello scaglione.\nIl termine si usa anche per indicare una versione del troncato in cui la linea di partizione segue l'andamento dello scaglione."}
{"id": "256728", "revid": "1968719", "url": "https://it.wikipedia.org/wiki?curid=256728", "title": "Principe delle Asturie", "text": "Il titolo di Principe delle Asturie (in spagnolo, \"Pr\u00edncipe de Asturias\"), gi\u00e0 in uso per il principe ereditario del Regno di Castiglia, \u00e8 il principale titolo onorifico che spetta all'erede al trono di Spagna. Il titolo \u00e8 in capo a Eleonora di Spagna.\nStoria.\nNella seconda met\u00e0 del XIV secolo il Regno di Castiglia era conteso da Giovanni I di Castiglia e dal duca di Lancaster Giovanni di Gaunt, marito della figlia di Pietro I di Castiglia. Nel 1388 i due decisero di porre fine alla lotta dinastica combinando un matrimonio fra i loro figli, Enrico di Castiglia, di nove anni, e Caterina di Lancaster, di sedici anni. Alla coppia venne assegnato il titolo di principi del Principato delle Asturie, sul modello del titolo di principe di Galles dato all'erede del Regno d'Inghilterra sin dal 1301. Venne cos\u00ec istituito il principato delle Asturie ed il titolo, che da allora fu sempre assegnato all'erede al trono del Regno di Castiglia prima, e del Regno di Spagna poi.\nInizialmente il titolo non era semplicemente un'onorificenza. Il territorio asturiano, infatti, formava parte del patrimonio del principe, che aveva il potere di nominare giudici, sindaci e altri funzionari che governavano il principato per suo conto. La situazione cambi\u00f2 con Isabella di Castiglia e Ferdinando d'Aragona, i cosiddetti \"re cattolici\", che ridussero il titolo di principe delle Asturie ad una semplice qualifica onorifica, mantenuta in seguito dagli Asburgo e poi dai Borbone.\nOggi.\nIl titolo di principe delle Asturie, unitamente a quello di principe di Girona, principe di Viana, conte di Cervera, duca di Montblanc e signore di Balaguer, \u00e8 in capo a Leonor di Borbone-Spagna."}
{"id": "256740", "revid": "176990", "url": "https://it.wikipedia.org/wiki?curid=256740", "title": "Necho II", "text": ""}
{"id": "256745", "revid": "1910023", "url": "https://it.wikipedia.org/wiki?curid=256745", "title": "Scalinato", "text": "Scalinato \u00e8 un termine utilizzato in araldica per indicare una linea di contorno e figure fatte a scalini.\nIl numero dei pezzi che costituiscono la linea, cio\u00e8 il numero dei piani che forma, deve essere blasonato, altrimenti si rende possibile la confusione delle armi. Alcuni araldisti utilizzano anche il termine \"gradato\". Deve essere blasonata anche la direzione verso cui scende la linea scalinata.\nIn qualche caso il termine serve a indicare che un edificio, una torre ad esempio, ha la base munita di scalini, il cui numero va blasonato."}
{"id": "256761", "revid": "242434", "url": "https://it.wikipedia.org/wiki?curid=256761", "title": "Scanalato", "text": ""}
{"id": "256777", "revid": "126257", "url": "https://it.wikipedia.org/wiki?curid=256777", "title": "Scapigliato", "text": ""}
{"id": "256784", "revid": "1982", "url": "https://it.wikipedia.org/wiki?curid=256784", "title": "John of Holywood", "text": ""}
{"id": "256802", "revid": "2108263", "url": "https://it.wikipedia.org/wiki?curid=256802", "title": "Denethor", "text": "Denethor II \u00e8 un personaggio di Arda, l'universo immaginario fantasy creato dallo scrittore inglese J. R. R. Tolkien. \u00c8 il ventiseiesimo e ultimo Sovrintendente Regnante di Gondor, succeduto alla morte del padre, Ecthelion II, nell'anno 2984 della Terza Era.\nBiografia.\nNato nel 2930 TE, terzogenito ma unico figlio maschio di Ecthelion II, Denethor crebbe abbastanza trascurato dal padre che mostr\u00f2 sempre una maggior considerazione per un guerriero di nome Thorongil (in realt\u00e0 Aragorn sotto falso nome) che si era trasferito a Gondor da Rohan, ove aveva servito il re Thengel.\nI rapporti di Denethor con Thorongil non furono mai positivi: da un lato, infatti, il padre ed il popolo sembravano anteporre lo straniero al figlio del sovrintendente, dall'altro, essendo di spirito pronto e perspicace, aveva intuito la reale identit\u00e0 di questi e temeva che potesse soppiantarlo e riportare cos\u00ec sul trono la stirpe di Isildur con l'aiuto di Gandalf il Grigio, di cui Denethor poco si fidava.\nTuttavia, lo scontro con Thorongil non si verific\u00f2 dal momento che questi, dopo aver incendiato le navi dei corsari al porto di Umbar e dopo aver sconfitto con poche perdite il Capitano del Porto della citt\u00e0, decise di congedarsi da Echtelion e di partire, solo.\nFu un precoce studioso della tradizione di Gondor e degli archivi di Minas Tirith ove solo i membri della casa dei sovrintendenti potevano accedere e parte dei suoi studi furono dedicati ai \"Palant\u00edri\".\nPochi anni dopo, nel 2984, Echtelion II mor\u00ec e Denethor divenne sovrintendente dimostrandosi fin dal principio come un sovrano volitivo, energico ma rigido.\nNel 2969, a 39 anni, spos\u00f2 Finduilas di Dol Amroth (2950 - 2988), la figlia del Principe Adrahil di Dol Amroth, da cui ebbe due figli: Boromir (2978 - 26 febbraio 3019) e Faramir (nato nel 2983).\nElla per\u00f2 visse per soli dodici anni dalle nozze e mor\u00ec all'et\u00e0 di soli trentun anni; Denethor mai pi\u00f9 si rispos\u00f2, divenne pi\u00f9 tetro e pi\u00f9 silenzioso di prima ed inizi\u00f2 a trascorrere lunghe ore seduto nella solitudine della Torre Bianca prevedendo che l'attacco di Sauron sarebbe giunto durante la sua sovrintendenza.\nPer questo motivo e per conoscere le intenzioni del nemico, sicuro della sua forza di volont\u00e0, os\u00f2 guardare nel \"Palant\u00edr\" di An\u00e1rion, il pi\u00f9 legato a quello di Isildur, caduto nelle mani del signore di Mordor; nessuno dei sovrintendenti e neppure i re E\u00e4rnil ed Earnur avevano osato ci\u00f2 temendo che Sauron potesse irretirli.\nin questo modo Denethor apprese molte cose che accadevano nel suo regno ed oltre le sue frontiere ma, sebbene la sua forza di volont\u00e0 fosse tale che neppure l'oscuro signore riusc\u00ec a piegarla, la lotta contro il volere di Sauron lo indebol\u00ec notevolmente facendolo invecchiare precocemente ed alimentando in lui l'orgoglio e la disperazione.\nAll'inizio de \"Il Signore degli Anelli\", Denethor perse suo figlio Boromir, morto per mano degli Orchi mentre era in viaggio con la Compagnia dell'Anello. Ricevette la notizia alcune settimane pi\u00f9 tardi quando il figlio secondogenito Faramir, scorta una barca elfica con la salma del fratello, diretta verso il mare, ritrov\u00f2 il suo corno, spezzato, e lo riport\u00f2 al padre il cui stato fisico e mentale declin\u00f2 ulteriormente.\nOrmai conscio che il nemico avrebbe attaccato Gondor, il sovrintendente cerc\u00f2 di rafforzarne le difese: comand\u00f2 ai signori dei feudi meridionali di condurre rinforzi a Minas Tirith, fece riparare la Muraglia del Rammas Echor ed infine, sia pure con scarsa speranza, invi\u00f2 messaggeri a Rohan per richiedere l'intervento della cavalleria dei Rohirrim.\nAll'arrivo di Mithrandir, accompagnato dall'hobbit Peregrino Tuc, mostr\u00f2 diffidenza nei confronti dello stregone, arrivando anche al punto di un vero e proprio scontro, e allo stesso tempo curiosit\u00e0 nei confronti del mezzuomo accettando che questi prestasse servizio presso di lui come pegno per il sacrificio di Boromir\nCaduta la piazzaforte di Osgiliath ordin\u00f2 al secondogenito Faramir di difendere il Pelennor e la Muraglia del Rammas Echor che il padre aveva fatto costruire con grande fatica ma Faramir, dopo aver sconfitto l'avanguardia del nemico, fu gravemente ferito da una freccia.\nAccecato dal dolore e dalla disperazione, rimase accanto al figlio morente e si rifiut\u00f2 di condurre la difesa della citt\u00e0 affidandola al principe di Dol Amroth e a Gandalf. Ordin\u00f2 alle sue guardie di portare nella stanza della legna da ardere e di posarla tutt'intorno e sotto di loro e poi di versarvi sopra dell'olio e appiccare il fuoco:\nSolo grazie all'intervento di Pipino, aiutato da Beregond, una delle guardie della Citt\u00e0, e da Gandalf il bianco, Faramir pot\u00e9 scampare alla morte. Denethor, invece, si suicid\u00f2 il 15 marzo 3019, gettando una torcia sulla pira su cui si trovava. Prese il bastone di Sovrintendente che giaceva ai suoi piedi e lo spezz\u00f2 contro il ginocchio, ponendo in tal modo fine alla successione dei Sovrintendenti regnanti. Poi, lanciati i pezzi nel fuoco, si chin\u00f2 e si distese tra le fiamme stringendosi al petto con entrambe le mani il palant\u00edr.\nNella trilogia pluripremiata di Peter Jackson, invece, dopo essersi dato fuoco e aver scoperto che Faramir era vivo, Denethor urla e, avvolto dalle fiamme esce dall'Alta Corte e si getta dalla protuberanza di Minas Tirith.\nIl suo cadavere venne ritrovato a pezzi alcuni giorni dopo.\nAnalisi del personaggio.\nCreazione e sviluppo.\nIn una delle prime versioni del capitolo \"Il Consiglio di Elrond\", Boromir diceva di essere il figlio del \"re d'Ond\". Nel capitolo finale de \"La Compagnia dell'Anello\", \"La Compagnia si scioglie\", il nome del personaggio fu poi modificato in Denethor e al posto della carica di sovrano, egli assunse il termine onorifico di \"Sire\" indicando la sua importanza a Gondor. Il titolo di sovrintendente gli venne conferito da Tolkien solo in un secondo momento.\nLa personalit\u00e0 del personaggio non ebbe modifiche nel corso della scrittura de \"Il Signore degli Anelli\". L'unica modifica riguarda la fine del personaggio: se nell'opera muore suicida, nelle prime bozze Tolkien aveva pensato di far sopravvivere il personaggio alla Battaglia dei Campi del Pelennor e dopodich\u00e9 lui avrebbe ostacolato l'incoronazione di Aragorn.\nInfine, il nome deriva da quello del re degli elfi nandorin Denethor ed in lingua Sindarin assume il significato di \"alto e sottile\"\nAspetto fisico.\nLa prima descrizione del personaggio avviene nel primo capitolo de \"Il ritorno del re\":\nIn un'occasione, Pipino not\u00f2 che il personaggio appariva molto pi\u00f9 vecchio, anche pi\u00f9 di Gandalf, nonostante quest'ultimo fosse molto pi\u00f9 anziano del sovrintendente:\nIl motivo della vecchiaia di Denethor \u00e8 dovuto, come narrato nelle Appendici, all'eccessivo uso del \"palant\u00edr\" e alle continue lotte di volont\u00e0 che il sovrintendente intraprendeva contro Sauron allo scopo di conoscerne i piani e contrastarlo. Lo stesso Sauron tent\u00f2 di strappare il controllo della pietra dalle mani di Denethor ma non ci riusc\u00ec mai a causa della forza di volont\u00e0, dell'integrit\u00e0 e del diritto del sovrintendente e si dovette contentare ad indebolirne la ragione mostrandogli continuamente la forza di Mordor.\nInfine era solito vestire anche di notte la cotta di maglia e l'armatura affinch\u00e9, come disse lui stesso a Pipino, \"l'et\u00e0 non renda il mio corpo molle e timoroso\".\nPersonalit\u00e0.\nLa personalit\u00e0 di Denethor, descritta principalmente negli \"Annali dei Re e dei Governatori\" che forniscono informazioni anche in merito ai fatti antecedenti \"Il Signore degli Anelli\", \u00e8 molto complessa: Tolkien scrive che Denethor era \u00abun uomo orgoglioso, alto, valoroso, e pi\u00f9 regale di qualunque altro uomo apparso a Gondor, saggio, lungimirante, e colto nelle antiche saghe\u00bb.\nSempre nelle Appendici, Tolkien afferma che Denethor preferiva di gran lunga Saruman a Gandalf, mentre detestava particolarmente Aragorn, sia perch\u00e9 quest'ultimo era molto benvoluto da suo padre Ecthelion II e sia perch\u00e9 Denethor temeva che il ramingo potesse ripristinare la stirpe di Isildur. Il rancore per Gandalf e Aragorn spinse Denethor a desiderare di acquisire ancora pi\u00f9 conoscenza, fino a eguagliare o addirittura superare i due nemici. Per questo, dopo essere diventato sovrintendente, Denethor dimostr\u00f2 di essere un sovrano volitivo. Tuttavia, a grandi doti di comandante e stratega accompagnava un'estrema freddezza; parlava pochissimo, ascoltava a fondo i pareri dei suoi consiglieri e poi seguiva unicamente la propria testa. Quest'aria di distacco ben presto gli alien\u00f2 l'affetto del popolo.\nDenethor possedeva un'enorme forza di volont\u00e0 e il dono della preveggenza, per via della straordinaria purezza del lignaggio della sua famiglia. Nelle parole di Gandalf:\nLa vita di Denethor fu scossa da molti lutti. Il primo fu quello della moglie Finduilas, a seguito del quale divenne pi\u00f9 cupo e sospettoso e che probabilmente lo spinse all'errore fatale di guardare nel \"palant\u00edr\", che lo indebol\u00ec profondamente, sia mentalmente che fisicamente. Il secondo lutto fu la morte del figlio primogenito Boromir, durante la Guerra dell'Anello.\nTolkien rimarca nel racconto come Denethor fosse legato particolarmente a Boromir, mentre disprezzava alcune delle qualit\u00e0 del secondogenito Faramir. Denethor, infatti, era particolarmente scontroso nei confronti di Faramir e non sopportava che il figlio fosse amico di Gandalf. Per questo motivo egli afferm\u00f2 in un'occasione di desiderare che i destini dei due fratelli fossero invertiti, ovvero che Faramir morisse e che Boromir vivesse:\nSolo durante la Battaglia dei Campi del Pelennor Denethor d\u00e0 prova di voler bene anche a Faramir. Lo stesso Gandalf aveva predetto il cambiamento del sovrintendente: \u00abtuo padre ti ama Faramir, e se ne ricorder\u00e0 prima della fine\u00bb.\nIl rapporto con Th\u00e9oden.\nDenethor ha alcune caratteristiche in comune con Th\u00e9oden. Entrambi, infatti, cadono sotto l'influenza del nemico: Denethor si indebolisce osservando Sauron nel palant\u00edr, mentre Th\u00e9oden cade sotto il controllo di Saruman a causa delle parole di Grima Vermilinguo. Entrambi perdono i loro rispettivi figli, Th\u00e9odred per Th\u00e9oden e Boromir per Denethor, prendono sotto il loro servizio uno Hobbit (Merry e Pipino rispettivamente) e muoiono durante la Battaglia dei Campi del Pelennor.\nTuttavia, i due leader hanno un ruolo diverso nel romanzo come gli stessi nomi sembrano suggerire: Theo-den, Dene-thor.\nOpposti, infatti, sono i metodi di governo dato che Th\u00e9oden si dimostra affabile e cordiale con i sudditi e con la famiglia, Denethor \u00e8 rigido ed altero pur amando la moglie ed il figlio maggiore, l'uno accetta di combattere contro Mordor e muore valorosamente, l'altro, disperando di ogni via di salvezza, abbandona la guida del suo popolo e finisce per suicidarsi nel tentativo di ardersi vivo insieme a suo figlio minore e sempre malvoluto, Faramir.\nSimilitudini in altre opere e personaggi.\nDenethor rimane uno dei pochi personaggi di Tolkien a morire suicida nelle sue opere. Molti critici hanno, inoltre, paragonato Denethor a molti personaggi letterali e storici: Lady Macbeth, Didone. e Hildeburh per quanto riguarda la scelta di suicidarsi e Carlo Magno per quanto riguarda il dolore della perdita di un parente (per Carlo Magno si tratta di Orlando).\nAdattamenti.\nDenethor \u00e8 apparso in molti adattamenti cinematografici e radiofonici de \"Il Signore degli Anelli\". Il primo adattamento \u00e8 quello prodotto dalla BBC Radio nel 1956, in cui Denethor era doppiato da Robert Farquharson, che per\u00f2 non riscosse il successo sperato; persino Tolkien rimase deluso dell'opera. Tom Luce ha doppiato Denethor nell'adattamento radiofonico del 1979, sempre prodotto dalla BBC. Sempre la BBC ha prodotto un ulteriore adattamento radio intitolato \"The Lord of the Rings\" (1981), in cui questa volta fu Peter Vaughan a doppiare Denethor.\nNel film di animazione del 1980, mai doppiato in italiano, de \"Il ritorno del re\" la voce di Denethor fu doppiata da William Conrad.\nNella trilogia de \"Il Signore degli Anelli\" di Peter Jackson, Denethor \u00e8 interpretato da John Noble. Compare ne \"Le due torri\" (ma solo nella versione estesa) e ne \"Il ritorno del re\". In quest'ultimo, Denethor appare completamente irrazionale; invia il suo unico figlio superstite, insieme ad un'unit\u00e0 di cavalleria, in una missione suicida verso la citt\u00e0 di Osgiliath, catturata dal nemico e rifiuta di accendere i fal\u00f2 d'avvertimento per chiedere l'aiuto di Rohan. Pi\u00f9 tardi, invece di bruciare sulla pira come nel libro, si getta, gi\u00e0 coperto di fiamme, dalla sommit\u00e0 di Minas Tirith durante l'assedio, morendo nella caduta.\nIl suo palant\u00edr non viene mai mostrato nel film. Nel libro la sua pazzia \u00e8 tanto pi\u00f9 pericolosa in quanto sembra seguire una certa logica: Sauron ha un numero di truppe decisamente superiore a quelle di Gondor e le ha sicuramente mostrate al Sovrintendente attraverso il palant\u00edr. Le sue azioni, tuttavia, non rivelano la sua insanit\u00e0 mentale: la missione verso Osgiliath non appare suicida, la citt\u00e0 non \u00e8 ancora stata conquistata (anzi, senza di essa le truppe in rotta sarebbero state sicuramente annientate), e messaggeri sono stati inviati a Rohan, bench\u00e9 Denethor non si aspetti molto aiuto. La pazzia dell'uomo, infatti, comincia solo dopo la presunta morte del figlio Faramir."}
{"id": "256803", "revid": "1516566", "url": "https://it.wikipedia.org/wiki?curid=256803", "title": "Scimitarra (araldica)", "text": "Scimitarra \u00e8 un termine utilizzato in araldica per indicare una spada, ossia sciabola, ricurva. La scimitarra, nella sua qualit\u00e0 di sciabola turca, simboleggia un \"trofeo tolto al nemico\".\nAttributi araldici.\nLa scimitarra si pu\u00f2 blasonare:"}
{"id": "256804", "revid": "767487", "url": "https://it.wikipedia.org/wiki?curid=256804", "title": "Ka\u00ecgo", "text": "I Ka\u00ecgo sono un gruppo musicale funk italiano formato da Danny Losito e Gianluca Mosole. Il loro maggiore successo \u00e8 stato l'album \"Con l'accento sulla \u00ec\" (1997).\nLa formazione comprende: Danny Losito (voce), Gianluca Mosole (chitarre e tutti gli altri strumenti), Roberta Casagrande e Alessandro Balestrieri (cori).\nLa band esordisce nel 1996 con il singolo \"LA LA LA (Canta insieme a me)\". Nel 1997 esce l'album \"Con l'accento sulla \u00ec\" dove si pu\u00f2 ascoltare una versione acid jazz di \"Found Love\" dei Double Dee.\nNel 1999 esce l'album \"Freeabile\" contenente il brano \"Dove sei\", versione riarrangiata e con testo inedito in italiano del singolo \"Lovely Day\" di Bill Withers."}
{"id": "256805", "revid": "126257", "url": "https://it.wikipedia.org/wiki?curid=256805", "title": "Scintillante", "text": ""}
{"id": "256806", "revid": "126257", "url": "https://it.wikipedia.org/wiki?curid=256806", "title": "Scodato", "text": ""}
{"id": "256808", "revid": "110157", "url": "https://it.wikipedia.org/wiki?curid=256808", "title": "Gianluca Mosole", "text": "L'esordio di Gianluca Mosole nel mondo della musica \u00e8 molto precoce: a sedici anni vince un concorso per chitarristi indetto dalla CBS e, appena ventenne, pubblica \"AFTER RAIN\" (1983), un mini lp autoprodotto, che gi\u00e0 pone in risalto le sue doti istintive per lo stile Fusion. La sua caratteristica distintiva \u00e8 suonare da mancino senza girare le corde.\nNel 1985 firma il suo primo contratto per la Polygram: \"EARTHEART\", a cui partecipa il celebre percussionista/vocalist Nan\u00e0 Vasconcelos. Due anni dopo GM passa alla Fonit Cetra pubblicando \"TEPORE\", con la collaborazione di Miroslav Vitous (basso), Airto Moreira (percussioni e batteria), Hiram Bullock (voce e chitarra). Nel 1989, sempre per la Fonit Cetra, pubblica \"OPEN STREETS\", un'opera che si avvicina alla pop music grazie all'inserimento di brani vocali, interpretati da Manuela Panizzo. \"MAGAZINE\", un album pubblicato nel 1992, segna il passaggio ad una etichetta indipendente specializzata in Jazz/Fusion: la United Project, con ospiti come Tom Brechtlein (batteria), Oscar Cartaya (basso), Lisa Hunt (voce). Ancora oggi Magazine \u00e8 distribuito in tutto il mondo. Mosole, grazie a questi lavori, viene segnalato pi\u00f9 volte da riviste specializzate come miglior chitarrista di jazz contemporaneo.\nDal 1986 al 1992 partecipa a numerosi eventi live, citiamo l'apertura ai concerti di Gil Evans e Sting all'edizione del 1987 di Umbria Jazz, di Miles Davis al Palatrussardi di Milano e al Palaeur di Roma, di Al DiMeola e Paul Motion/Bill Frisell quartet.\nGli anni dal 1995 al 1999 vedono la collaborazione con una nuova band project i \"KA\u00ecGO\", con cui pubblicano per la Sugar \"CON L'ACCENTO SULLA I\" e per la Wea \"FREEABILE\": due lavori dall'impronta Soul/Rnb.\nA giugno 2005 GM \u00e8 invitato al prestigioso festival jazz di ROCHESTER nello stato di New York, per l'anteprima di \"No Title\". Sempre nel 2005 partecipa ad un evento straordinario a scopo benefico, denominato \"OLD FRIENDS AND NEW FRIENDS\", al Palazzo del Cinema del Lido di Venezia, in cui suona con artisti di calibro mondiale come Joe e Gino Vannelli band e Peter Erskine.\nIl 2006 \u00e8 l'anno del ritorno discografico da solista, e pubblica \"NO TITLE\", che vede la partecipazione di Cece Rogers, Moony e Manuela Panizzo alle voci, e il trombettista Marco Tamburini. Questo lavoro testimonia un artista che ha ancora molto da dire, per la grande maturit\u00e0 interpretativa e compositiva.\nIl 2010 \u00e8 la volta di \"ONEMANBAND computer&amp;Music\", si tratta di un lavoro con pezzi inediti e rifacimenti di altri gi\u00e0 presenti nei cd precedenti, realizzato nel periodo che va dal '93 al 2000, senza l'apporto di musicisti ma con computer e ovviamente chitarra, in pi\u00f9 sono presenti alcuni inserimenti vocali.\nNel 2013 \u00e8 uscito l'album dal titolo \"Verona Studio/Live\"."}
{"id": "256811", "revid": "125496914", "url": "https://it.wikipedia.org/wiki?curid=256811", "title": "Aurea Repubblica Ambrosiana", "text": "Aurea Repubblica Ambrosiana, anche spesso solo Repubblica Ambrosiana, \u00e8 il nome con cui \u00e8 chiamato il Comune di Milano, governo repubblicano creato a Milano nel 1447 da un gruppo di nobili e di giuristi dell'universit\u00e0 di Pavia in seguito al vuoto di potere creatosi con la morte di Filippo Maria Visconti e che termin\u00f2, tre anni dopo, nel 1450. Il governo era composto da ventiquattro esponenti della nobilt\u00e0 cittadina, che furono chiamati \"capitani e difensori della libert\u00e0 della illustre ed eccelsa citt\u00e0 di Milano\".\nPer difendersi dai tentativi di conquista degli Stati confinanti, soprattutto di Venezia, la Repubblica ricorse ai servigi del condottiero Francesco Sforza, signore di Cremona. Questi adott\u00f2 una politica ambigua, prima sostenendo i Milanesi contro i Veneziani, poi aprendo le ostilit\u00e0 contro la stessa Milano, avanzando inoltre la pretesa al titolo ducale. La Repubblica si arrese allo Sforza, dopo un duro assedio, nel 1450.\nStoria della Repubblica.\nNascita della Repubblica.\nL'agonia e successiva morte senza disposizioni testamentarie di Filippo Maria Visconti aveva lasciato aperta la questione della successione del Ducato di Milano.\n Dall'altro lato Alfonso d'Aragona asseriva che il defunto duca avesse scritto nel suo ultimo periodo di vita un testamento a suo favore in cambio di un aiuto contro i veneziani.\nFra gli italiani, oltre allo Sforza, marito della figlia naturale di Filippo Maria, Bianca Maria, rivendicava il titolo Ludovico di Savoia, fratello della duchessa, invece valenti giuristi, fra i quali il Piccolomini, sostenevano che il titolo andasse rimesso all'Imperatore.\nDella confusione successoria approfitt\u00f2 un gruppo di cittadini milanesi, che, guidati da Innocenzo Cotta, Antonio Trivulzio, Teodoro Bossi, Giorgio Lampugnano, Vitaliano Borromeo, Mariano Vitali e Giovanni da Ossona, il 14 agosto convocarono il popolo all'Arengo e proclamarono la Repubblica Ambrosiana.\nIl governo della repubblica era retto da un consiglio composto da 24 \"Capitani e difensori della libert\u00e0\" (in seguito ridotti a 12) e dal cosiddetto Consiglio generale dei Novecento, erano questi 150 rappresentanti eletti nelle assemblee parrocchiali per ognuna delle sei porte della citt\u00e0.\nInizialmente il governo dei capitani, per evitare prese di potere o il prevalere di fazioni, venne sostituito ogni due mesi creando di fatto grande instabilit\u00e0 e lasciando il potere decisionale al convulso Consiglio dei Novecento.\nLa repubblica fu chiamata \"ambrosiana\" in onore di sant'Ambrogio, vescovo di Milano dal 374 al 397, santo patrono della citt\u00e0.\nLa nascita della repubblica, che aveva tendenze ghibelline e ostile a Venezia non ricevette l'adesione di altre citt\u00e0 del ducato: Pavia e Parma rivendicarono la loro indipendenza, Lodi e Piacenza si unirono a Venezia.\nLa chiamata alle armi e Francesco Sforza.\nIl 3 settembre 1447, volendo evitare la divisione del ducato, la Repubblica chiam\u00f2 i suoi cittadini \"alle armi\" e chiese aiuto a Francesco Sforza. Nelle sue fila si trovava un Gonzaga, Carlo, signore di Sabbioneta, fratello di Ludovico III, marchese di Mantova. Sforza s'impose come signore di Pavia (17 settembre 1447), prese controllo della flotta milanese e riconquist\u00f2 Piacenza (16 novembre 1447) dopo un lungo assedio. La citt\u00e0 sub\u00ec saccheggi per cinquanta giorni e migliaia di suoi abitanti furono massacrati. A Milano si inizi\u00f2 a diffidare dello Sforza. In occasione del rinnovo del consiglio dei capitani, nel marzo 1448, furono eletti dei guelfi e dei rappresentanti del popolo. Presero vita delle trattative segrete di pace con Venezia ma, il 19 aprile 1448, il Consiglio dei Novecento non riusc\u00ec a giungere a una decisione. Sforza continu\u00f2 le sue conquiste: in maggio fu il turno di Vailate, Treviglio e Cassano d'Adda; a luglio la flotta veneziana sul Po venne distrutta a Casalmaggiore; infine a settembre Sforza mise in rotta l'esercito veneziano a Caravaggio, saccheggiando il campo nemico e ammassando un enorme bottino.\nA quel punto Sforza comp\u00ec un voltafaccia e il 18 ottobre 1448 firm\u00f2 a Rivoltella (attuale frazione di Desenzano del Garda) un patto con Venezia per il quale i veneziani concedevano allo Sforza il \"comando\" della guerra per la conquista dei territori tra il Ticino e il Sesia, lasciando alla Repubblica Ambrosiana la regione compresa tra il Ticino e l'Adda. Questo avvenimento provoc\u00f2 inquietudini a Milano. Carlo Gonzaga abbandon\u00f2 lo Sforza per andare in aiuto della Repubblica e fu nominato il 14 novembre \"capitano generale del popolo\". Nel frattempo Sforza conquistava Pizzighettone e quindi, tra novembre e dicembre, con l'appoggio del marchese del Monferrato Giovanni IV, prese Binasco, Rosate, Abbiategrasso, Varese, Legnano e Busto Garolfo.\nIl 27 dicembre 1448 la Repubblica Ambrosiana offr\u00ec una ricompensa di 10.000 ducati per la cattura di Francesco Sforza. Questi concluse la sua campagna all'ovest di Milano con la presa di Novara. Con le successive conquiste di Alessandria, Tortona e Vigevano, Milano si ritrov\u00f2 completamente accerchiata.\nNel gennaio 1449 una congiura ordita da alcuni condottieri contro Carlo Gonzaga fu repressa duramente e i mesi seguenti furono un periodo di terrore per i ghibellini. Il 14 febbraio Parma apr\u00ec le porte a Sforza e sciolse il proprio reggimento di difesa.\nIntervento Francese.\nCome aiuto alla Repubblica, il re di Francia Carlo VII invi\u00f2 un'armata di 6.000 mercenari francesi, che arriv\u00f2 a Milano nel marzo 1449. Francesco Piccinino abbandon\u00f2 Sforza e ritorn\u00f2 a Milano. Il 6 marzo Carlo Gonzaga attacca e respinge le truppe dello Sforza che assediavano Monza. Lo stesso giorno, a Milano, fu siglato un accordo militare tra la Repubblica e il duca di Savoia in cambio di Novara e un altro con il duca d'Orl\u00e9ans in cambio di Alessandria. Perfino il re di Napoli, Alfonso V, promise aiuti a Milano. Nell'altro campo, il signore di Parma, Pier Maria II de' Rossi, offr\u00ec allo Sforza 500 cavalli.\nIl 22 aprile le truppe francesi furono sconfitte a Borgomanero da Bartolomeo Colleoni al servizio di Francesco Sforza; questi si impossess\u00f2 di Melegnano il 1\u00ba maggio, non riusc\u00ec a riprendere Monza ma conquist\u00f2 Vigevano il 3 giugno dopo un lungo assedio e occup\u00f2 il Seprio e la Brianza intorno a Monza. Le truppe dello Sforza misero le mani su tutti i raccolti dei dintorni di Milano, lasciando la citt\u00e0 senza rifornimenti. Nel frattempo, sulle Alpi, tornarono a farsi vivi gli Svizzeri che tentarono di approfittare della situazione caotica per riprovare la conquista della Leventina, ma vennero nuovamente respinti nella battaglia di Castione.\nNel luglio 1449 i ghibellini ebbero di nuovo la maggioranza nel consiglio. Furono condotte trattative in tutte le direzioni: furono sollecitati l'imperatore, il re di Francia, il papa, il re di Napoli. Il 31 agosto scoppiarono dei moti popolari a Milano, i guelfi assaltarono il palazzo dell'Assemblea e i nobili ghibellini cercarono la fuga; quelli catturati furono passati per le armi. I nuovi \"capitani e difensori\" plebei tentarono di entrare in trattativa con Venezia contro Sforza. Carlo Gonzaga non riconobbe il nuovo governo della Repubblica e si un\u00ec allo Sforza.\nL'8 settembre vide la fine dei consigli repubblicani e Biagio Assereto divenne podest\u00e0 di Milano.\nL'11 settembre 1449 Lodi si arrese allo Sforza che si avvicin\u00f2 quindi alle porte di Milano. Il 24 settembre a Brescia i veneziani siglarono con la Repubblica Ambrosiana una pace, secondo la quale Milano avrebbe avuto Como, Lodi e la Brianza mentre allo Sforza sarebbero andate le citt\u00e0 del Piemonte, di Pavia, di Piacenza, di Parma e di Cremona. Le truppe veneziane si ritirarono, ma Sforza prese tempo e mantenne le sue truppe sull'Adda per impedire ai veneziani di rifornire Milano di viveri. Quindi, il 29 settembre, Sforza mand\u00f2 a Venezia suo fratello Alessandro per difendere i propri diritti, ma i veneziani accettarono solo il patto di Rivoltella dell'ottobre dell'anno prima; il 16 ottobre Sforza sigl\u00f2 una tregua con Milano sulla base della pace di Brescia.\nPace con Venezia.\nIl 24 dicembre fu firmato un nuovo trattato di pace tra Venezia e la Repubblica Ambrosiana con lo scopo di isolare Francesco Sforza. Questi rispose firmando la pace con il duca di Savoia il 27 dicembre e iniziando negoziati con il re di Napoli. Le truppe veneziane tolsero l'assedio che mantenevano attorno a Milano.\nNel gennaio 1450 le truppe veneziane entrarono in Valsassina e si mantennero sull'Adda in attesa delle truppe milanesi. Sforza si trovava a Vimercate per impedire la riunificazione delle due armate.\nLa rivolta popolare.\nIl 21 febbraio Gaspare Vimercati, che aveva ricevuto l'ordine di unirsi ai veneziani, si mise alla testa del popolo milanese affamato, liber\u00f2 i prigionieri e affront\u00f2 la milizia milanese. I capitani convocarono il Consiglio dei Novecento ma una rivolta popolare mise in fuga i capitani.\nIl palazzo dell'Assemblea fu assaltato e l'ambasciatore Veneziano ucciso da Giovanni Stampa, desideroso di vendetta per il fratello ucciso dai repubblicani. Un comitato rivoluzionario, diretto da Gaspare Vimercati, tratt\u00f2 con lo Sforza la resa a Vimercate entro il giorno seguente. Il 26 febbraio Sforza entr\u00f2 a Milano con carri di viveri ma ritorn\u00f2 subito nel suo accampamento a Vimercate, dopo aver affidato il governo provvisorio a Carlo Gonzaga.\nIl 3 marzo il nuovo governo di Milano invi\u00f2 all'accampamento dello Sforza 24 delegati (4 per porta) per siglare l'atto che avrebbe consegnato la citt\u00e0 allo Sforza; questi fu riconosciuto duca attraverso il suo matrimonio con Bianca Maria e la successione per via di figli o figlie, legittimi o illegittimi, fu accettata. L'11 marzo l'Assemblea generale approv\u00f2 la trasmissione dei poteri a Francesco Sforza, continuando a riconoscere solo gli eredi maschi legittimi.\nFrancesco Sforza nuovo duca di Milano - Fine della Repubblica.\nIl 25 marzo 1450, giorno della festa dell'Annunciazione, Francesco Sforza entr\u00f2 a Milano dalla porta Ticinese, rifiutando l'onore del \"carroccio\", carro trionfale con baldacchino e drappo d'oro bianco; acclamato dal popolo, raccolse la successione dei Visconti: fu il nuovo duca di Milano.\nLotteria.\nIl 9 gennaio 1449, per aiutare le esangui casse della Repubblica, si tenne in piazza Sant'Ambrogio una lotteria, considerata la prima lotteria della storia. L'inventore del gioco fu Cristoforo Taverna, un banchiere milanese."}
{"id": "256812", "revid": "110157", "url": "https://it.wikipedia.org/wiki?curid=256812", "title": "Corbi\u00e8res (Svizzera)", "text": "Corbi\u00e8res (toponimo francese; in tedesco \"Korbers\", desueto) \u00e8 un comune svizzero di 877 abitanti del Canton Friburgo, nel distretto della Gruy\u00e8re.\nGeografia fisica.\nCorbi\u00e8res si affaccia sul Lago della Gruy\u00e8re.\nStoria.\n 2011 ha inglobato il comune soppresso di Villarvolard.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "256813", "revid": "767487", "url": "https://it.wikipedia.org/wiki?curid=256813", "title": "Nuffieldite", "text": "La nuffieldite \u00e8 un minerale."}
{"id": "256814", "revid": "767487", "url": "https://it.wikipedia.org/wiki?curid=256814", "title": "Berryite", "text": "La berryite \u00e8 un minerale."}
{"id": "256815", "revid": "1442080", "url": "https://it.wikipedia.org/wiki?curid=256815", "title": "Mozgovaite", "text": "La mozgovaite \u00e8 un minerale.\nEtimologia.\nIl nome \u00e8 in onore della mineralogista russa Nadezhda Nikolaevna Mozgova (1931- ), ha dato importanti contributi alla conoscenza del solfosali."}
{"id": "256816", "revid": "1959755", "url": "https://it.wikipedia.org/wiki?curid=256816", "title": "Cosalite", "text": "La cosalite \u00e8 un minerale, un solfuro di piombo e bismuto.\nIl nome deriva dalla miniera di Cosal\u00e1, in Messico.\nDescritto per la prima volta nel 1868.\nAbito cristallino.\nPrismi allungati, striati longitudinalmente, a volte riuniti in aggregati piumosi.\nOrigine e giacitura.\nLa genesi \u00e8 idrotermale di moderata temperatura. Ha paragenesi con oro nativo e la bismutinite nelle vene aurifere, tuttavia il minerale si associa anche ad altri solfuri tra cui i solfuri di rame e di cobalto. Il minerale si pu\u00f2 trovare anche nelle pegmatiti.\nForma in cui si presenta in natura.\nSi presenta in aggregati raggiati, fibrosi e massivi.\nCaratteristiche chimico-fisiche.\nIl minerale \u00e8 solubile in acido nitrico.\nPeso molecolare: 992, 69 grammomolecole.\nComposizione chimica:\nIndice fermioni: 0,09\nIndice bosoni: 0,91\nIndice di fotoelettricit\u00e0:\nGRapi: 0 (non radioattivo)\nUtilizzi.\n\u00c8 un minerale utile per l'estrazione di bismuto."}
{"id": "256817", "revid": "767487", "url": "https://it.wikipedia.org/wiki?curid=256817", "title": "Proudite", "text": "La proudite \u00e8 un minerale.\nEtimologia.\nIl nome \u00e8 in onore dell'ingegnere minerario australiano John Seymour Proud (1907-1997)."}
{"id": "256818", "revid": "2519", "url": "https://it.wikipedia.org/wiki?curid=256818", "title": "Repubblica Ambrosiana", "text": ""}
{"id": "256819", "revid": "1442080", "url": "https://it.wikipedia.org/wiki?curid=256819", "title": "Weibullite", "text": "La weibullite \u00e8 un minerale."}
{"id": "256820", "revid": "107256562", "url": "https://it.wikipedia.org/wiki?curid=256820", "title": "Cannizzarite", "text": "La cannizzarite \u00e8 un minerale."}
{"id": "256821", "revid": "767487", "url": "https://it.wikipedia.org/wiki?curid=256821", "title": "Wittite", "text": "La wittite \u00e8 un minerale."}
{"id": "256822", "revid": "1442080", "url": "https://it.wikipedia.org/wiki?curid=256822", "title": "Nordstr\u00f6mite", "text": "La nordstr\u00f6mite \u00e8 un minerale."}
{"id": "256823", "revid": "1442080", "url": "https://it.wikipedia.org/wiki?curid=256823", "title": "Junoite", "text": "La junoite \u00e8 un minerale."}
{"id": "256824", "revid": "1776051", "url": "https://it.wikipedia.org/wiki?curid=256824", "title": "Felbertalite", "text": "La felbertalite \u00e8 un minerale."}
{"id": "256826", "revid": "1776051", "url": "https://it.wikipedia.org/wiki?curid=256826", "title": "Marsens", "text": "Marsens (toponimo francese; in tedesco \"Marsing\", desueto) \u00e8 un comune svizzero di 1\u00a0913 abitanti del Canton Friburgo, nel distretto della Gruy\u00e8re.\nGeografia fisica.\nMarsens \u00e8 affacciato sul Lago della Gruy\u00e8re; .\nStoria.\n 2001 ha inglobato il comune soppresso di Vuippens.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "256827", "revid": "110157", "url": "https://it.wikipedia.org/wiki?curid=256827", "title": "Gastone Lottieri", "text": "Dopo essersi occupato di musica \"jazz\" tra gli anni Quaranta e Sessanta, in seguito approda alla guida della banda di Bagnolo Mella e, a partire dal 1983, dirige il corpo musicale cittadino di Ghedi.\nAutore di brani di grande originalit\u00e0 (da \"Triade\" alla \"Suite religiosa\", a \"Russkoje Slovo\"), ha svolto un importante lavoro anche come arrangiatore e a lui si devono interessanti trascrizioni per banda di musiche di Ludwig van Beethoven, Vincenzo Bellini, Georges Bizet, Modest Petrovi\u010d Musorgskij, Giacomo Puccini e Claude Debussy.\nUna parte della sua produzione musicale fu anche consacrata al jazz e, in particolare, ad uno sviluppo originale di temi e forme sonore legati al genere swing. Questa esperienza si ritrova anche in sue composizioni che utilizzano elementi provenienti dallo stile \"New Orleans\" e dal \"Dixieland\", ma anche da autori come Glenn Miller e Duke Ellington.\nNel dicembre 2005 \u00e8 stato ricordato con due imponenti concerti di musica sacra (il primo a Bagnolo Mella e il secondo a Ghedi) che hanno visti impegnati oltre cento musicisti: alcuni solisti (il soprano Barbara Vignudelli, il tenore Luciano Buono e il baritono Loris Bertolo), il corpo musicale cittadino di Ghedi diretto da Francesco Andreoli, le corali di Bagnolo Mella, Gambara, Ghedi, Manerbio e Sale Marasino."}
{"id": "256829", "revid": "1776051", "url": "https://it.wikipedia.org/wiki?curid=256829", "title": "Echarlens", "text": "Echarlens (toponimo francese) \u00e8 un comune svizzero di 804 abitanti del Canton Friburgo, nel distretto della Gruy\u00e8re.\nGeografia fisica.\nIl territorio di Echarlens comprende una parte del Lago della Gruy\u00e8re.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni e quartieri.\nLe frazioni e i quartieri di Echarlens sono:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "256841", "revid": "6923", "url": "https://it.wikipedia.org/wiki?curid=256841", "title": "Defiant Comics", "text": "Defiant Comics \u00e8 una casa editrice statunitense di fumetti che faceva capo a \"Enlightment Entertainment Partners, LP\". Fu fondata nel 1993 da Jim Shooter.\nStoria.\nLa Defiant Comics (in inglese \"fumetti audaci\") venne fondata alla vigilia dell'abbandono di Shooter della Valiant Comics. Dopo aver tentato, senza successo, di recuperare la sua parte di quote della \"Voyager Communications\", compagnia che deteneva le quote di maggioranza della Valiant, decise di aprire una nuova casa editrice. All'epoca, molti componenti dello \"staff\", disegnatori e scrittori che lavoravano per la Valiant furono costretti a uscirne oppure a smettere a causa della loro associazione con Shooter. Furono rapidamente integrati nei ranghi del nuovo editore.\nShooter strinse un accordo con il \"River Group\" con il quale, insieme con altre cose, produssero figurine. All'inizio del 1993, la Defiant pubblica il suo primo titolo: \"Plasm\". Non appena la notizia giunse alla Marvel Comics, fu intentata una causa contro la Defiant. La Marvel sostenne che il nuovo titolo violava il suo copyright. Jim Shooter si difese, adducendo il fatto che il personaggio richiamato era un'oscura pubblicazione, abbastanza recente, prodotta dalla Marvel UK, la divisione britannica della Marvel. Fece notare anche che il concetto alla base del personaggio contestato era molto diverso da quello Marvel. Ci\u00f2 malgrado, le spese processuali vuotarono le casse della compagnia, forzandola alla chiusura prima di dover dichiarare bancarotta. La Defiant chiuse ufficialmente le pubblicazioni nell'estate del 1995.\nTitoli pubblicati.\nOne-shot (albi singoli).\nJim Shooter aveva progettato di lanciare un \"crossover\" tra tutti gli albi, intitolato \"Schism\". Ma uscirono solo due numeri di quelli pianificati prima della chiusura della casa editrice."}
{"id": "256847", "revid": "767487", "url": "https://it.wikipedia.org/wiki?curid=256847", "title": "Marmorizzazione", "text": "La marmorizzazione (in inglese: \"Paper marbling\") \u00e8 una tecnica di decorazione cromatica su carta che in alcuni motivi imita, riproducendone le chiazzature di colore, una superficie di marmo.\nConsiste nel porre un foglio di carta sulla superficie di un bagno appositamente preparato sul quale galleggiano i colori disposti dall'artigiano per formare il motivo ed \u00e8 resa possibile grazie alle propriet\u00e0 dei colori di galleggiare e di dilatarsi sul liquido di base contenuto in una vaschetta.\nI liquidi utilizzati come bagno (che formano lo specchio per la creazione della tavolozza cromatica) sono soluzioni acquose rese leggermente viscose da gomme naturali solubili, da estratti della cellulosa o di alghe marine; mentre i colori utilizzati sono sia colori all'acqua che colori ad olio diluiti in trementina e bile di fegato bovino o suino.\nL'olio e la trementina risultano per la loro natura insolubili in acqua e costituiscono la sostanza da veicolare sulla superficie del foglio da marmorizzare, mentre la bile ha una funzione tensioattiva, ovvero permette di rompere parzialmente la tensione superficiale del bagno.\nI colori appositamente preparati vengono deposti sulla superficie bagno con schemi e disegni ordinati dall'artigiano. Solitamente si opera deponendo delle gocce o delle colature sottili e continue. Successivamente queste gocce, o fili di colore, possono essere \"tirate\" utilizzando delle sottili assicelle sulle quali sono infissi chiodi a intervalli regolari, simili a grossi pettini, che vanno a intercettare i colori deposti sul bagno e dandogli la forma desiderata, tipicamente il decoro a \"coda di pavone\".\nA questo punto non rimane che deporre il foglio da decorare sulla superficie, avendo cura di farvi planare il foglio in tutte le sue parti e di ritirarlo subito non appena questo mostra i segni dell'acqua che vi penetra (cio\u00e8 quasi subito). Si pone poi ad asciugare per il tempo necessario.\n\u00c8 anche possibile immergere per pochi secondi un oggetto (es. un bicchiere, una sfera di polistirolo, ecc.) nel composto, e ritirarlo subito non appena si \u00e8 creato l'effetto marmorizzato.\nComunemente, i prodotti realizzati con questa tecnica sono conosciuti come \u00abmarmorizzati\u00bb: la tecnica stessa, che tende all'imitazione delle forme e dei colori presenti in natura, ha antichissime origini che seguono l'origine stessa della invenzione e diffusione della carta. Una storia che muove i suoi passi dalla Cina ed il Giappone per poi passare dalle Indie fino alla Persia da cui viaggiatori illustri importarono i primi esempi in Europa nel XVII secolo. La sua diffusione in Europa \u00e8 avvenuta attraverso l'impiego delle carte decorate con questa tecnica nella rilegatura del libro, dove hanno adornato per quattro secoli le fodere delle copertine (guardie, risguardi) e i piatti (esterno)."}
{"id": "256849", "revid": "91521626", "url": "https://it.wikipedia.org/wiki?curid=256849", "title": "Scarico", "text": "Nel motore endotermico la fase di scarico \u00e8 l'ultima tra le quattro fasi del ciclo termodinamico.\nProblemi legati allo scarico.\nNon molti sanno dei problemi dello scarico, che sono differenti a seconda del motore utilizzato (2 o 4 tempi):\nAccorgimenti.\nPer i motori 2 e 4 tempi questi problemi si possono ridurre o annullare adoperando un corretto impianto di scarico, agendo in vari modi:"}
{"id": "256856", "revid": "1048993", "url": "https://it.wikipedia.org/wiki?curid=256856", "title": "Dumbo - L'elefante volante", "text": "Dumbo - L'elefante volante (\"Dumbo\") \u00e8 un film del 1941 diretto da registi vari. \u00c8 un film d'animazione, prodotto da Walt Disney e proiettato in anteprima a New York il 23 ottobre 1941. Anche in italiano \u00e8 oggi pi\u00f9 noto col titolo originale.\nConsiderato il 4\u00b0 Classico Disney, \"Dumbo\" \u00e8 basato sulla storia scritta da Helen Aberson e illustrata da Harold Pearl per il prototipo di un nuovo giocattolo (\"Roll-a-Book\"). Il protagonista \u00e8 Dumbo, un cucciolo di elefante, che viene ridicolizzato per via delle sue grandi orecchie, finch\u00e9 non imparer\u00e0 a volare utilizzando le orecchie come ali. Durante la maggior parte del film, il suo unico vero amico \u00e8 il topo Timoteo.\n\"Dumbo\" venne prodotto per recuperare le perdite finanziarie di \"Fantasia\": lo Studio della Disney decise, per questa ragione, di optare per uno stile semplice ed economico.\nNel 2017 il film \u00e8 stato selezionato per la conservazione nel National Film Registry della Biblioteca del Congresso degli Stati Uniti per essere \"culturalmente, storicamente ed esteticamente significativo\".\nPer l'home video il film \u00e8 stato distribuito col titolo Dumbo.\nTrama.\nIn un circo della Florida, nel 1941, la signora Jumbo, una delle elefantesse, riceve dopo una lunga attesa il suo cucciolo da una cicogna. L'adorabile elefantino, di nome Dumbo, da principio viene vezzeggiato dalle altre elefantesse, ma poi, quando la matriarca gli solletica affettuosamente la proboscide, questi starnutisce all'indietro, motivo per cui le sue orecchie si gonfiano, divenendo pi\u00f9 grandi del normale, cos\u00ec le elefantesse iniziano a deridere il povero e sfortunato cucciolo.\nUna volta che il circo viene aperto al pubblico, Dumbo diviene presto il bersaglio degli scherzi di un gruppo di ragazzini, sempre per la dimensione eccessiva delle sue orecchie. La signora Jumbo, nel tentativo di difendere il suo piccolo, si scaglia prima sul gruppo e poi sul personale del circo, che la rinchiude in una gabbia. Dumbo viene ora emarginato dalle altre elefantesse, che lo calunniano e poi lo ignorano. Solo il topo Timoteo si dimostra compassionevole e decide di stringere amicizia con il piccolo elefante, non prima di essersi divertito a terrorizzare le elefantesse con la sua sola presenza per il loro comportamento nei confronti di Dumbo.\nLa notte, Timoteo ha un'idea per migliorare la figura di Dumbo: entra nel letto del direttore del circo (facendosi passare per la voce della sua coscienza durante la notte mentre l'uomo dorme) e gli suggerisce di inserire Dumbo nel numero degli elefanti per lo spettacolo. Quindi l'uomo fa di Dumbo la cima di una piramide di elefanti, ma durante l'esibizione Dumbo inciampa nelle proprie orecchie, facendo precipitare le elefantesse e il tendone stesso. Dumbo viene per \"punizione\" miserabilmente ridotto al ruolo di pagliaccio, in uno spettacolo che lo vede, deriso e umiliato, cadere dalla cima di un edificio in fiamme in una vasca piena di schiuma, mentre gli altri clown danno vita a uno spettacolo farsesco.\nPer consolare Dumbo, Timoteo lo porta a trovare sua madre nella sua prigione, dove finalmente il piccolo elefante pu\u00f2 riabbracciare per breve tempo sua madre. Sulla via del ritorno Dumbo, singhiozzante e colmo di lacrime, si ferma con Timoteo a bere da un secchio dove, a loro insaputa, dei pagliacci per sbaglio hanno fatto cadere una bottiglia di champagne. Cos\u00ec i due amici si ubriacano per sbaglio e cominciano a vedere grandi elefanti rosa, che si materializzano dalle bolle di champagne emanate dalla proboscide di Dumbo dapprima e poi iniziano ad assumere le pi\u00f9 bislacche forme, mettendosi a cantare una canzone da rabbrividire.\nLa mattina seguente, Dumbo e Timoteo si svegliano su un albero, notati da un gruppo di corvi. Timoteo ipotizza che Dumbo li abbia portati entrambi fin lass\u00f9 usando le sue grandi orecchie come ali, idea che viene derisa dai corvi. Dopo aver raccontato la triste storia dell'elefante, i corvi, commossi, donano a Timoteo una \"piuma magica\" con cui Dumbo vola. Al circo, Dumbo deve ripetere il suo numero, questa volta buttandosi da una piattaforma molto pi\u00f9 alta. Nonostante la perdita della piuma, in realt\u00e0 un pretesto per incoraggiare Dumbo, l'elefante riesce a librarsi intorno al tendone. La performance porta il piccolo elefante alle vette del successo: Timoteo diventa il manager e il nuovo impresario del circo, mentre a Dumbo e sua madre viene destinato un vagone privato sul treno del circo, riguadagnando anche il rispetto delle altre elefantesse e con i suoi amici corvi che lo salutano in lontananza augurandogli buona fortuna.\nProduzione.\nSviluppo.\n\"Dumbo\" si basa su una storia per bambini scritta da Helen Aberson e illustrata da Harold Pearl, preparata per la dimostrazione del prototipo di un dispositivo di narrazione visiva giocattolo chiamato Roll-A-Book. Si trattava solo di otto disegni e poche righe di testo, e aveva Red Robin come alleato di Dumbo invece di Timoteo.\n\"Dumbo\" venne portato a conoscenza di Walt Disney alla fine del 1939 dal capo delle licenze di merchandising della Disney Kay Kamen, che gli mostr\u00f2 un prototipo del Roll-A-Book che includeva Dumbo. Disney ne colse immediatamente il potenziale e la storia commovente, e ne acquist\u00f2 i diritti.\nIn origine il film doveva essere un cortometraggio, tuttavia Disney scopr\u00ec ben presto che l'unico modo per rendere giustizia al libro era quello di renderlo un lungometraggio. A quel tempo, lo studio Disney era in difficolt\u00e0 finanziarie a causa della guerra in Europa, che aveva causato i fallimenti al botteghino di \"Pinocchio\" e \"Fantasia\", cos\u00ec Dumbo era destinato ad essere un film low-budget pensato appositamente per rinverdire le casse dello studio. Gli sceneggiatori Dick Huemer e Joe Grant furono le figure principali nello sviluppo della trama. Insolitamente, scrissero la sceneggiatura in capitoli, proprio come un libro. Indipendentemente da ci\u00f2, ben poco venne cambiato rispetto al progetto iniziale.\nCasting.\nNessuno dei doppiatori di \"Dumbo\" \u00e8 stato accreditato nel film, tranne Timoteo, che venne doppiato da Edward Brophy, un attore caratterista noto per aver interpretato personaggi gangster. Che si sappia, non ha svolto altri ruoli da doppiatore. La pomposa matriarca degli elefanti venne doppiata da Verna Felton, che interpret\u00f2 anche la Fata Smemorina di \"Cenerentola\", la Regina di cuori in \"Alice nel Paese delle Meraviglie\", e la fata Flora in \"La bella addormentata nel bosco\". Tra gli altri doppiatori compaiono Sterling Holloway nel cameo della cicogna, Cliff Edwards, meglio conosciuto come la voce del Grillo Parlante, come Dandy (\"Jim\") Corvo, il capo dei corvi, e John McLeish, meglio conosciuto come il narratore dei corti \"How To\" di Pippo, che fornisce la narrazione di apertura. Gli altri corvi sono stati doppiati da James Baskett, Nick Stewart, Hall Johnson e Jim Carmichael, tutti membri dell' \"Hall Johnson Choir\".\nAnimazione.\nQuando il film entr\u00f2 in produzione all'inizio del 1941, al supervisore alla regia Ben Sharpsteen venne data l'indicazione di mantenere il film semplice ed economico. Di conseguenza, Dumbo manca del dettaglio sontuoso dei tre precedenti Classici Disney (\"Fantasia\", \"Pinocchio\" e \"Biancaneve e i sette nani\"): il design appare poco complesso, gli sfondi sono meno dettagliati, e un certo numero di celle (o fotogrammi) vennero riciclati nell'animazione dei personaggi. Anche se il film presenta uno taglio pi\u00f9 \"fumettistico\" rispetto ai precedenti film Disney, secondo uno stile che vagamente riprende quello delle \"Silly Symphonies\", gli animatori portarono elefanti e altri animali in studio per studiarne i movimenti.\nPer gli sfondi venne utilizzata la pittura ad acquerello. \"Dumbo\" e \"Biancaneve\" sono gli unici due Classici Disney ad utilizzare la tecnica, che era regolarmente impiegata per i vari cortometraggi animati Disney. Gli altri Classici Disney usarono pittura ad olio e tempera. Nel 2002 \"Lilo &amp; Stitch\" si distingue dalle produzioni realizzate in computer graphic, presentando sfondi e scenografie disegnate ad acquerello.\nLa semplicit\u00e0 liber\u00f2 gli animatori dall'eccessiva preoccupazione per i dettagli, e permise loro di concentrarsi sull'elemento pi\u00f9 importante nell'animazione dei personaggi: la recitazione.\nSciopero degli animatori Disney.\nDurante la produzione di \"Dumbo\", Herbert Sorrell, il capo del sindacato \"Screen Cartoonists Guild\", chiese a Disney di sottoscrivere con il suo sindacato. Disney rifiut\u00f2 dicendo che l'avrebbe messa ai voti. Sorrel ripet\u00e9 la richiesta, e Disney rifiut\u00f2 nuovamente. Il 29 maggio 1941, poco dopo il completamento dell'animazione approssimativa su \"Dumbo\", gran parte del personale dello studio scioper\u00f2. Di tale agitazione c'\u00e8 un velato riferimento nel film, sotto le vesti dei clown, i quali sono caricature degli stessi animatori, che vanno a \"chiedere un buon aumento al principale\". Lo sciopero dur\u00f2 cinque settimane, e concluse l'atmosfera \"familiare\" e il clima cameratesco dello studio.\nDistribuzione.\nCompletato nell'autunno 1941, il film fece inizialmente esitare la RKO Radio Pictures a causa della sua durata di soli 64 minuti. La RKO consigli\u00f2 a Disney di allungarlo, o, in alternativa, di farne un cortometraggio o di farlo distribuire come un B-movie. Disney rifiut\u00f2 tutte e tre le opzioni, e la RKO a malincuore distribu\u00ec \"Dumbo\", inalterato, come un A-movie.\nData di uscita.\nLe date di uscita internazionali sono state:\nEdizione italiana.\n\"Dumbo\" fu il primo Classico Disney la cui versione italiana venne curata da Roberto De Leonardis (con il doppiaggio effettuato dalla C.D.C. presso gli studi della Fono Roma), che in seguito si occup\u00f2 di tutti i Classici usciti in Italia dal 1950 al 1981, eccetto per \"Lo scrigno delle sette perle\". Nella versione italiana il Quartetto Cetra sostituisce l'Hall Johnson Choir e i King's Men nei cori delle canzoni (ad eccezione di \"Song of the roustabouts\", rimasta in inglese), e per tale lavoro esso ricevette una lettera di congratulazioni autografata da Walt Disney in persona, meravigliato dal lavoro del gruppo. Una differenza sostanziale con la versione originale riguarda per\u00f2 il nome di Dumbo: in originale, infatti, il nome che la signora Jumbo d\u00e0 a suo figlio \u00e8 \"Jumbo Jr.\". In Italia questo nome \u00e8 stato trasformato in \"Dumbo Jumbo\", mentre in inglese \"Dumbo\" \u00e8 il soprannome che le elefantesse danno al piccolo (\"dumb\" in inglese significa \"stupido\" o \"muto\"). Poich\u00e9 tale gioco di parole non avrebbe avuto senso in Italia, \"Dumbo\" (pronunciato cos\u00ec come si scrive) \u00e8 stato scelto come nome dell'elefantino fin dall'inizio.\nAccoglienza.\nIncassi.\nNonostante l'avvento della seconda guerra mondiale, \"Dumbo\" fu il film Disney di maggior successo economico degli anni quaranta. Dopo il rilascio del 23 ottobre, \"Dumbo\" dimostr\u00f2 di essere un miracolo finanziario rispetto ad altri film Disney. Il semplice film cost\u00f2 solo 950.000 dollari per la produzione, la met\u00e0 del costo di \"Biancaneve\", meno di un terzo del costo di \"Pinocchio\", e assai meno del costoso \"Fantasia\". \"Dumbo\" alla fine incass\u00f2 1,6 milioni di dollari nel corso della sua distribuzione originale. Questo e \"Biancaneve e i sette nani\", insieme, furono gli unici due Classici prima del 1943 a dare un profitto. Il film venne riedito nelle sale americane nel 1949, 1959, 1972 e 1976, mentre in quelle italiane solo nel 1971.\nCritica.\nLe recensioni del film nella sua prima uscita furono in gran parte positive. \"Variety\" disse che \"Dumbo\" era \"una piacevole piccola storia, ricca di pathos mescolato con grandi dosi di umorismo, una serie di interessanti nuovi personaggi animali, un sacco di buona musica, e la solita perizia tecnica di Disney\". Cecilia Ager, scrivendo in \"PM\", consider\u00f2 \"Dumbo\" \"il Disney pi\u00f9 bello e gentile finora\", e Bosley Crowther, critico cinematografico per \"The New York Times\", elogi\u00f2 il film, ritenendolo \"il pi\u00f9 geniale, il pi\u00f9 simpatico, il pi\u00f9 prezioso lungometraggio animato mai emerso dai magici pennelli dei miracolosi artisti di Walt Disney\". \"Time\" rispose all'accoglienza del film con l'intenzione di nominare il personaggio come \"Mammifero dell'anno\" (un gioco sull'annuale onorificenza di \"Uomo dell'anno\") Dumbo era destinato ad essere sulla copertina del numero di dicembre 1941 di \"Time\", con un'apparizione sulla copertina dell'edizione del 29 dicembre 1941. Tuttavia, l'attacco di Pearl Harbor, il 7 dicembre dello stesso anno, spost\u00f2 via il ciclo di notizie da \"Dumbo\", anche se il saggio precedentemente programmato per il film, con un'introduzione pi\u00f9 appropriata, apparve nella sezione \"Cinema\" di quel numero.\nOggi il film detiene una valutazione del 98% su Rotten Tomatoes. Il critico cinematografico Leonard Maltin considera \"Dumbo\" il suo film Disney preferito e lo ha descritto come \"uno dei pi\u00f9 affascinanti film d'animazione di Walt Disney\". Nel 2011, il \"TIME\" lo inser\u00ec nella classifica \"The 25 All-TIME Best Animated Films\".\n\"Dumbo\" vinse l'Oscar alla migliore colonna sonora nel 1942, assegnato ai direttori musicali Frank Churchill e Oliver Wallace. Churchill e il paroliere Ned Washington vennero nominati per l'Oscar alla migliore canzone per \"Bimbo mio\" (la canzone cantata durante la visita di Dumbo alla cella di sua madre, in originale \"Baby Mine\"), ma non vinsero per questa categoria. Il film ha vinto anche il premio al miglior disegno animato al Festival di Cannes 1947.\nControversia.\nI corvi del film possono essere interpretati come la personificazione dello stereotipo della cultura afroamericana degli anni trenta e anni quaranta del XX secolo, cosa che si pu\u00f2 notare nel loro abbigliamento che segue la moda di allora e nel loro numero musicale in stile jazz. Il capo dei corvi venne originariamente chiamato \"Jim Crow\", come riferimento e ironica e sarcastica presa in giro e satira verso le famigerate omonime leggi volte alla segregazione razziale in quel periodo nel sud degli Stati Uniti e che a loro volta presero il nome dall'omonimo personaggio di fantasia pre-guerra civile, e nonostante successivamente sia stato cambiato negli anni cinquanta in \"Dandy Crow\" per evitare fraintendimenti e controversie razziali, il nome originale \u00e8 rimasto per ovvie ragioni quello pi\u00f9 conosciuto e impresso nella mente del pubblico, incrementando cos\u00ec la controversia (sebbene nel film, almeno in lingua originale, non venga menzionato nessun nome). Il personaggio venne doppiato da Cliff Edwards, unico attore caucasico del gruppo (premiato come Disney Legend postumo nel 2000), scelto non solo per aver guadagnato fama con la sua riuscitissima interpretazione nel ruolo del Grillo Parlante (Jiminy Cricket) nel precedente \"Pinocchio\" e per la sua particolare caratterizzazione, ma anche per la sua famosa capacit\u00e0 di cantare lo \"scat\" e di imitare gli strumenti musicali (l'attore era ed \u00e8 conosciuto ancora con il soprannome \"Ukulele Ike\"). Tutti gli altri corvi sono stati doppiati da attori e cantanti afro-americani, membri dell'Hall Johnson Choir, tra loro sono presenti anche gli attori afro-americani James Baskett (nel ruolo di Fats, il pi\u00f9 grasso dei corvi) e Nick Stewart (nel ruolo di Specks, il pi\u00f9 piccolo con gli occhiali spessi).\nNonostante le critiche dello scrittore Richard Schickel sulla rappresentazione dei corvi, molti altri scrittori, come John Grant, respingono queste affermazioni: \u00abMi sembra molto strano il fatto che qualcuno veda seriamente un'offesa razziale nella loro rappresentazione. Quindi va bene fare caricature di ogni tipo di bianchi, ma non di neri? Questo s\u00ec che \u00e8 razzista, ed \u00e8 sicuramente un razzismo molto profondo, molto pi\u00f9 profondo di qualsiasi cosa si possa trovare nella rappresentazione amichevole e positiva dei corvi\u00bb. I difensori notano che i corvi sono fra i pochi personaggi del film a comprendere la condizione di Dumbo, spiriti liberi che non si inchinano a nessuno, personaggi intelligenti, vitali, compassionevoli, empatici e comprensivi, a differenza dello stereotipo di Stepin Fetchit e dei personaggi da lui interpretati al tempo comune e soprattutto negli anni '30. Secondo lo storico dell'animazione John Canemaker, i corvi simpatizzano con Dumbo per la sua difficile situazione, in quanto anch'essi sono un gruppo alienato e ostracizzato a causa del loro aspetto fisico e dei pregiudizi e falsi miti su di loro. I difensori e i creatori stessi hanno affermato che i corvi rappresentano un riflesso della situazione razziale in quella parte degli Stati Uniti d'America in quegli anni. Inoltre, la loro canzone \"Giammai gli elefanti volar\" (\"When I See an Elephant Fly\") \u00e8 pi\u00f9 orientata a beffarsi del topo Timoteo che delle grandi orecchie di Dumbo, che i corvi non ridicolizzano mai.\nI corvi vennero creati prendendo in realt\u00e0 ispirazione dagli artisti jazz maestri dello \"scat\" e dagli intrattenitori afro-americani di quel periodo (fra le principali fonti di ispirazione vi sono Cab Calloway e Louis Armstrong, in particolare nello slang), fatto confermato pi\u00f9 volte, oltrech\u00e9 dai video ufficiali Disney \"Making of Dumbo\" (uno dei corvi si chiama \"Fats\", come il celebre musicista e cantante afro-americano Fats Waller). Ward Kimball, l'animatore capo dei corvi e altra Disney Legend, us\u00f2 come riferimenti live-action per favorire al meglio le animazioni e renderle pi\u00f9 realistiche (specialmente quelle di danza) il famoso duo di ballerini afro-americani dell'epoca noto come The Jackson Brothers (Freddie e Eugene Jackson), che hanno improvvisato le danze e i movimenti introdotti poi nella sequenza musicale dei corvi. Il film, specialmente se guardato e ascoltato in lingua originale, porta con s\u00e9 riferimenti alla seconda guerra mondiale e alla situazione razziale negli Stati del sud; non a caso il film \u00e8 ambientato negli anni '40 in quella parte degli USA dove erano in vigore le Leggi Jim Crow, come la Florida nel caso del film.\nCuriosamente, i corvi della vita reale, cos\u00ec come quelli del film, sono animali particolarmente intelligenti, capaci persino di provare empatia, e anch'essi sono vittime di ingiusti luoghi comuni e pregiudizi.\nDurante la sua premiazione come Disney Legend nel 2017, l'attrice e doppiatrice afroamericana Whoopi Goldberg ha difeso i corvi di \"Dumbo\", assieme al film \"I racconti dello zio Tom\", dichiarando che i personaggi meritano molto pi\u00f9 rispetto e giustizia e di essere inclusi maggiormente nel merchandise Disney, soprattutto perch\u00e9 \u00abquei corvi cantano la canzone in Dumbo che il pubblico pi\u00f9 ricorda e ama\u00bb.\nL'animatore afroamericano Floyd Norman (Disney Legend dal 2007), primo animatore afroamericano assunto negli anni '50 durante la Silver Age e stretto collaboratore di Walt nonch\u00e9 amico di Ward Kimball, nel 2019 ha parlato in difesa dei corvi, di Disney (da lui definito \u00abOld Maestro\u00bb) e degli altri animatori nel suo articolo intitolato \"Black Crows and Other PC Nonsense\", dichiarando che n\u00e9 lui n\u00e9 gli animatori erano razzisti e che con la loro arte, come altri sia allora che in tempi recenti o odierni, ironizzavano sul mondo dello spettacolo e la societ\u00e0 del tempo: \u00abWalt Disney era un intrattenitore e un artista e i suoi film animati semplicemente riflettevano ed emulavano i famosi artisti e membri del mondo dello spettacolo e dell'intrattenimento dei suoi tempi\u00bb. Ha dichiarato inoltre che i corvi da lui definiti \u00abiconici\u00bb e \u00ab\"cool\"\u00bb e \u00abcon cui generazioni di persone che li hanno amati sono cresciute\u00bb non sono razzisti n\u00e9 sono stati creati con intenti razzisti, mostrando poi un disegno raffigurante due dei personaggi, Dandy (Jim) e Specks, durante la famosa scena di danza presente nel film realizzato e firmato dallo stesso Norman. Floyd ha visto il film molte volte sin dalla sua prima uscita cinematografica quando lui era ancora bambino, la prima fonte di ispirazione a diventare animatore alla Disney, ritenendolo \u00abdannatamente bello\u00bb, aggiungendo anche che \u00abquello era Disney al suo massimo, in tutta la sua magia e semplicit\u00e0, la quintessenza di Disney\u00bb, e che \u00abballerini afroamericani furono assunti dai Walt Disney Studios per fornire un riferimento visivo agli animatori Disney. Il risultato \u00e8 una delle animazioni cartoonesche pi\u00f9 belle e divertenti che si siano mai viste in un film d'animazione Disney. Cantanti e ballerini afroamericani hanno ispirato gli animatori Disney e hanno ballato insieme portando quella stessa gioia e intrattenimento sul grande schermo\u00bb. Sempre nel suo articolo ha parlato fortemente a sfavore della tendenza politicamente corretta e neo-puritana degli ultimi anni, definendola folle, insensata e distruttiva, dichiarando inoltre con testuali parole: \u00abMiei cari amici, la Leggenda Disney Ward Kimball ha animato questi corvi jazzisti negli anni quaranta. Se trovate razzista \"Dumbo\" di Walt Disney, \u00e8 solo un vostro problema\u00bb, aggiungendo poi quanto le persone siano diventate iper-sensibili e molto pi\u00f9 povere in quanto a umorismo, e che i corvi e il nome originale \"Jim Crow\" erano stati pensati per ironizzare e sbeffeggiare o prendere in giro le leggi Jim Crow in quegli anni nel sud degli Stati Uniti, e perci\u00f2 il pubblico \u00e8 diventato incapace di contestualizzare e di cogliere l'ironia e il sarcasmo. \u00abSfortunatamente, l'ironia e il sarcasmo sembrano sprecati per l'attuale e ignorante generazione\u00bb. Floyd ha lavorato personalmente alla creazione degli avvoltoi ne \"Il libro della giungla\" (anch'essi rappresentano personaggi emarginati, tuttavia i corvi della realt\u00e0 sono giudicati pi\u00f9 ingiustamente con molti pi\u00f9 pregiudizi), palesemente ispirati ai Beatles, cos\u00ec come i corvi di Dumbo erano basati sugli intrattenitori e i musicisti jazz afro-americani del loro tempo pi\u00f9 o meno conosciuti, notando che sugli avvoltoi non c'\u00e8 stata nessuna controversia e chiedendosi perch\u00e9. Ha poi dichiarato di non poter tollerare affatto una possibile censura dei corvi e di altri film Disney o qualsiasi altra modifica a essi, affermando che conosceva molto bene Walt e che \u00abnon avrebbe mai voluto che la polizia della correttezza politica modificasse o censurasse i suoi classici, e che sarebbe un vero insulto e oltraggio al suo lavoro, alla sua arte e alla sua memoria. Vorrei ricordarvi che George Clooney nel ruolo di un povero bianco del sud nel film \"Fratello, dove sei?\", fece praticamente lo stesso numero coreografico. Dopotutto, i Soggy Bottom Boys non erano l'equivalente bianco dei corvi neri? Nessuno ha trovato quello offensivo. Il mondo \u00e8 cambiato, la cultura \u00e8 cambiata, non c'\u00e8 nulla di sbagliato nell'ammettere ci\u00f2. Tuttavia, \u00e8 totalmente sbagliato modificare o riscrivere la storia semplicemente perch\u00e9 vi d\u00e0 in qualche modo fastidio. Alla fine, mentre parlavo con Ward Kimball, gli ho detto quanto mi sono divertito a vedere i corvi neri fare quel piccolo numero coreografico di jazz-scat che ha animato. I corvi si esibiscono nella loro canzone When I See an Elephant Fly, in quella scena che cambier\u00e0 per sempre la vita di Dumbo, e garantisco che \u00e8 l'animazione Disney al suo meglio. Il classico animato di Walt Disney non \u00e8 \"razzista\", n\u00e9 Walt Disney, i suoi animatori e tutti coloro che hanno lavorato al film. Ho avuto l'onore ed il privilegio di conoscere e lavorare con la maggior parte di loro. L'unica cosa che questi talentuosi uomini e donne desideravano era di portare sullo schermo il miglior intrattenimento Disney. In questa folle, irrazionale e distruttiva era di stupidaggini e insensatezze \"politicamente corrette\" ho pensato doveste saperlo\u00bb.\nLo storico dell'animazione John Canemaker, ha fatto notare che i corvi simpatizzano per la difficile situazione di Dumbo, poich\u00e9 anche loro sono un gruppo alienato e discriminato, ostracizzato a causa del loro aspetto fisico e dei pregiudizi su di loro. Il critico e storico cinematografico e dell'animazione Leonard Maltin ha convenuto che \u00abnegli ultimi anni ci sono state controversie considerevoli e anche ingiustificate sulla sequenza dei corvi. I corvi sono innegabilmente neri, ma sono personaggi neri, non stereotipi dei neri. Nessun dialogo denigratorio o Zio Tomismo nella scena, e se ci vuole \"offendere\" nell'udire dei neri chiamarsi a vicenda \"fratello2, allora lo spettatore \u00e8 semplicemente sensibile all'accuratezza\u00bb. Inoltre, Michael Wilmington ha definito i corvi \u00abfigure paterne\u00bb, individui sicuri di s\u00e9 che sono \u00abovvie parodie di neri proletari\u00bb. Descrive i corvi come la parte pi\u00f9 divertente del film: \u00abI corvi sono i personaggi pi\u00f9 vivaci, vitali, simpatici, amichevoli, comprensivi, empatici e anche pi\u00f9 uniti del film. Sono tosti, ma anche generosi. Non si inchinano davanti a nessuno. E, naturalmente, sono loro che insegnano a Dumbo a volare\u00bb.\nRiconoscimenti.\nNel 2017 \u00e8 stato registrato dalla National Film Preservation Board a far parte del National Film Registry.\nEdizioni home video.\nVHS e DVD.\nLa prima edizione VHS del film in Italia usc\u00ec nell'aprile 1985, inizialmente esclusivamente per il noleggio, e conteneva il film ancora non restaurato. La seconda edizione italiana in VHS del film usc\u00ec nel febbraio 1992. Seguirono altre due riedizioni in VHS, nel 1997 e 2001.\nLa prima edizione DVD del film in Italia usc\u00ec il 1\u00ba aprile 1999 distribuito dalla Warner Home video. Questo, come altri DVD Disney distribuiti dalla Warner, era privo di contenuti speciali. Il DVD \u00e8 presentato in formato video 4:3.\nLa seconda edizione DVD usc\u00ec il 7 novembre 2001 e conteneva diversi contenuti speciali.\nLa terza edizione DVD \u00e8 uscita il 23 maggio 2007. Si tratta della prima edizione speciale, con alcuni dei contenuti speciali dell'edizione precedente e altri nuovi.\nLa quarta edizione DVD \u00e8 uscita il 3 marzo 2010, insieme alla prima edizione BD. Questa edizione \u00e8 uscita in occasione del 70\u00ba anniversario del film e include alcuni contenuti speciali dell'edizione precedente insieme ad altri nuovi.\nBlu-Ray.\nLa prima edizione Blu-ray \u00e8 uscita il 3 marzo 2010, in occasione del 70\u00ba anniversario del film. L'edizione comprende due dischi: un BD e un DVD. Ai contenuti speciali dell'edizione DVD se ne aggiungono di altri, alcuni nuovi e altri presi dall'edizione speciale del 2007.\nAltri media.\n\"Dumbo's Circus\".\n\"Dumbo's Circus\" fu una serie televisiva live action con pupazzi per il pubblico prescolare che and\u00f2 in onda su Disney Channel negli anni ottanta (la serie \u00e8 inedita in Italia). A differenza del film, Dumbo parlava nello spettacolo. Ogni personaggio avrebbe compiuto un atto speciale, che andava dal ballare al cantare, a raccontare barzellette.\nParchi a tema.\nDumbo The Flying Elephant \u00e8 una popolare attrazione che appare nel Magic Kingdom di Walt Disney World e a Disneyland, Tokyo Disneyland, Disneyland Park (Parigi) e Hong Kong Disneyland.\nIl Casey Jr. Circus Train \u00e8 un'attrazione situata a Disneyland e Disneyland Paris.\nNel giugno 2009 Disneyland ha introdotto un Dumbo volante nel suo show di fuochi d'artificio notturno, in cui l'elefante vola attorno allo Castello della Bella Addormentata nel Bosco, mentre i fuochi d'artificio si sincronizzano con musica.\nRemake.\nTim Burton ha diretto \"Dumbo\", il remake in live-action del film, con una sceneggiatura scritta da Ehren Kruger. Tuttavia, pi\u00f9 che un remake, il film \u00e8 stato pensato e creato per essere a met\u00e0 fra una reimmaginazione e un sequel dell'originale \"Dumbo\". Il film esplora le vicende dell'elefantino, intrecciandole con la storia di un circo e di un padre con i suoi bambini. Tra i membri del cast figurano gli attori Colin Farrell (Holt Farrier), Danny DeVito (Max Medici), Eva Green (Colette Marchant) e Michael Keaton (V. A. Vandevere). Le riprese sono iniziate ufficialmente nel luglio 2017 a Londra. L'uscita del film \u00e8 avvenuta il 28 marzo 2019 nelle sale italiane ed il 29 marzo 2019 in quelle americane. Il film ha incassato 114,7 milioni di dollari nel Nord America e 238,5 nel resto del mondo, per un totale di 353,2 milioni di dollari. Si \u00e8 stimato che il film avrebbe dovuto incassare pi\u00f9 di 500 milioni di dollari in tutto il mondo solo per raggiungere il pareggio. Con un budget combinato di produzione e pubblicit\u00e0 di 300 milioni di dollari, alla fine \u00e8 stata riferita la perdita di denaro del film, rendendolo il remake o adattamento Disney in live-action meno redditizio del 2019.\nVideogiochi.\nDumbo appare nei videogiochi \"Kingdom Hearts\" e \"\"."}
{"id": "256859", "revid": "1652635", "url": "https://it.wikipedia.org/wiki?curid=256859", "title": "Bambi", "text": "Bambi \u00e8 un film del 1942 diretto da registi vari. \u00c8 un lungometraggio di animazione statunitense, prodotto da Walt Disney e basato sul romanzo \"Bambi, la vita di un capriolo\" dell'autore austriaco Felix Salten. Il film fu distribuito dalla RKO Radio Pictures negli Stati Uniti il 13 agosto 1942, ed \u00e8 il 5\u00b0 Classico Disney. In Italia usc\u00ec l'11 febbraio 1948.\nI protagonisti sono Bambi, un cervo dalla coda bianca, i suoi genitori (il Grande Principe della foresta e la madre senza nome), i suoi amici Tamburino (un coniglio dal naso rosa), Fiore (una moffetta) e la sua amica d'infanzia e futura compagna Faline. Per il film la Disney si prese la libert\u00e0 di cambiare la specie di Bambi in un cervo dalla coda bianca dalla sua specie originale di capriolo, dal momento che i caprioli non abitano gli Stati Uniti d'America e il cervo dalla coda bianca sarebbe stato pi\u00f9 familiare per il pubblico locale. Il film ricevette tre nomination agli Oscar: miglior sonoro (Sam Slyfield), migliore canzone (per \"Love Is a Song\" cantata in originale da Donald Novis) e migliore colonna sonora. Fu il film col maggiore incasso nell'anno 1942.\nTrama.\nIn un giorno d'inizio primavera una cerva d\u00e0 alla luce un cerbiatto di nome Bambi, soprannominato \"principino\" in quanto figlio del Grande Principe della foresta, protettore delle creature del bosco dai pericoli dei cacciatori. Il piccolo cerbiatto fa rapidamente amicizia con un entusiastico ed energico coniglietto di nome Tamburino, che gli insegna a camminare e parlare. Conosce presto altri amici, tra cui il cucciolo di moffetta Fiore e una cerbiatta di nome Faline, cos\u00ec come il suo potente e maestoso padre. Durante l'estate e l'autunno Bambi, curioso e indagatore, chiede spesso del mondo che lo circonda e viene ammonito sui pericoli della vita come creatura della foresta dall'amorevole madre, a cui \u00e8 estremamente legato, ma alla fine dell'inverno costei viene uccisa da un cacciatore, lasciando il piccolo cerbiatto solo ad aspettarla nella tana. Provando compassione per il figlio abbandonato, il Grande Principe rivela a Bambi che sua madre non sarebbe pi\u00f9 tornata e prende il cucciolo con s\u00e9.\nAll'arrivo della primavera Bambi \u00e8 diventato un giovane cervo, e anche i suoi amici d'infanzia sono entrati nell'et\u00e0 adulta. Essi vengono avvertiti del \"rincitrullulimento\" dall'Amico Gufo e che a causa di esso finiranno per innamorarsi, ma i tre rifiutano l'avviso considerandosi immuni e se ne vanno. Da li a poco sia Tamburino che Fiore incontrano le loro anime gemelle e, abbandonando i loro preconcetti sull'amore, rimangono con le loro nuove conquiste. Alla fine arriva anche il momento di Bambi di incontrare la sua amica d'infanzia Faline, diventata ora una splendida cerva. La loro relazione viene per\u00f2 rapidamente interrotta da un cervo belligerante chiamato Ronno, il quale vuole conquistare Faline e cerca di allontanarla da Bambi con la forza. Bambi allora si batte con il pretendente e riesce a sconfiggerlo, guadagnandosi l'affetto della cerva. Un giorno d'autunno Bambi viene svegliato dall'odore del fumo proveniente dall'accampamento dei cacciatori, dal quale divampa un incendio. Bambi e suo padre fuggono verso la salvezza, ma Faline viene braccata da feroci cani da caccia: Bambi corre a salvarla e poi la conduce in salvo con gli altri animali della foresta sulla riva di un fiume.\nLa primavera successiva Faline d\u00e0 alla luce due gemelli sotto l'occhio vigile del loro padre Bambi, ormai pronto a diventare il prossimo Grande Principe della foresta.\nProduzione.\nGenesi del progetto.\nIl film \"Bambi\" \u00e8 un adattamento del libro di successo \"Bambi, la vita di un capriolo\" di Felix Salten. Come viene ampiamente raccontato nel documentario \"\u00c8 nato un Principe: La storia della realizzazione di Bambi\" inserito nell'edizione home video del film, la produzione fu lenta e travagliata, ricordata come una delle pi\u00f9 difficili e dispendiose di tutto lo Studio Disney. Approssimativamente i nomi pi\u00f9 citati di coloro che iniziarono Disney al film furono Thomas Mann e Sidney Franklin fra il 1933 e il 1937.\nFelix Salten, ispiratore di Walt Disney.\nSiegmund Salzmann, meglio noto come Felix Salten, fu un giornalista ungherese che conobbe la notoriet\u00e0 nel 1923 con la storia di Bambi. Si tratta di un viaggio nel paesaggio alpino, incantevole per la natura incontaminata, e qui Salten ambient\u00f2 la storia di un cerbiatto il cui nome viene dalla parola italiana \"bambino\".\nDopo la traduzione inglese del 1928, il suo editore chiese a Salten di specializzarsi in questo genere, e nel 1938 pubblic\u00f2 il romanzo \"Perri lo scoiattolo\". Oltre a \"Bambi\", la Disney ha tratto altri due film dalle opere di Salten: nel 1957 \"Perri\" tratto da \"Perri lo scoiattolo\" e nel 1959 \"Geremia, cane e spia\" tratto da \"Il cane di Firenze\" del 1923; entrambi i film sono in live action e non in animazione.\nL'influenza di Thomas Mann.\nIl Premio Nobel per la letteratura Thomas Mann conobbe Walt Disney durante il suo viaggio negli Stati Uniti d'America nel luglio del 1935. Entrambi ricevettero una laurea \"honoris causa\" dall'Universita di Harvard lo stesso giorno: questa coincidenza permise ai due di incontrarsi e fece s\u00ec che Mann consigliasse a Disney il libro di Salten, autore di cui Mann, secondo il suo biografo Donald Prater, era un grande ammiratore e che successivamente conoscer\u00e0 dal vivo in Svizzera durante i loro periodi di esilio per opposizione al nazismo.\nNel 1938 Mann si trasfer\u00ec a Princeton e l'anno dopo incontr\u00f2 nuovamente Disney a Hollywood, dove nuovamente gli propose di adattare per il cinema il \"Bambi\" di Salten. Secondo lo scrittore Dagmar Lorenz, Mann reiter\u00f2 la richiesta non solo per motivi artistici, ma anche per far s\u00ec che il suo amico Salten, in cattive condizioni economiche, potesse ottenere del denaro dalla vendita dei diritti di adattamento cinematografico del romanzo.\nSydney Franklin iniziatore del film.\nMolti artisti legati a Disney non riconoscono in Mann la vera causa che port\u00f2 effettivamente alla realizzazione del film. Per Pierre Lambert, Sidney A. Franklin propose a Disney nel 1933 di adattare una storia di Salten, ma Disney non accett\u00f2 che nel 1936. Per John Grant, il progetto inizi\u00f2 nel 1935 allorch\u00e9 Walt Disney, dopo aver letto \"Bambi\", decise di adattarlo. Egli scopr\u00ec che i diritti cinematografici appartenevano a Fanklin da cui li acquis\u00ec nel 1937. Secondo una nota di Robin Allan, Disney era gi\u00e0 al lavoro su \"Bambi\" nel 1938, cio\u00e8 prima del secondo incontro con Mann.\nL'origine di \"Bambi\" \u00e8 stata raccontata anche dagli animatori Franklin Thomas e Ollie Johnston nel libro del 1990 \"Walt Disney's Bambi\" e da Robin Allan nel libro \"Walt Disney and Europe\" del 1999.\nUn progetto ambizioso e travagliato.\nL'acquisto dei diritti d'autore per la trasposizione cinematografica di \"Bambi\" da Sidney Franklin non fu sufficiente per avviare il progetto, e nell'estate del 1937 Roy O. Disney, fratello di Walt, dovette negoziare con Felix Salten per giungere a un accordo.\nNel 1937, Walt Disney nomin\u00f2 gli sceneggiatori Perce Pearce e Larry Morey per convertire il romanzo in un copione cinematografico. Gli sceneggiatori non vennero guidati da Walt Disney, come era invece accaduto per \"Biancaneve e i sette nani\", ed ebbero non poche esitazioni sulla trama. La sceneggiatura pronta nell'ottobre 1937 fu rigettata da Franklin (che manteneva comunque una certa autonomia nel progetto per via della concessione dei diritti) considerandola povera di gag, e poco fedele al libro di Salten. La revisione della sceneggiatura inizi\u00f2 entro la fine del mese stesso, come attestato da un promemoria di Disney, ma fu rallentata notevolmente dal lavoro in contemporanea su \"Pinocchio\" e \"Fantasia\", che furono iniziati dopo \"Bambi\", ma ebbero una produzione molto pi\u00f9 veloce e riuscirono a essere conclusi e distribuiti prima.\nDurante la revisione Pearce e Morey si mantennero pi\u00f9 fedeli all'opera di Salten. Si accorsero che in \"Bambi\", originariamente scritto per un pubblico adulto e ricco di momenti drammatici, l'antropomorfismo degli animali era ridotto al minimo e perci\u00f2 decisero di mantenere questo aspetto anche per il film, concentrando le caratteristiche umane solo su alcuni personaggi da usare come \"comic relief\" (in particolare la puzzola e il coniglio, che diverranno Fiore e Tamburino) e mantenendo realistici tutti gli altri personaggi ed elementi. La scelta fu approvata con convinzione da Disney, che decise di applicare questo approccio realistico anche all'animazione.\nLa produzione del film inizi\u00f2 nella fine del 1939 quando Walt nomin\u00f2 la sua squadra di lavoro: Frank Thomas, Milton Kahl, Eric Larson e Olliver M. Johnston Jr. Disney ingaggi\u00f2 il pittore italiano Rico Lebrun per insegnare agli animatori il disegno degli animali; Lebrun insegnava al Chouinard Art Institute, dove teneva delle classi di disegno per i giovani animatori. La somiglianza con la realt\u00e0 divenne un'ossessione per lo studio, tanto che furono portati degli animali veri per studiarne i movimenti. Lo Stato del Maine invi\u00f2 alla Disney due cerbiatti, un maschio e una femmina, per consentire agli animatori di studiarli e raggiungere il pi\u00f9 alto livello di realismo possibile; gli animali restarono presso gli studi Hyperion di Disney per quasi un anno. Fu anche esaminato un esemplare di cerbiatto che era stato rinvenuto morto pochi giorni prima dalle autorit\u00e0 forestali. La dissezione minuziosa dur\u00f2 quasi una settimana fino all'esame delle ossa. L'animatore Bernard Garbutt organizz\u00f2 anche delle visita allo Zoo di Los Angeles e delle sedute di lettura per approfondire il mondo animale, in seguito realizzate anche dall'animatore Marc Davis che possedeva una maggiore conoscenza del mondo animale rispetto a Garbutt.\nLa ricerca di realismo caus\u00f2 ritardi nella produzione; gli animatori non erano abituati a disegnare animali naturali, e quelli esperti potevano gestire solo otto disegni al giorno. Questo era pari a solo 15\u00a0cm di pellicola al giorno, a differenza del normale tasso di produzione di tre metri, ovvero meno di un secondo di pellicola contro gli oltre tredici secondi usuali. Disney fu inoltre costretto a tagliare 12 minuti dal film prima dell'animazione finale, per risparmiare sui costi di produzione a causa delle perdite economiche causate dai mancati incassi dei suoi film in Europa, dove era scoppiata la seconda guerra mondiale.\nGli sfondi del film furono ispirati dai boschi statunitensi orientali. Uno degli artisti di pi\u00f9 lunga esperienza della Disney, Maurice \"Jake\" Day, trascorse diverse settimane nelle foreste del Vermont e del Maine, disegnando e fotografando cervi, cerbiatti e le aree naturali circostanti. Tuttavia i suoi primi disegni erano troppo ricchi e dettagliati e l'occhio non sapeva dove concentrarsi. Tyrus Wong, un animatore cinese, mostr\u00f2 a Day alcuni dei suoi quadri impressionistici di una foresta: Day apprezz\u00f2 i dipinti trovandovi il giusto bilanciamento fra realismo e sintesi grafica e propose di nominarlo direttore artistico del film, come poi accadde. I rivoluzionari sfondi di Wong erano s\u00ec realistici, ma caratterizzati da moltissimi dettagli al centro e pochi ai bordi: il loro uso nel film consent\u00ec al pubblico di focalizzarsi sui personaggi.\nLo studio assunse inoltre degli attori, fra cui Jane Randolph e Donna Atwood (che sposer\u00e0 l'animatore Frank Thomas), come modelli umani per qualche scena, per recitare alcune parti come riferimento per gli animatori, in particolare per la scena in cui Tamburino insegna a Bambi a stare sul ghiaccio.\nPrima ripresa e ultimazione della sceneggiatura.\nNell'ottobre del 1938 l'equipe di \"Bambi\" si trasfer\u00ec a una nuova sede temporanea presso gli ex studi Harman-Ising. Questo nuovo spazio di lavoro era distante circa 8\u00a0km dallo studio Disney e, secondo Michael Barrier, Disney non vi mise mai piede. Inizi\u00f2 allora un lungo esame della sceneggiatura che non si esaur\u00ec se non un anno dopo. Per via dei numerosi ritardi la produzione sembr\u00f2 entrare in development hell, ma una volta conclusa la scelta dei brani per \"Fantasia\" con l'approvazione della \"Sinfonia Pastorale\" di Ludwig van Beethoven il 5 gennaio 1939, Walt Disney torn\u00f2 a concentrarsi su \"Bambi\" e fece ripartire il progetto impostando uno metodo di lavoro molto preciso. La trascrizione della riunione del 5 aprile 1939 fra Perce Pearce, Don Graham e Rico Lebrun permette di comprendere il metodo lavorativo usato dagli autori: prima la presentazione delle singole scene, poi un dibattito e infine la definizione dello stile artistico.\nDa agosto Disney ricominci\u00f2 a partecipare alle riunioni per la sceneggiatura, che aveva abbandonato per quasi un anno. Il team di autori si mantenne piuttosto fedele al libro originale, con poche modifiche sostanziali; la pi\u00f9 importante fu quella proposta il 1\u00ba settembre 1939 da Pearce \u00abdi ritirare tutti i cattivi all'infuori dell'uomo (i cacciatori), per semplificare il conflitto, e gli animali non si sarebbero mangiati a vicenda\u00bb, accettata da Disney. Fra le proposte cestinate si ricordano invece i personaggi del Signor Lepre (il padre di Tamburino), un duo comico composto da uno scoiattolo e un chipmunk, una scena che coinvolgeva due foglie d'autunno che parlano (gli artisti capirono che la flora parlante non funzionava nel contesto del film e utilizzarono invece una metafora visiva di due foglie realistiche che cadono a terra), una scena di Bambi che passa sul nido di una formica che gli mostra la devastazione che ha causato, una scena proposta da Disney stesso che mostrava l'uomo morire nel fuoco per dimostrare a Bambi che esso non era invincibile, e anche l'inquadratura specifica della madre di Bambi colpita dallo sparo, poi scartata a favore della scena completamente fuori campo, considerata emotivamente molto pi\u00f9 forte. Alla fine dell'anno la produzione era in stato abbastanza avanzato da consentire di scegliere alcuni attori vocali e registrare la loro parti.\nSul fronte dell'animazione, nell'agosto 1939 Walt Disney nomin\u00f2 David Hand come direttore di produzione al fine di velocizzare il lavoro, e il 9 settembre 1939 Milt Kahl propose una riorganizzazione delle squadre di animazione per sequenze e non pi\u00f9 per personaggi. Molti schizzi sulla foresta o sugli animali ricoprivano lo studio. Nonostante ci\u00f2, non si riusciva ancora a trovare uno stile visivo adeguato per il film: dopo un anno dall'avvio del progetto gli animatori erano scoraggiati e sorpresi nel vedere come i loro personaggi mancassero di umanit\u00e0, in parte a causa dell'assenza di elementi comici o discorsivi che gli permettessero di parlare, e il 3 febbraio 1940 Disney chiese \u00abun colore meno realista, pi\u00f9 emozionante e non solo fedele alla natura. In breve, Disney mise nuovamente in pausa \"Bambi\" per dedicarsi al pi\u00f9 spedito \"Fantasia\".\nSecondo Johnston et Thomas, la data del 1\u00ba marzo 1940 fu la pi\u00f9 importante di tutta la produzione del film. In quel giorno due scene furono presentate a Walt Disney: quella dei primi passi di Bambi animata da Thomas seguita dall'incontro fra Bambi e Tamburino animato da Thomas et Kahl, e quella dell'incontro con Faline animata da Kahl. Disney esclam\u00f2 allora: \u00ab\u00c8 un buon lavoro, questi personaggi sono oro puro\u00bb. La svolta nell'animazione si ebbe grazie alla compresenza di alcuni fattori decisivi:\nDopo quattro anni di lavoro a rilento il film sembrava aver preso la sua via. Alla fine della primavera del 1940, pi\u00f9 animatori che avevano lavorato alla pre-produzione di \"Bambi\" furono incaricati di animarlo definitivamente. Eric Larson e Olliver M. Johnston Jr furono trasferiti nell'aprile del 1940 dall'animazione di \"Fantasia\" a quella di \"Bambi\". Rapidamente, furono realizzati circa 20 minuti di film. Alla fine della primavera, passata la depressione generale per gli incassi deludenti di \"Pinocchio\", l'ambiente dello studio ritrov\u00f2 la sua energia in \"Bambi\", percepito da tutti come un'opera insieme d'arte e d'intrattenimento.\nLa sceneggiatura fu completata nel luglio 1940, dopo quattro anni di lavoro. La storia venne divisa in otto parti:\nProblemi economici.\nAll'inizio del 1940 gli studi Disney dovettero affrontare diversi problemi economici. Per Christopher Finch, \u00ab\"Fantasia\" assorb\u00ec le risorse della Disney [e] la produzione di \"Bambi\" era gi\u00e0 confinata a una squadra numericamente assai esigua\u00bb. \"Pinocchio\" e soprattutto \"Fantasia\" non ebbero incassi gratificanti, rivelandosi dei flop al botteghino. Disney tent\u00f2 di ridurre le spese di \"Bambi\" che erano comunque troppo alte (nel settembre del 1940 avevano gi\u00e0 raggiunto gli dollari). Si pens\u00f2 quindi a realizzare due progetti pi\u00f9 economici, semplici e veloci per attirare pubblico e fare incassi: il primo fu \"Il drago recalcitrante\", film in tecnica mista che ebbe solo dollari di budget totale, e il secondo \"Dumbo\", prodotto con circa dollari totali. Grazie ai costi ridotti e agli ottimi incassi, questi due film permisero di ottenere i fondi necessari per ultimare \"Bambi\".\nSeconda ripresa della produzione.\nMalgrado questi problemi finanziari, Bambi fu continuato per tutto il 1940, con un evolversi dell'animazione assai rapido, che fu per buona parte realizzata entro l'autunno. Poich\u00e9 alcune scene furono rianimate daccapo, dei dialoghi furono registrati di nuovo tre anni pi\u00f9 tardi.\nIl 24 ottobre 1940, Disney vision\u00f2 quella che sembr\u00f2 essere una versione preliminare con la musica. Era una versione in prova, con ancora qualche scena solo abbozzata e dei dialoghi incompleti. Disney era insoddisfatto della musica del film poich\u00e9 \u00ab rischiava di rendere il film troppo sottile \u00bb ; come nota Barrier, l'uscita concomitante di \"Fantasia\" giustifica forse questo avviso. Thomas e Johnston precisano che Walt veniva dall'aver visionato la Sinfonia pastorale di Fantasia e, a met\u00e0 della sequenza dell'incendio della foresta in \"Bambi\", messo in musica da Edward H. Plumb, stopp\u00f2 la proiezione. Walt chiese al proiezionista di proiettare la scena di Bambi con la musica di Fantasia al fine di sottolineare l'importanza della musica nel film. Dichiar\u00f2:: \u00ab La musica deve donare un'enfasi drammatica e avverto una monotonia qui. Il fatto che il film sia stato disegnato e per buona parte animato senza dialoghi permette alla musica di esprimere emozioni al posto delle parole, come Fantasia ha dimostrato\u00bb.\nAll'inizio del 1941, non restava che animare la scena dell'incendio, aggiunta da Disney al romanzo di Salten. Questa scena \u00e8 tuttavia lunga e necessit\u00f2 di molto lavoro. Per Walt, questa \u00e8 la scena finale in cui Bambi scopre esistere qualcosa di pi\u00f9 potente dell'uomo : il fuoco. Disney voleva avere una scena che mostrasse il cadavere di un cacciatore morto ai piedi di un albero carbonizzato. La scena, posta dopo l'incendio in una atmosfera ridiventata calma, fu realizzata ma la visione del corpo del cacciatore suscit\u00f2 non poche perplessit\u00e0. Nel dubbio, Walt lasci\u00f2 David Hand, responsabile del film, libero di scegliere se tenerla o meno, egli opt\u00f2 per la prima scelta. La scena fu poi proiettata davanti a un pubblico di 400 persone per testarla ma alla vista del corpo il pubblico sobbalz\u00f2. Walt decise allora di sopprimerla, motivato anche dalla riduzione dei costi.\nDurante gli ultimi mesi di produzione, le squadre cercarono una fine per film. Nelle riunioni si impose un'idea: non era necessario fornire una morale o un consiglio la vista della natura rinata dopo l'incendio avrebbe fornito un contrasto sufficientemente interessante. Per Felix Salten nel suo romanzo Bambi deve imparare ancora per diventare principe della foresta. Dal canto suo, Sidney Franklin indic\u00f2 che il pubblico rimaneva ben impressionato dalle storie in cui si compiva un ciclo.. Cos\u00ec Bambi presenta un ciclo, dalla sua nascita alla nascita dei suoi figli..\nLa finalizzazione del film fra sciopero e venti di guerra.\nMentre la produzione di \"Bambi\" si avviava lentamente verso la fine, i problemi di budget riemersero. Nella primavera del 1941, Walt riun\u00ec gli animatori e spieg\u00f2 che le spese dovevano essere ridotte della met\u00e0. Numerosi tagli si susseguirono. Thomas e Johnston danno questi dettagli: la scena della foresta carbonizzata fu accorciata di 300 piedi di pellicola, piccole scene furono soppresse per 200 piedi di meno restavano ancora 8500 piedi ma molte scene non erano ancora completate. e quindi potenzialmente dispendiose. Furono tagliate alcune scene con molti animali, il film fu accorciato a 8000 piedi. Le otto sequenze di Bambi e del padre che scappano dalla foresta in fiamme furono portate a cinque, ancora 500 piedi in meno. Le restanti scene, che necessitavano di molto lavoro, furono tagliate come quelle troppo lente, come quelle altre che comportavano ombre in movimento o colori che cambiavano tonalit\u00e0, restarono 6500 piedi. Le ultime eliminazioni portarono il film a una lunghezza di 6259 piedi di pellicola, la maggior parte gi\u00e0 animate, mentre le altre furono terminate coi proventi de Il drago recalcitrante.\nLo studio Disney fu colpito, nella fine di maggio del 1941, in uno sciopero. Malgrado ci\u00f2 Walt Disney si imbarc\u00f2 per l'America Latina ad agosto, nel corso di quel progetto che porter\u00e0 a Saludos Amigos una missione a carattere diplomatico della \"Good Neighbor Policy\". Mentre i sindacati lasciarono lo studio esso fu chiuso. Riapr\u00ec il 12 settembre, con un sindacato ma duecento salariati in meno e duecento dei trecento scioperanti furono riassunti. Ci\u00f2 ritard\u00f2 ancora Bambi di ulteriori tre mesi.\nRitornato allo studio, Disney complet\u00f2 in poche settimane la sceneggiatura di \"Dumbo\". La premi\u00e8re ebbe luogo il 23 ottobre 1941 a New York. Nel novembre 1941, lo studio ridusse ancora il numero degli impiegati licenziandone circa 200. Restarono 530 persone, meno della met\u00e0 di quelle all'inizio dell'anno..\nIl 1941 si chiuse con l'attacco di Pearl Harbor, il 7 dicembre : esso rub\u00f2 a \"Dumbo\" la prima pagina del Times e dopo esso gli USA entrarono nella Seconda Guerra Mondiale. Il clima cambi\u00f2 sensibilmente. Nei primi mesi del 1942, l'esercito americano requis\u00ec una parte degli studios per installarvi le sue truppe, allorch\u00e9 la met\u00e0 degli impiegati fu arruolata. La produzione del film \"Bambi\" fu quasi abbandonata e la sua lavorazione fu lasciata a uno sparuto gruppo di quaranta uomini e donne. Questi gravi avvenimenti eclissarono gli ultimi dettagli sulla produzione, da cui Disney era sempre pi\u00f9 distante.\nUne previsualizzazione di \"Bambi\" fu organizzata il 28 febbraio 1942 in un cinema di Pomona con qualche membro dello studio come pubblico. Malgrado le reazioni diverse degli spettatori, Walt decise di conservare il film cos\u00ec com'era senza tagliare o aggiungere niente, se non per qualche dettaglio. Il film usc\u00ec il 13 agosto 1942 a New York e, il 21 agosto, su tutto il territorio americano.\nAnimazione.\nPersonaggi.\nPer i personaggi, Lambert nota che Walt Disney aveva idee molto precise sui soggetti, come testimoniano i verbali delle riunioni egli le voleva \u00ab autentiche \u00bb. Tuttavia, Koenig nota che i personaggi di Disney sono molto pi\u00f9 antropomorfi di quelli di Felix Salten. Cos\u00ec le barriere naturali fra le specie e fra i sessi sono stemperate da Disney. Il caso pi\u00f9 eclatante \u00e8 quello di Tamburino che si fa mentore di Bambi. La registrazione delle voci ebbe luogo prestissimo, verso il 1937-38, tuttavia molte di esse furono ridoppiate in pi\u00f9 punti perch\u00e9 l'animazione fu modificata. Per le voci infantili, lo studio scelse di adottare bambini non professionisti. Fu una probabile mossa pubblicitaria. L'unica attrice a proseguire l'attivit\u00e0 fu Marion Darlington, attrice specializzata nel cinguettio degli uccellini che aveva gi\u00e0 lavorato a Biancaneve e i sette nani e, dopo Bambi, prosegu\u00ec su questa via.\nBambi, Faline e il Principe della foresta.\nIl protagonista che d\u00e0 il titolo al film \u00e8 un giovane cerbiatto dal promettente avvenire di Principe della Foresta. Imparer\u00e0 a cavarsela da solo dopo la morte della madre e passer\u00e0 l'infanzia e la prima et\u00e0 adulta assieme ai suoi amici il coniglio Tamburino e la puzzola Fiore..Bambi fu disegnato unitamente da Milt Kahl e Frank Thomas. Nel libro di Salten Bambi \u00e8 un capriolo, nel film Disney fu trasformato in cervo. Per Bambi, Kahl riprodusse le caratteristiche naturali dei cervi ma senza esagerarle. Da questo lato, egli lo rese \u00ab adorabile \u00bb e, allo stesso tempo simile a un bambino ingrandendo le dimensioni del muso e degli occhi.. Questa proposta fu presentata il 9 settembre 1939 e fu adottata anche per gli altri animali, anch'essi abbozzati da Kahl Nel corso del film il cerbiatto si trasforma in un cervo maturo e possente, eppure ancora inesperto dei pericoli naturali. Ovviamente Bambi fu doppiato da differenti attori per le diverse et\u00e0.\nGli occhi di Faline, la compagna di Bambi, sono secondo Kahl e Thomas, i pi\u00f9 realistici del film, con le ciglia, le pupille, i condotti lacrimali, disegnati fino al minimo particolare. Per questo personaggio, Walt voleva evidenziare i pregi del libro come l'intelligenza o la semplicit\u00e0 delle risposte che ella d\u00e0 alle frequenti domande di Bambi. Ma per Grant, il personaggio offre, paragonato alla madre di Bambi un grande contrasto fra personaggi apparentemente simili. \u00bb Faline ha una vena meno materna e degli occhi pi\u00f9 incisivi e meno dolci.. Sia la madre di Bambi che quella di Faline hanno un carattere placido e protettivo.. Solo alla fine del film, come Bambi prende il posto del Principe della foresta, anche Faline adotta quell'istinto materno che all'inizio del classico si era visto avere la madre..\nSecondo Thomas et Johnston, il Principe della Foresta pose un problema di trasmissioni d'informazioni al pubblico: come far passare i suoi alti ideali di intelligenza e di saggezza, in un personaggio che parla appena due minuti nel film e ne compare per poco pi\u00f9 di quindici.? Per risolverlo Bernard Garbutt e Milt Kahl svilupparono un personaggio forte e soprattutto maestoso, fiero e intelligente.. Doveva anche possedere un modo di intendersi incisivo e diretto, che non avrebbe lasciato a Bambi il tempo di parlare. \u00c8 per ci\u00f2 che la sua voce \u00e8 molto impersonale e impostata, profonda.. Fu disegnato da Don Lusk e Bernard Garbutt. Per Grant, il possiede due ruoli simbolo di maturit\u00e0 e fornitore di consigli come un coro nella tragedia greca antica.\nPer Grant, il personaggio della madre, che \u00e8 visto soprattutto attraverso gli occhi di Bambi stesso, \u00ab \u00e8 pi\u00f9 una percezione del personaggio che un reale comprimario. \u00bb Per lei si scelsero doppiatrici dalla voce materna e affettuosa (Paula Winslove nella versione originale, Lydia Simoneschi in quella italiana).\nTamburino e Fiore.\nIl personaggio di Tamburino, chiamato Tippete nei fumetti fu disegnato da Frank Thomas con Eric Larson. Thomas descrive Tamburino cos\u00ec : \u00ab A 4 anni, \u00e8 temerario e sicuro di se che si impone come guida di Bambi, assai pi\u00f9 grosso di lui, ma pi\u00f9 ingenuo del mondo. \u00bb &gt;Il personaggio, fu sviluppato per aggiungere elementi comici al film, per esplicito volere di Disney, dopo la scoperta dell'attore che avrebbe dovuto prestargli la voce. Questa voce apparteneva a Peter Behn, figlio di un professore che aveva invitato a casa due animatori dello studio. Le prime registrazioni ebbero luogo nel 1938.. Alcune di esse furono ripetute due anni dopo per via di modifiche alla sceneggiatura; la crescita dell'attore avrebbe potuto compromettere la fluidit\u00e0 del film, ma ci\u00f2 non accadde. Nella scena della caccia, alcuni proposero che per ottenere un maggiore impatto emotivo, avrebbero potuto far uccidere Tamburino, tuttavia, si prefer\u00ec far ferire Bambi, per rendere il film meno triste..\nIl personaggio di Fiore, chiamato nei fumetti Fiorellino, una moffetta maschio, \u00e8 all'origine di una gag creatasi nella scena in cui Bambi visita con Tamburino la foresta.. Bambi sta imparando le parole e per ora conosce solo il lemma fiore con cui chiama sia una farfalla che la puzzola, incontrata appunto in un prato fiorito, \u00bb. Fiore, dal carattere molto timido fu animato da Marc Davis. Tamburino e Fiore sono, per Christopher Finch, i due personaggi pi\u00f9 simpatici del film, dotati di uno humor tipicamente disneyano..\nScenari e stile grafico.\n\"Bambi\" possiede uno stile grafico \u00ab meravigliosamente stilizzato \u00bb e un uso dei colori molto particolare. Un esempio \u00e8 la lotta di Bambi nel bosco, rappresentata con colori cupi e ombre molto nette sullo sfondo, viceversa l'arrivo dell'autunno o della primavera sono sottolineati da colori caldi e da riprese lente e allegre. Fu utilizzata la \"multiplane camera\" per riprendere scene di elevata profondit\u00e0, come l'inizio nella foresta. Furono sviluppati dalla sezioni inchiostri decine di nuove colorazioni, poi adottate con successo anche in seguito. Disney voleva che \u00ab la bellezza della natura fosse sparsa nel film, intensificata da un sentimento di realismo, ma senza eccessiva crudelt\u00e0. \u00bb\nThomas et Johnston rivelano che la scena dei cani da caccia fu disegnata dalla giovane animatrice Retta Scott, che fu coadiuvata da Eric Larson, per aggiungere quel tocco in pi\u00f9 che bastava per rendere l'animazione forse meno realistica ma sicuramente pi\u00f9 piacevole a vedersi.. Il disegno delle corna del cervo fu assai complicato tanto che si invent\u00f2 uno stratagemma in modo da poter studiarne il movimento. Il sistema consisteva nello schizzo di una testa senza corna su cui poi si posava con la tecnica del rotoscopio immagini di una miniatura di corna in plastica, che veniva poi ricalcata.\nFurono fatti studi sui conigli per ridurre il salto di Tamburino in cinque mosse: contrazione, estensione-propulsione, elevamento, approccio, atterraggio. Un approccio simile fu utilizzato per rendere i movimenti dei topi pi\u00f9 realistici durante la scena della pioggerella d'aprile.\nAll'inizio della produzione di Bambi fu ingaggiato un giovane animatore cinese Tyrus Wong come intervallista, passaggio obbligato per tutti i nuovi animatori. Wong realizzava nei fine settimana liberi degli acquerelli di giovani cerbiatti in paesaggi d'ispirazione cinese.. Egli non rappresentava ogni singolo elemento nei minimi particolari ma approssimava, rendendo per\u00f2 la flora e la fauna immediatamente distinguibili. Present\u00f2 dei disegni a Thomas H. Codrick, direttore artistico del film, che, impressionato, li fece vedere a Disney; quest'ultimo promosse Wong al reparto sfondi. Wong continu\u00f2 a realizzare paesaggi, non pi\u00f9 ad acquarello ma a pastello, a guazzo e a olio.\nTecnicamente, gli sfondi furono realizzati a olio con del guazzo acrilico, per donare un migliore effetto di profondit\u00e0. Per non entrare in contrasto con il design dei personaggi gli sfondi dovevano seguire tre regole:\nLa scena della Pioggerella di primavera (\"Little April Shower\") \u00e8 un altro esempio della cura dei particolari in B\"ambi\". Basata sugli schizzi di Sylvia Holland, questa scena \u00e8 un \u00ab capolavoro di osservazione e delicatezza che combina cura per il realismo naturale e per l'antromorfismo non esagerato\u00bb e possiede una \u00ab qualit\u00e0 che ricorda gli acquerelli della scuola inglese e di Beatrix Potter \u00bb. Per Thomas et Johnston, la scena della pioggia \u00e8 molto pi\u00f9 artisticamente elevata a quella di Biancaneve, realizzata qualche anno prima.. In una riunione di lavoro del Walt Disney accost\u00f2 la scena di Bambi che traballa sul ghiaccio a quella di Pluto nel cortometraggio \"Pattinaggio\" del 1935. Thomas e Johnston ricordano che la scena pose non pochi problemi di adattamento dallo storyboard, e rischi\u00f2 di essere tagliata, ma fu poi sviluppata, anche se leggermente ridotta..\nPer Leonard Maltin, il solo effetto \u00ab troppo stilizzato\u00bb \u00e8 quello del fuoco nella foresta, realizzato senza linee divisorie. Gli animatori tentarono di donare vita alle fiamme come gi\u00e0 nella \"Sinfonia allegra\" \"Elefante infelice\" (1936). Ma, come ricordano Thomas e Johnston, questa scena necessitava di un nuovo, pi\u00f9 elevato livello tecnico. Cos\u00ec, per rinforzare la forza del fuoco senza saturare troppo il film di colori, l'\u00e9quipe degli effetti speciali utilizz\u00f2 una lastra di vetro di distorsione fra la scena e lo sfondo dipinto e una placca supplementare per accentuare gli effetti di riflesso del fuoco sull'acqua. Sempre secondo Maltin, al livello scenaristico, \u00ab il dramma in \"Bambi\" \u00e8 una litote di grande efficacia \u00bb, ottenuta da un dialogo minimo e da un silenzio in contrasto con la foresta rumorosa\u00bb. Grazie all'esperienza acquisita con \"Fantasia\", l'\u00e9quipe degli effetti speciali guidata da Joshua Meador realizz\u00f2, per Lambert, un \u00ab lavoro considerevole \u00bb, insieme comunque al comparto musicale che \u00e8 \u00ab una delle pi\u00f9 grandi riuscite del film\u00bb.\nColonna sonora.\nLa colonna sonora di Bambi fu composta originariamente da Frank Churchill, Larry Morrey e Ed Plumb. Essa ricevette ben tre nomination agli Oscar del 1943: miglior sonoro (Sam Slyfield), migliore canzone (per \"Love is a Song\" cantata in originale da Donald Novis) e migliore colonna sonora. Successivamente, la colonna sonora del film fu pi\u00f9 volte distribuita negli Stati Uniti e all'estero, anche in Italia. L'album \u00e8 stato recentemente ripubblicato su Compact Disc nel 2006. Qui di seguito le tracce dell'edizione italiana:\nDistribuzione.\n\"Bambi\" usc\u00ec nelle sale americane nel 1942, durante la seconda guerra mondiale, e a causa di essa arriv\u00f2 in Italia solo nel 1948. Il film venne riedito nei cinema americani nel 1947, 1957, 1966, 1975, 1982 e 1988, mentre in Italia nel 1957, 1968, 1976 e 1983. Per la riedizione del 1968 il film fu ridoppiato, e tale doppiaggio venne utilizzato anche per le due riedizioni successive.\nData di uscita.\nLe date di uscita internazionali sono state:\nEdizione italiana.\nIl primo doppiaggio italiano del film, eseguito nel 1948 negli stabilimenti Fono Roma dalla CDC e curato da Alberto Liberati, soffre di una traduzione primitiva e piuttosto libera, con alcune frasi mal tradotte e altre aggiunte. Per esempio:\nNel 1968, in occasione della prima riedizione italiana, il film venne ridoppiato (dalla stessa azienda e nello stesso luogo) con dei nuovi dialoghi scritti da Roberto De Leonardis basandosi su quelli del 1948, correggendone per\u00f2 tutti gli errori e le libert\u00e0. Il ridoppiaggio, diretto da Giulio Panicali, comprende anche tutte le canzoni, dirette da Pietro Carapellucci e cantate da Maria Cristina Brancucci. Il ridoppiaggio venne utilizzato anche per le due riedizioni seguenti ma, inspiegabilmente, venne momentaneamente ritirato nel 1992, quando usc\u00ec la prima edizione VHS che conteneva il doppiaggio del 1948 in Dolby Surround. Il primo doppiaggio \u00e8 stato usato in tutte le VHS (vendita e noleggio) degli anni novanta e anche nella trasmissione in prima TV assoluta su Rai 1, il 9 dicembre 1996, quando il film fu visto da telespettatori con il 43,82% di share. Per l'occasione il film venne preceduto da un'introduzione di Adriano Celentano. Il ridoppiaggio venne per\u00f2 ripristinato nel 1997, in occasione della replica del film su Rai 1, ed \u00e8 stato utilizzato in tutte le versioni home video dal 2005 in poi. Curiosamente, Gianfranco Bellini e Giuseppe Rinaldi parteciparono a entrambe le versioni italiane, doppiando Bambi adulto, signor Talpa ed uno scoiattolo in quella del 1948 e Fiore adolescente e adulto, uno scoiattolo e il Principe della Foresta in quella del 1968.\nAccoglienza.\nIncassi.\n\"Bambi\" perse soldi al box office nella sua prima uscita, ma recuper\u00f2 il suo costo considerevole nel corso della riedizione del 1947. Questo fu causato dalla tempistica del rilascio, durante la seconda guerra mondiale, e questo danneggi\u00f2 i numeri al botteghino del film. Il film non and\u00f2 molto bene negli Stati Uniti, e lo studio non aveva pi\u00f9 accesso a molti mercati europei che fornivano una gran parte dei suoi profitti. Dopo l'anteprima di New York del film Roy Disney invi\u00f2 un telegramma a suo fratello Walt che diceva: \"Inferiore ai nostri calcoli di resto di 4000 dollari. Appena tornato dal Music Hall. Impossibile fare qualsiasi accordo per rimanere per la terza settimana... Affare notturno \u00e8 il nostro problema\".\nCritica.\nAl momento della sua uscita, Bambi ricevette recensioni discordanti (di cui molte negative) da parte della critica, soprattutto a causa dell'animazione realistica degli animali e della storia della loro lotta contro i malvagi umani. I cacciatori si misero contro il film, dicendo che era \"un insulto agli sportivi americani\". Il \"New York Times\" afferm\u00f2 che \"Nella ricerca della perfezione, il signor Disney \u00e8 arrivato pericolosamente vicino a buttare via tutto il suo mondo di fantasia a cartoni animati\". Il critico cinematografico Manny Farber lo defin\u00ec \"completamente sgradevole\" e fu d'accordo con la dichiarazione del \"New York Times\" dicendo: \"Nel tentativo di superare il realismo dei film in carne e ossa, egli [Disney] ha rinunciato alla fantasia, che era pi\u00f9 o meno l'elemento magico\". Le critiche, per\u00f2, furono di breve durata, e il deficit finanziario della sua prima uscita fu riparato pi\u00f9 volte nelle successive riedizioni.\nOggi il film \u00e8 considerato un classico, e detiene il 91% di valutazioni \"Fresh\" dalla critica su Rotten Tomatoes. I critici Mick Martin e Marsha Porter hanno definito il film \"...il coronamento dello studio di animazione di Walt Disney\". Il film \u00e8 inserito anche nella Top 25 Horror Movies of all Time della rivista \"TIME\". \"Bambi\", afferma il \"TIME\", \"ha uno shock primario che tormenta ancora vecchietti che lo hanno visto 40, 50, 65 anni fa\".\nRiconoscimenti.\nNel giugno 2008 l'American Film Institute present\u00f2 un elenco dei suoi \"10 Top 10\" - i migliori dieci film in ciascuno dei dieci generi classici del cinema americano - dopo una votazione di oltre persone della comunit\u00e0 creativa. \"Bambi\" si classific\u00f2 al terzo posto nell'animazione. Nel dicembre 2011 il film \u00e8 stato aggiunto al National Film Registry della Biblioteca del Congresso.\nEredit\u00e0.\nSubito dopo l'uscita del film, Walt Disney permise che i suoi personaggi apparissero in campagne di servizio pubblico antincendio. Tuttavia, Bambi venne prestato al governo solo per un anno, quindi un nuovo simbolo fu necessario, portando alla creazione dell'Orso Smokey. Bambi e sua madre fanno anche un cameo nel cortometraggio satirico di Paperino \"La stagione della caccia\" (1955); il ruscello da cui stanno bevendo si riempie di lattine di birra e altri detriti, e la madre di Bambi gli dice: \"L'uomo \u00e8 arrivato nella foresta. Vieni, andiamo via\".\nNel 2006 l'Ad Council, in associazione con lo United States Forest Service, ha iniziato una serie di Pubblicit\u00e0 Progresso caratterizzate da filmati di \"Bambi\" e \"Bambi 2\" per la prevenzione degli incendi. Durante gli annunci, quando il filmato di Bambi viene mostrato, lo schermo diventa nero per qualche istante con il testo \u00abNon lasciate che le nostre foreste... diventino un \"c'era una volta\"\u00bb, e di solito (ma non sempre) la pubblicit\u00e0 termina con la frase di Bambi \"mamma, che cosa facciamo oggi?\" seguita dall'Orso Smokey che dice \"Solo tu puoi prevenire gli incendi\", come il logo di Smokey \u00e8 visualizzato sullo schermo. La pubblicit\u00e0 viene trasmessa su varie reti televisive, e l'Ad Council l'ha anche messa su YouTube.\nNel dicembre 2011 Bambi \u00e8 stato tra i film selezionati per la conservazione nel National Film Registry della Biblioteca del Congresso. Nella sua induzione, il Registry disse che il film era uno dei preferiti di Walt Disney e che \u00e8 stato \"riconosciuto per il suo eloquente messaggio sulla conservazione della natura\".\nImpatto psicologico.\nNel film, Disney \u00ab forza lo spettatore a emozionarsi costantemente con la visione dei cuccioli animali. \u00bb Secondo Robin Allan, queste scene portano un riflesso condizionato che provoca una lacrima immediata.\nIl film sembra anche \u00ab adatto a esprimere visivamente la scena della morte e della tragedia espressa nel libro di Salten \u00bb, ma la cosa che sorprende \u00e8 che questo effetto \u00e8 ottenuto tagliando, paradossalmente, le scene pi\u00f9 cruente, come la visione di sangue o cadaveri, con un'austerit\u00e0 vicina alla tragedia greca. Uno dei punti pi\u00f9 discussi fu la visione o meno del cadavere della madre di Bambi. Per James Morrow il film arriva a \u00ab rappresentare con onest\u00e0 e estremo realismo tutta la disperazione di un bambino nella perdita della madre. \u00bb Un altro punto notevole del film \u00e8 l'aver riscosso molte coscienze sul problema della caccia indiscriminata e sul rispetto della natura.\nIl film \u00e8 all'origine di due effetti psicologici assai simili :\nLa morte della madre.\nSteven Watts osserva che un elemento comune dei film Disney anni quaranta quali Pinocchio, Dumbo, Bambi, \u00e8 la figura del cucciolo orfano o isolato che si trova a vivere le difficolt\u00e0 del mondo. Per Allan, la scena centrale della morte della madre di Bambi ha \u00ab causato un potente effetto sugli spettatori cos\u00ec forte come la scena della strega di Biancaneve \u00bb. Ma come ricordano Thomas e Johnston la scena pose molti problemi e diverse furono le riunioni sul suo sviluppo.\nLa madre infatti doveva essere mostrata morta nel film e colpita alla testa; si opt\u00f2 anche per un ritorno di Bambi sul luogo del delitto e la scoperta di alcune tracce di sangue che venivano associate alla madre, ma si decise poi di lasciare ci\u00f2 all'immaginazione dello spettatore.\nLe parole del principe \u00ab tua madre non torner\u00e0 pi\u00f9 \u00bb seguite da un lungo silenzio \u00ab vieni \u00bb, con un altro silenzio e da \u00ab figlio mio \u00bb sono considerate come alcune delle pi\u00f9 potenti in un cartone animato. L'ex Beatle Paul McCartney ha attribuito all'uccisione della madre di Bambi il suo iniziale interesse per i diritti degli animali.\nL'uomo predatore.\nThomas e Johnston, nel loro lavoro sui cattivi Disney, hanno dichiarato che il pericolo pi\u00f9 grande era il cacciatore e il suo fucile. \u00c8 difficile poi da definire cattivo poich\u00e9 \u00abnon ha forse nessuna cattiveria in cuor suo se non uccidere mamma cervo \u00bb e il fatto che non abbia alcun pensiero per la sorte degli animali\u00bb. Nonostante ci\u00f2 Il cattivo off-screen \"uomo\" \u00e8 stato posto al numero 20 della AFI's 100 Years... 100 Heroes and Villains. Thomas e Johnston aggiungono anche un altro cattivo: il fuoco, capace di generare un caos e una disperazione maggiori anche dell'uomo.\nJohn Williams ha affermato che il tema musicale di Frank Churchill per l'\"uomo\" (che consisteva di 3 note semplici) fu una delle ispirazioni per il tema musicale de \"Lo squalo\" (che consiste di due note).\nRestauro digitale del 2005.\n\"Bambi\" fu il primo film Disney ad essere stato rimasterizzato in THX in occasione dell'uscita in DVD nel 2005 grazie a un negativo conservato alla Biblioteca del congresso in Ohio degli Stati Uniti. La pellicola al nitrato, su cui era registrato il film, oltre a essere molto infiammabile, \u00e8 particolarmente instabile. Il film si stava lentamente deteriorando.\nFortunatamente il negativo in bianco e nero era ben conservato; ogni immagine del film fu riportata sulla pellicola sotto forma di immagini in \u00ab tonalit\u00e0 di grigio \u00bb fotografate con un filtro rosso, verde e blu che permette di conservare cos\u00ec il dinamismo dei colori. Ogni immagine fu digitalizzata e ripulita da ogni traccia accumulatisi nel tempo (polvere, sporcizia, patine varie...). Le immagini sono poi stabilizzate a colori, e rimontate per ricostruire il film. Fu poi paragonato a un \u00ab \"trasferimento in Technicolor\" \u00bb degli anni cinquanta per equilibrare le immagini.\nNumerose colonne sonore monofoniche furono ascoltate per scegliere la traccia madre. Il suono fu poi ripulito da tutti gli schiocchi e i brusii, causati dal trasferimento Dolby degli anni 1980. Infine il suono fu trasferito in Dolby Digital 5.1. Furono poi corrette alcune anomalie del suono e del colore, dal negativo originale.\nProdotti derivati.\nDal film sono stati tratti giocattoli, peluche e fumetti. A lungo il marchio \"Bambi\" \u00e8 stato uno dei merchandising pi\u00f9 redditizi dello studio Disney, soprattutto se rivolto a un pubblico infantile o prescolare.\nLibri.\nNel 1961 comparve il libro \"I figli di Bambi\", edito in Italia da Mondadori e disponibile anche nella versione audio in vinile.\nFumetti.\nBambi e i suoi compagni di avventure sono stati protagonisti di innumerevoli storie a fumetti, solitamente molto brevi, pubblicate in molti periodici a fumetti per bambini, fra cui anche l'italiano Topolino, dalla fine degli quaranta alla met\u00e0 degli anni novanta. L'Italia \u00e8 la nazione con pi\u00f9 fumetti tratti dal mondo di Bambi, ne conta infatti pi\u00f9 di 200. In queste storie il coniglietto Tamburino \u00e8 stato ribattezzato Tippete, mentre la puzzola da Fiore \u00e8 divenuta Fiorellino. L'Amico Gufo \u00e8 stato ribattezzato Gufo Saggio e c'\u00e8 il personaggio di Orsetto che, diversamente da quanto lascerebbe intendere il suo nome, \u00e8 un procione.\nApparizioni.\nCinema.\nRemake in live-action.\nIl 24 gennaio 2020 viene riportato che la Walt Disney Pictures sta sviluppando il remake in live action del film; le sceneggiatrici Geneva Robertson-Dworet e Lindsey Beer ne scriveranno la sceneggiatura. La Disney ha affermato che la pellicola farebbe \"compagnia\" a \"Il libro della giungla\" (2016) e a \"Il re leone\" (2019), dal momento che i tre film rappresentano la fauna selvatica attraverso l'uso estensivo di CGI ed effetti speciali.\nTelevisione.\nBambi compare anche nella serie animata della Disney \"House of Mouse - Il Topoclub\" come ospite del locale assieme ai suoi amici e molti altri personaggi Disney.\nEdizioni home video.\nVHS.\nLa prima edizione VHS del film in Italia usc\u00ec nel maggio 1992. Seguirono una riedizione in VHS nell'agosto 1997 e il 23 febbraio 2005, insieme alla prima edizione in DVD, come quinto titolo delle Walt Disney Platinum Editions. Le prime due edizioni in VHS presentavano il film col primo doppiaggio cinematografico, l'ultima edizione in VHS proponeva il ridoppiaggio cinematografico distribuito a partire dal 1968.\nDVD.\nIl film fu pubblicato per la prima volta in DVD il 23 febbraio 2005, come quinto titolo delle Walt Disney Platinum Editions. La seconda edizione in DVD \u00e8 uscita il 2 marzo 2011, insieme alla prima edizione in bluray, come terzo titolo delle Walt Disney Diamond Editions.\nBlu-Ray.\nLa prima edizione in BD \u00e8 uscita il 2 marzo 2011, come terzo titolo delle Walt Disney Diamond Editions. L'edizione comprende un disco BD e la copia digitale del film. Il Blu-Ray, come pure il DVD, \u00e8 disponibile anche insieme all'edizione speciale del midquel \"Bambi 2\". Rispetto al DVD vengono ripristinati alcuni contenuti speciali della Platinum Edition, e ne vengono aggiunti di nuovi."}
{"id": "256860", "revid": "2127271", "url": "https://it.wikipedia.org/wiki?curid=256860", "title": "Ferruccio Mazzola", "text": "Figlio di Valentino e fratello minore di Sandro, viene soprannominato \"Mazzolino\".\nCarriera.\nGiocatore.\nCalciatore dalle buone qualit\u00e0, il suo limite pi\u00f9 grande fu costituito dal cognome di famiglia: pur avendo le doti necessarie per giocare a buon livello, erano immancabili i paragoni con i suoi pi\u00f9 celebri congiunti, ovvero il padre Valentino, capitano del Grande Torino, e il fratello Sandro, che nell' aveva vinto moltissimo.\nCiononostante, questo non imped\u00ec al pi\u00f9 giovane e meno noto dei fratelli Mazzola di mettersi in luce. A cavallo tra gli anni sessanta e settanta gioc\u00f2 nel ruolo sia di interno che di mezzala con Inter, , Lecco, Fiorentina e, soprattutto, Lazio, squadra con la quale vinse lo \"Scudetto\" nella stagione 1973-74, anche se non disput\u00f2 neanche un minuto in campionato.\nChiuse la carriera in Serie C, con il Sant'Angelo, non prima di aver provato l'esperienza americana con l'Hartford Bicentennials. \nIn carriera ha totalizzato complessivamente 89 presenze e 12 reti in Serie A e 81 presenze e 15 reti in Serie B, campionato che si \u00e8 aggiudicato due volte (nell'annata 1965-1966 col Venezia e nel 1968-1969 con la Lazio).\nAllenatore e dirigente.\nConclusa l'attivit\u00e0 agonistica, intraprese quella di allenatore che, dopo aver guidato per un breve periodo la Nazionale italiana femminile e la Lazio Calcio femminile, lo port\u00f2 a vincere con il il campionato di Serie C2 1984-1985 e ad ottenere una promozione, sempre militando in Serie C2, con il nel 1987-1988, primo allenatore avuto dal presidente Maurizio Zamparini. Successivamente fu osservatore per il .\nImpegno nel sociale.\nDal 2005 fu presidente dell'associazione \"Futursport International\", che si occupava, tramite lo sport, del recupero di adolescenti in stato di disagio sociale capaci di distinguersi nell'attivit\u00e0 calcistica. Dal 2006 si occup\u00f2 della \"Associazione vittime del doping\" fondata dai familiari di Bruno Beatrice.\nAllen\u00f2 per diletto i ragazzi della Borghesiana, la squadra del suo quartiere.\nLa morte.\nMor\u00ec dopo una lunga malattia la mattina del 7 maggio 2013, a Roma, a 68 anni. Lasci\u00f2 la moglie Rita e i tre figli Riccardo, Sara e Michele..\nControversie.\nAcquisizione del marchio della Fiorentina.\nNel 2003 Ferruccio Mazzola fu accanto all'imprenditore calabrese Valentino Rizzuto, il quale affermava di essere proprietario del marchio storico dell'ACF Fiorentina (fallita nel 2002), e di essere intenzionato a fondare una nuova squadra chiamata \"Fiorentina Football Club\", con Mazzola presidente. In realt\u00e0 l'operazione, a detta dello stesso Rizzuto, aveva solo lo scopo di ottenere soldi da Diego Della Valle per lo sfruttamento del marchio. Il tribunale di Roma per\u00f2 ferm\u00f2 le ambizioni di Rizzuto e Mazzola, dichiarando nulla la loro registrazione del marchio.\nAccuse di doping al calcio italiano.\nNel 2004 Ferruccio Mazzola rivolse a Helenio Herrera, suo allenatore ai tempi dell'Inter deceduto nel 1997, l'accusa di sottoporre titolari e riserve a doping facendo ricorso ad amfetamine sciolte nel caff\u00e8. Nel 2005 la societ\u00e0 nerazzurra ha querelato per diffamazione Mazzola, chiedendo 3 milioni di euro per danni morali e patrimoniali da devolvere in beneficenza, ma il giudice ha respinto la richiesta della societ\u00e0. La maggioranza dei giocatori della Grande Inter interpellati neg\u00f2 le accuse: le uniche eccezioni furono quelle di Franco Zaglio, che defin\u00ec le pratiche dopanti di Herrera come fatto comune nel calcio dell'epoca, e Sandro Mazzola; quest'ultimo, tuttavia, ritratt\u00f2 in seguito la propria posizione, spiegando che il vero doping del \"Mago\" era a conti fatti \u00abpsicologico\u00bb e che la denuncia di suo fratello era motivata da un desiderio di \u00abrivalsa\u00bb nei confronti dell'Inter. Luna Herrera, figlia di Helenio, difese la memoria paterna argomentando che il \"Mago\", convinto salutista, forniva come stimolante ai suoi calciatori delle semplici cialde a base di acido acetilsalicilico associate a caffeina.\nLa testimonianza di Ferruccio Mazzola attribuiva a farmaci dopanti anche i decessi di numerosi giocatori della Fiorentina degli anni sessanta e settanta, cos\u00ec come a pratiche illecite sarebbero stati sottoposti nello stesso periodo i giocatori della Lazio. A tal proposito, la procura di Firenze apr\u00ec nel 2005 un'indagine sulla morte del calciatore viola Bruno Beatrice, ipotizzando che questa potesse essere stata determinata dal doping. Il 2 gennaio 2009 la procura ha, tuttavia, chiesto l'archiviazione del caso per prescrizione."}
{"id": "256864", "revid": "17654", "url": "https://it.wikipedia.org/wiki?curid=256864", "title": "Bastiano e Bastiana", "text": ""}
{"id": "256866", "revid": "14691", "url": "https://it.wikipedia.org/wiki?curid=256866", "title": "Hatria", "text": ""}
{"id": "256868", "revid": "831312", "url": "https://it.wikipedia.org/wiki?curid=256868", "title": "Giro d'Italia 1970", "text": "Il Giro d'Italia 1970, cinquantatreesima edizione della \"Corsa Rosa\", si svolse in venti tappe dal 18 maggio al 7 giugno 1970, su un percorso di 3\u00a0292 km. La vittoria fu appannaggio del belga Eddy Merckx, che complet\u00f2 il percorso in 90h08'47\", precedendo l'italiano Felice Gimondi e il connazionale Martin Van Den Bossche.\nPer il \"Cannibale\" Merckx si tratta della seconda affermazione al Giro; per la prima nella storia della manifestazione due corridori belgi salgono sul podio; i belgi inoltre riuscirono a vincere cinque tappe e, con Van Den Bossche, la classifica dei GPM. I corridori italiani si aggiudicarono ben 14 tappe (sulle 20 totali) e, con Bitossi, la classifica a punti.\nIn questa edizione del Giro fu introdotta la maglia ciclamino, sponsorizzata da Termozeta e assegnata al vincitore della classifica a punti (classifica gi\u00e0 introdotta nel 1966)."}
{"id": "256876", "revid": "77358", "url": "https://it.wikipedia.org/wiki?curid=256876", "title": "Complessit\u00e0 degli algoritmi", "text": ""}
{"id": "256878", "revid": "125953853", "url": "https://it.wikipedia.org/wiki?curid=256878", "title": "Bilinguismo", "text": "Con bilinguismo si intende genericamente la presenza di pi\u00f9 di una lingua presso un singolo o una comunit\u00e0. Il \"bilinguismo\" in senso lato costituisce la condizione pi\u00f9 diffusa a livello sia individuale sia di societ\u00e0: la vera eccezione sarebbe piuttosto il monolinguismo. Pi\u00f9 in particolare, bilinguismo si riferisce sia al concetto pi\u00f9 generale e ampio della competenza e dell'uso di due lingue, sia a quello pi\u00f9 specifico di repertorio linguistico (meglio definito come \"bilinguismo sociale\") formato da due lingue, che si oppone a diglossia. La diglossia \u00e8 dunque una specifica forma di bilinguismo in cui le due lingue disponibili sono in un rapporto gerarchico e complementare.\nClassificazione del bilinguismo.\nIl bilinguismo pu\u00f2 designare tre diversi fenomeni:\nUn'altra importante classificazione del bilinguismo \u00e8 stata\neffettuata considerando il momento in cui la seconda lingua viene acquisita dal parlante.\nSi parla infatti di:\nBilinguismo amministrativo.\nViene ordinariamente definito bilingue (o per estensione trilingue, etc.) un territorio nel quale siano ufficialmente riconosciute ai fini amministrativi pi\u00f9 lingue abitualmente parlate dalla popolazione (normalmente la lingua ufficiale dello stato e la lingua parlata dalla popolazione locale che costituisce minoranza in relazione allo Stato cui appartiene). In senso pi\u00f9 ristretto il bilinguismo presuppone che le due lingue parlate siano parificate sul piano amministrativo e dell'uso quotidiano, nonch\u00e9 che le lingue siano attivamente parlate da una significativa fascia della popolazione.\nSono elementi costitutivi del bilinguismo:\nIn riferimento al bilinguismo amministrativo si possono verificare diversi casi:\nIn relazione alla situazione locale dei territori interessati esistono diverse tipologie di bilinguismo:"}
{"id": "256879", "revid": "110157", "url": "https://it.wikipedia.org/wiki?curid=256879", "title": "Problema di copertura dei vertici", "text": "Il problema di copertura dei vertici, detto anche in inglese \"vertex cover\", appartiene alla classe di equivalenza dei problemi completi non deterministici, assieme al problema del commesso viaggiatore, il knapsack problem, ecc.\nQuesta classe di problemi \u00e8 detta NP-completo, si dice cio\u00e8 che il \"vertex cover\" o problema di copertura dei vertici \u00e8 un problema NP-completo. \u00c8 utile al riguardo la dimostrazione di equivalenza fra tutti i problemi NP-completo, come premesso. Mediante questi problemi si ottengono, ad esempio, modelli per la logistica o per il calcolo delle spese nella produzione. Il problema complementare al \"vertex-cover\" \u00e8 detto copertura degli spigoli o \"edge cover\".\nIn informatica, il problema di copertura tramite vertici \u00e8 un problema NP-completo e fu uno dei 21 problemi NP-completi di Richard Karp. \u00c8 spesso usato in complessit\u00e0 computazionale per dimostrare l'NP-completezza di problemi pi\u00f9 complicati.\nDefinizione.\nUna copertura tramite vertici di un grafo non orientato formula_1 \u00e8 un sottoinsieme formula_2 dei suoi vertici tale che ogni arco ha almeno un'estremit\u00e0 in formula_2.\nIl problema di copertura tramite vertici \u00e8 il problema di ottimizzazione combinatoria di trovare la pi\u00f9 piccola copertura tramite vertici in un grafo.\nLa copertura tramite vertici \u00e8 strettamente correlata al massimo insieme indipendente. Un insieme di vertici \u00e8 una copertura tramite vertici se e solo se il suo complemento formula_4 \u00e8 un insieme indipendente. Segue che un grafo con formula_5 vertici ha una copertura tramite vertici di cardinalit\u00e0 formula_6 se e solo se il grafo ha un insieme indipendente di cardinalit\u00e0 formula_7. In questo senso, i due problemi sono duali.\nTrattabilit\u00e0.\nIl problema di decisione associato al problema della copertura tramite vertici \u00e8 NP-completo, il che significa che \u00e8 difficile che ci sia un algoritmo efficiente che lo risolva in modo esatto. L'NP completezza pu\u00f2 essere dimostrata per riduzione da 3SAT o, come fece Karp, per riduzione dal problema della cricca. La copertura tramite vertici rimane NP-completa anche nel grafi cubici ed in grafi planari di grado almeno 3 .\nIn un grafo bipartito, l'equivalenza tra la copertura tramite vertici e l'accoppiamento massimale descritto dal teorema di K\u00f6nig permette al problema della copertura tramite vertici in grafi bipartiti di essere risolto in tempo polinomiale.\nTrattabilit\u00e0 a parametro fisso.\nNonostante il problema della copertura tramite vertici sia NP-completo, un algoritmo di forza bruta pu\u00f2 risolvere il problema in tempo formula_8. La copertura dei vertici \u00e8 quindi trattabile a parametro fisso, e se siamo interessati solo a piccoli valori di formula_6, possiamo risolvere il problema in tempo polinomiale. La strategia dell'algoritmo a forza bruta \u00e8 di scegliere un vertice e fare salti ricorsivi, con due casi ad ogni passo: inserire il vertice corrente o tutti i vertici ad esso adiacenti nella copertura tramite vertici. Sotto assunzioni ragionevoli di teoria della complessit\u00e0 computazionale, questo tempo di esecuzione non pu\u00f2 essere migliorato a formula_10.\nIn un grafo planare, comunque, una copertura tramite vertici di cardinalit\u00e0 formula_6 \"pu\u00f2\" essere trovata in tempo formula_12, cio\u00e8, il problema \u00e8 sub-esponenziale rispetto alla trattabilit\u00e0 a parametro fisso. Questo algoritmo \u00e8 di nuovo ottimo, nel senso che, sotto le stesse assunzioni di teoria della complessit\u00e0 computazionale, nessun algoritmo pu\u00f2 risolvere il problema della copertura tramite vertici in grafi planari in tempo formula_13.\nApprossimabilit\u00e0.\n\u00c8 possibile trovare un algoritmo di approssimazione di fattore 2 prendendo ripetutamente \"entrambi\" gli estremi di un arco nella copertura tramite vertici, quindi rimuovendoli dal grafo. Nessuna approssimazione con fattori costanti migliori \u00e8 nota; il problema \u00e8 APX-complete, cio\u00e8 non pu\u00f2 essere approssimato con precisione arbitraria. In particolare, la copertura minima tramite vertici \u00e8 approssimabile in formula_14 per un dato formula_15 ma non pu\u00f2 essere approssimato di un fattore di 1.3606 per qualunque grado dei vertici sufficientemente grande a meno che P=NP.\nNonostante trovare una copertura tramite vertici di cardinalit\u00e0 minima \u00e8 equivalente a trovare un insieme indipendente di cardinalit\u00e0 massima, i due problemi non sono equivalenti in quanto ad approssimabilit\u00e0. Il problema dell'insieme indipendente non ha approssimazioni a fattori costanti a meno che \"P = NP\"."}
{"id": "256883", "revid": "125669877", "url": "https://it.wikipedia.org/wiki?curid=256883", "title": "Satelliti naturali di Urano", "text": "Il pianeta Urano possiede ventisette satelliti naturali. Diversamente dalle altre lune dei pianeti del sistema solare i cui nomi sono tratti da personaggi della mitologia greca, i nomi dei satelliti uraniani provengono da opere dei poeti inglesi William Shakespeare ed Alexander Pope.\nI satelliti di Urano possono essere a grandi linee distinti in tre gruppi: tredici satelliti interni, cinque maggiori (e regolari) e nove satelliti irregolari, a seconda del tipo di orbita e della loro origine. Gli ultimi satelliti di Urano sono stati scoperti nell'agosto del 2003. Le lune interne e maggiori hanno tutte orbite prograde, mentre le orbite dei satelliti irregolari sono per lo pi\u00f9 retrograde. I satelliti interni sono piccoli corpi oscuri che condividono propriet\u00e0 e origini comuni con gli anelli di Urano. Le cinque maggiori lune sono di forma ellissoidale, a indicare che hanno raggiunto l'equilibrio idrostatico ad un certo punto del loro passato, e quattro di esse mostrano segni di processi interni come la formazione di canyon e di vulcanismo sulle loro superfici. La pi\u00f9 grande delle cinque lune maggiori, Titania, ha un diametro di 1.578\u00a0km ed \u00e8 l'ottava luna pi\u00f9 grande del sistema solare, la sua massa \u00e8 circa un ventesimo della massa della Luna terrestre. Le orbite delle lune regolari sono quasi complanari con l'equatore di Urano, che \u00e8 inclinato di 97,77\u00b0 rispetto alla sua orbita, mentre le lune irregolari hanno orbite ellittiche e fortemente inclinate e sono situate a grandi distanze dal pianeta.\nWilliam Herschel scopr\u00ec le prime due lune, Titania e Oberon, nel 1787, mentre altre tre lune maggiori furono scoperte nel 1851 da William Lassell (Ariel e Umbriel) e nel 1948 da Gerard Kuiper (Miranda (astronomiaMiranda). Le lune rimanenti furono scoperte dopo il 1985, durante il sorvolo ravvicinato della Voyager 2 o con l'aiuto di grandi telescopi da Terra o dal telescopio spaziale Hubble.\nStoria delle osservazioni.\nI primi due satelliti naturali di Urano scoperti furono Titania e Oberon, individuate da Sir William Herschel l'11 gennaio 1787 mediante un telescopio riflettore da 60 cm nei pressi di Liverpool, sei anni dopo aver scoperto il pianeta stesso. Per quasi 50 anni, lo strumento di Herschel fu l'unico col quale furono viste le lune. Negli anni '40 dell'Ottocento, strumenti migliori e una posizione pi\u00f9 favorevole di Urano nel cielo portarono a sporadiche indicazioni di altri satelliti, oltre a Titania e Oberon, e nel 1951 William Lassell scopr\u00ec Ariel e Umbriel. Con la conferma di Ariel e Umbriel, Lassell denomin\u00f2 i pianeti con il sistema di numerazione romano chiamandoli da Urano I a IV in ordine crescente di distanza dal pianeta. Successivamente, nel 1852, John Herschel, il figlio di William, diede il nome definitivo alle quattro lune allora conosciute.\nPer quasi un secolo non ci furono scoperte nei dintorni di Urano, ma nel 1948 l'astronomo statunitense Gerard Peter Kuiper scopr\u00ec un quinto satellite, Miranda, l'ultimo e il pi\u00f9 piccolo dei grandi satelliti sferici.\nDecenni dopo, grazie ai dati trasmessi a Terra dalla sonda spaziale Voyager 2 vengono progressivamente individuati undici nuovi satelliti, che portano il totale a 16; si tratta di Cordelia, Ofelia, Bianca, Cressida, Desdemona, Giulietta, Porzia, Rosalinda, Belinda, Perdita e Puck. La scoperta di Perdita \u00e8 in realt\u00e0 successiva, ma \u00e8 legata unicamente ad un riesame delle immagini raccolte nel 1986.\nUrano era l'ultimo pianeta gigante senza lune irregolari conosciute, ma dal 1997 ne sono state identificate nove irregolari orbitare lontano dal pianeta utilizzando telescopi terrestri. Nel 1997 viene scoperta Calibano, grazie alle osservazioni compiute da Brett James Gladman, Philip Nicholson, Joseph Burns e John Kavelaars con il telescopio telescopio Hale da 5 metri dell'Osservatorio di Monte Palomar, in California. Viene inoltre scoperta Sicorace; nel 1999 vengono scoperte Stefano (Brett Gladman), Prospero (Matthew Holman) e Setebos, e nel 2001 vengono individuate Trinculo (Matthew Holman), Ferdinando (Matthew Holman, John Kavelaars, Dan Milisavljevic e Brett Gladman) e Francisco. Infine nel 2003, grazie al Hubble vengono scoperte Cupido, Mab e Margherita; quest'ultima, la cui scoperta \u00e8 stata annunciata da Scott S. Sheppard nell'ottobre 2003 \u00e8 stata l'ultima luna uraniana scoperta.\nCaratteristiche e gruppi.\nIl sistema satellitare di Urano \u00e8 il meno massiccio tra quelli dei pianeti giganti, infatti la massa combinata dei cinque satelliti principali \u00e8 meno della met\u00e0 di quella del solo Tritone il maggiore dei satelliti di Nettuno. Il pi\u00f9 grande dei satelliti, Titania, ha un raggio di 789\u00a0km, meno della met\u00e0 di quella della Luna, ma leggermente superiore a quella di Rea, la seconda luna pi\u00f9 grande di Saturno, rendendo Titania l'ottava luna pi\u00f9 grande del sistema solare. Urano \u00e8 circa 10.000 volte pi\u00f9 massiccio delle sue lune\nSatelliti interni.\nUrano ha 13 lune interne le cui orbite si trovano all'interno di quella di Miranda. Questi satelliti sono connessi con gli anelli di Urano, e sono probabilmente il risultato della frammentazione di una o pi\u00f9 piccole lune. Le due lune pi\u00f9 interne Cordelia e Ofelia) sono satelliti pastori dell'anello \u03b5 di Urano, mentre la piccola luna Mab \u00e8 una fonte dell'anello \u03bc pi\u00f9 esterno. Potrebbero esserci altre due piccole lune pastore non ancora scoperte (2-7\u00a0km di raggio) situate a circa 100\u00a0km all'esterno degli anelli \u03b1 e \u03b2 di Urano.\nA 162\u00a0km, Puck \u00e8 la pi\u00f9 grande delle lune interne di Urano e l'unica fotografata in dettaglio dalla Voyager 2. Tutte le lune interne sono oggetti oscuri, la loro albedo \u00e8 inferiore al 10% e sono composte da acqua ghiacciata contaminata da materiale scuro, probabilmente organici trattati con radiazioni.\nLe piccole lune interne si perturbano costantemente a vicenda e le loro orbite sembrano caotiche e apparentemente instabili. Le simulazioni al computer mostrano che le orbite dei satelliti potrebbero incrociarsi pericolosamente e ci\u00f2 potrebbe portare a delle collisioni fra di loro in tempi relativamente brevi su scala astronomica. Desdemona ad esempio potrebbe entrare in collisione con Cressida o Giulietta entro i prossimi 100 milioni di anni.\nLune maggiori.\nI satelliti regolari di Urano si distinguono per avere orbite quasi circolari e relativamente piccole (rispetto al campo gravitazionale del pianeta) e in aggiunta sono situati molto vicino al piano equatoriale del pianeta.\nI cinque satelliti principali, Miranda, Ariel, Umbriel, Titania e Oberon, fanno tutti parte del gruppo dei satelliti regolari; il loro periodo di rotazione \u00e8 pari al periodo orbitale (similmente a quando accade per la Luna con la Terra, cio\u00e8, essi rivolgono sempre lo stesso emisfero verso la superficie di Urano, secondo un moto di rotazione sincrona).\nSi pensa che le maggiori lune di Urano si siano formate nel disco di accrescimento esistente attorno a Urano per qualche tempo dopo la sua formazione, oppure potrebbe essere il risultato di un grande impatto subito da Urano all'inizio della sua storia. Questa ipotesi \u00e8 supportata dalla loro grande inerzia termica, una propriet\u00e0 di superficie che condividono con i pianeti nani come Plutone e Haumea e differisce fortemente dal comportamento termico delle lune irregolari uraniane, paragonabile a quello dei classici oggetti transnettuniani, la cui origine \u00e8 quindi probabilmente diversa.\nI satelliti maggiori hanno una composizione chimica simile tra loro, con quantit\u00e0 simili di roccia e ghiaccio d'acqua, con l'eccezione di Miranda, costituita principalmente da ghiaccio. Ariel ha la superficie pi\u00f9 brillante e giovane e presenta il minor numero di crateri da impatto tra i cinque satelliti, mentre Umbriel, dalla superficie scura, sembra abbia la superficie pi\u00f9 antica. Si ritiene che una risonanza orbitale nel passato di 3:1 tra Miranda e Umbriel e una risonanza 4:1 tra Ariel e Titania siano responsabili del riscaldamento mareale che ha causato una notevole attivit\u00e0 endogena su Miranda e Ariel. Le superfici sono pesantemente craterizzate, anche se, ad eccezione di Umbriel, mostrano segni di rimodellamento sotto forma di lineamenti (canyon) e, nel caso di Miranda, anche di strutture ovoidali chiamate coronae. Le grandi lune possono essere differenziate internamente, con nuclei rocciosi circondati da mantelli di ghiaccio, mentre Titania e Oberon potrebbero ospitare oceani di acqua liquida al confine tra nucleo e mantello, e tutte, compresa Titania che \u00e8 la pi\u00f9 grande, non sembrano possedere un'atmosfera.\nL'asse di rotazione dei satelliti maggiori \u00e8 quasi parallelo a quello di Urano e le loro orbite seguono il piano equatoriale di Urano, quindi il percorso nel cielo del Sole differisce sostanzialmente da quello delle altre lune del sistema solare, come accade del resto al loro pianeta. Il Sole sembrerebbe seguire nel cielo un percorso circolare attorno al polo celeste di Urano, discostandosi al massimo di 7 gradi da esso. Vicino all'equatore, sarebbe visto quasi a nord o a sud (a seconda della stagione) e a latitudini superiori a 7\u00b0, il Sole traccerebbe un percorso circolare di circa 15 gradi nel cielo senza mai tramontare.\nI satelliti irregolari.\nI satelliti irregolari, contrariamente al gruppo dei regolari, presentano orbite di maggiori dimensioni, pi\u00f9 eccentriche e inclinate rispetto al piano equatoriale di Urano.\nA questo gruppo appartengono nove satelliti minori: Francisco, Calibano, Stefano, Trinculo, Sicorace, Margherita, Prospero, Setebos e Ferdinando. Tutti tranne Margherita, sono caratterizzati da un moto retrogrado di rivoluzione; questi otto satelliti vengono talvolta raggruppati nel gruppo di Sicorace.\nSi ritiene che i satelliti irregolari, a differenza dei regolari, non si siano formati all'interno del sistema uraniano, ma siano stati catturati, in tempi successivi, dalla forza di gravit\u00e0 del pianeta (il raggio della sfera di Hill di Urano \u00e8 di circa 70 milioni di chilometri).\nLe lune irregolari di Urano variano in dimensioni da 120\u2013200\u00a0km (Sicorace) a circa 20\u00a0km (Trinculo). A differenza dei satelliti irregolari di Giove, quelli di Urano non mostrano alcuna correlazione tra l'asse di rotazione e l'inclinazione orbitale. Le lune retrograde possono essere divise in due gruppi in base all'eccentricit\u00e0 orbitale. Il gruppo interno comprende quei satelliti pi\u00f9 vicini a Urano (a meno di 0,15 raggi uraniani) e moderatamente eccentrici (e=~0,2), vale a dire Francisco, Caliban, Stephano e Trinculo.[3] Il gruppo esterno (a &gt; 0,15 rH) comprende satelliti con un'elevata eccentricit\u00e0 (~0,5): Sicorace, Prospero, Setebos e Ferdinando.\nA causa dell'instabilit\u00e0 di Kozai non sono conosciute lune con inclinazione intermedie da 60 \u00b0a 140\u00b0. In questa regione di instabilit\u00e0, le perturbazioni solari all'apoapse fanno s\u00ec che le lune acquisiscano grandi eccentricit\u00e0 che portano a collisioni con i satelliti interni oppure all'espulsione dal sistema uraniano. La vita delle lune nella regione di instabilit\u00e0 va da 10 milioni a un miliardo di anni.\nMargaret \u00e8 l'unica luna irregolare conosciuta con orbita prograda e nel 2015 era quella con l'orbita pi\u00f9 eccentrica tra i satelliti naturali nel sistema solare (\"e\"=0,81), sebbene la luna di Nettuno Nereide abbia un'eccentricit\u00e0 media pi\u00f9 alta.\nProspetto.\nSegue un prospetto con i dati dei 27 satelliti di Urano conosciuti, ordinati per periodo di rivoluzione intorno al pianeta. Sono evidenziati in violetto i satelliti abbastanza massicci da possedere una forma sferoidale, e in grigio scuro i satelliti irregolari, probabilmente catturati in un secondo momento dalla forza di gravit\u00e0 del pianeta.\nNote sui nomi.\nAlcuni asteroidi hanno dei nomi simili ad alcuni satelliti di Urano; si tratta di 171 Ophelia, 218 Bianca, 548 Kressida, 593 Titania, 666 Desdemona, 763 Cupido, 900 Rosalinde, 1131 Porzia, 1285 Julietta e 2758 Cordelia."}
{"id": "256886", "revid": "277947", "url": "https://it.wikipedia.org/wiki?curid=256886", "title": "Doret", "text": "Di origine francese \u00e8 l'inventore di una macchina per la produzione del cioccolato. Nel 1778 mise a punto una macchina automatica, idraulica, che permetteva di macinare la pasta di cacao e vaniglia e mescolarla con lo zucchero.\nIl signor Doret cre\u00f2 cos\u00ec il primo sistema industriale in grado di creare quelle che attualmente sono le barrette di cioccolata, talmente interessante che fu acquisito dalla famiglia Caffarel che cos\u00ec si presentavano alla loro clientela: \u201cCaffarel padre e figlio produttori di cioccolato, mediante macchina idraulica, premiata da Sua Maest\u00e0, di stanza fuori Porta Susa, nel proprio fabbricato, sulla passeggiata del Principe Eugenio, con deposito in Piazza Castello accanto al 14\u201d."}
{"id": "256893", "revid": "119238501", "url": "https://it.wikipedia.org/wiki?curid=256893", "title": "Premi Oscar 1934", "text": "La 6\u00aa edizione della cerimonia di premiazione degli Oscar si \u00e8 tenuta il 16 marzo 1934 al \"Fiesta Room\" dell'Hotel Ambassador di Los Angeles. Il conduttore della serata \u00e8 stato l'attore statunitense Will Rogers.\nVincitori e candidati.\nVengono di seguito indicati in grassetto i vincitori. &lt;br&gt;\nOve ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "256923", "revid": "125859228", "url": "https://it.wikipedia.org/wiki?curid=256923", "title": "Google Earth", "text": "Google Earth \u00e8 un software che genera immagini virtuali della Terra utilizzando immagini satellitari ottenute dal telerilevamento terrestre, fotografie aeree e dati topografici memorizzati in una piattaforma GIS. Il programma \u00e8 distribuito gratuitamente dalla societ\u00e0 Google LLC.\nStoria.\nInizialmente il programma si chiamava \"Keyhole\" ed era sviluppato dalla Keyhole, inc. ma nel 2004 la societ\u00e0 venne acquisita da Google e il software rinominato di conseguenza. Esistono diverse versioni, sia per personal computer con sistema operativo Microsoft Windows, macOS o Linux, sia per dispositivi mobili basati su piattaforma Android e iOS per iPhone.\nDescrizione.\nGoogle Earth \u00e8 un'applicazione grafica tridimensionale che permette di visualizzare fotografie aeree e satellitari della Terra con un dettaglio molto elevato. Nelle principali citt\u00e0 del pianeta il programma \u00e8 in grado di mostrare immagini con una risoluzione spaziale inferiore al metro quadrato.\nIl programma non consente solamente di visualizzare le informazioni, ma consente anche al singolo utente di immettere delle informazioni aggiuntive che vengono visualizzate dal programma e che possono essere condivise con gli altri utilizzatori del programma sparsi per il pianeta.\nGoogle Earth mostra una rappresentazione tridimensionale del terreno all'utilizzo dei dati DEM (Digital Elevation Model) collezionati durante la missione NASA Shuttle Radar Topography Mission. Da novembre 2006 sono stati integrati ulteriori dati DEM per migliorare la rappresentazione tridimensionale.\nIl linguaggio KML \u00e8 utilizzato all'interno del programma per gestire dati geospaziali in tre dimensioni.\nGoogle Earth pu\u00f2 essere utilizzato fornendogli coordinate geografiche, indirizzi o semplicemente navigando sul pianeta con il mouse.\nLa maggior parte delle grandi citt\u00e0 sono disponibili in alta risoluzione in modo da potere vedere gli edifici, le strade e le macchine presenti.\nIl 19 aprile 2017 Google Earth ha rilasciato una nuova funzione: \u00e8 possibile vedere i luoghi in 3D, come se si stesse volando sopra il pianeta.\nEdifici tridimensionali.\nUna caratteristica implementata da Google nel programma dopo l'acquisizione di Keyhole \u00e8 stata la possibilit\u00e0 di vedere la rappresentazione tridimensionale di molti edifici di 39 citt\u00e0 statunitensi.\nIl database proviene da Sanborn.\nL'opzione si limitava a sovrapporre alle immagini dei poligoni grigi che rappresentavano la topologia degli edifici.\nNelle ultime versioni \u00e8 possibile vedere edifici tridimensionali anche nelle citt\u00e0 del resto del mondo: alcuni utenti, hanno infatti creato degli edifici in 3D e li hanno sovrapposti nei luoghi originali. In particolare le principali citt\u00e0 del mondo presentano queste sovrapposizioni, ad esempio Milano, Monaco di Baviera, Barcellona, Amburgo, dove gli edifici del centro sono stati tutti ampiamente ricostruiti in minuziosi modelli 3D, siano essi monumenti o comuni abitazioni.\nI poligoni grigi delle precedenti versioni sono stati coperti da texture atte a rendere pi\u00f9 realistici i modelli 3D.\nPer aumentare il numero di edifici 3D, \u00e8 stato messo a disposizione il \"Modellatore edifici 3D\" attraverso il quale \u00e8 possibile creare modelli 3D con texture, posizionando gli enti geometrici sopra le immagini aeree dell'edificio scelto e salvarlo accedendo con il proprio account Gmail. \u00c8 possibile fare questo solo con limitate zone di alcune citt\u00e0 del mondo.\nUn altro tool molto utilizzato per la generazione dei modelli 3D \u00e8 SketchUp di Trimble, che permette la generazione di edifici offline.\nNel giugno 2012 Google ha annunciato che gli edifici tridimensionali saranno generati automaticamente attraverso l'impiego di stereofotogrammetria da foto aeree.\nInizialmente disponibili solo nella versione mobile (Android e iOS), i nuovi edifici tridimensionali sono stati inclusi anche nelle versioni Desktop a partire dalla versione 7 del programma disponibile per Windows, Mac e Linux.\nGoogle Earth Community.\nQuesta community si occupa di aggiungere informazioni a Google Earth. Il link al sito \u00e8 accessibile dalla pagina principale del programma o dall'help incluso nel programma. Una volta registrati si possono aggiungere dei punti sensibili che poi verranno condivisi con gli altri utilizzatori del programma.\nVersioni.\nMac.\nLa versione per Mac OS X \u00e8 stata pubblicata il 10 gennaio 2006.\nLinux.\nGoogle Earth \u00e8 disponibile per il sistema operativo Linux a partire dalla versione 4.\nAndroid.\nGoogle Earth per Android \u00e8 stato pubblicato il 22 febbraio 2010.\niOS.\nGoogle Earth \u00e8 stato pubblicato gratuitamente per iOS il 27 ottobre 2008.\nUtilizza l'interfaccia multitouch per la navigazione e permette la localizzazione attraverso l'Assisted GPS disponibile su iPhone.\nInizialmente il supporto dei layer era limitato a Wikipedia e Panoramio\nGoogle Earth Pro.\n\"Google Earth Pro\" \u00e8 la versione del programma orientata ad un utilizzo commerciale, ha molte caratteristiche aggiuntive rispetto alla versione base e permette l'esecuzione di software aggiuntivo. Dal 2015 tale versione \u00e8 stata resa gratuita.\nRispetto al programma base questa versione offre in pi\u00f9\nGoogle Earth Plus.\nGoogle Earth Plus era una versione a pagamento del programma base (non pi\u00f9 disponibile dal 3 dicembre 2008). Rispetto al programma base questa versione offriva in pi\u00f9\nSoftware alternativi.\nDalla versione 4.0 dell'ambiente desktop KDE per il sistema operativo Linux ed altre piattaforme, \u00e8 disponibile Marble, un programma \"open source\" che utilizza la cartografia della NASA.\nSempre in ambito di software libero (\"Open Source Software\") \u00e8 disponibile l'applicazione OssimPlanet, basata sulla libreria per l'elaborazione di immagini geo-riferite: Open Source Software Image Mapping (OSSIM), attualmente utilizzato in ambito governativo e disponibile sotto licenza LGPL. OssimPlanet \u00e8 un software all'avanguardia per la visualizzazione tridimensionale di dati geo-riferiti, supporta collegamenti wms (\"web mapping service\") sincronizzazione remota, modelli 3D (KML, KMZ), effemeridi, connessione GPS. OssimPlanet a differenza di Google Earth \u00e8 basato su un differente motore di rendering che permette di visualizzare file locali per la rappresentazione tridimensionale del territorio garantendo una precisione centimetrica.\nLa NASA ha sviluppato NASA World Wind, un globo virtuale open source multipiattaforma.\nGiochi basati su Google Earth.\nSimulatore di volo.\nIl simulatore di volo fu inserito inizialmente come easter egg dalla versione 4.2 di Google Earth (attivabile premendo ). Dalla versione 4.3 \u00e8 stato reso pubblico e accessibile anche dal men\u00f9 del programma.\nSi possono scegliere 2 aerei con caratteristiche diverse:\nPer avere le istruzioni del simulatore di volo, basta entrare nel simulatore premendo (o accedendo dal men\u00f9 per le versioni 4.3 e successive) e poi premere .\nAltri giochi.\nGEWar - Gioco gratuito di guerra online. L'obiettivo \u00e8 conquistare pi\u00f9 citt\u00e0 possibili, per far questo si utilizza come valuta di scambio i geos che si ricavano dalle miniere, dalle piantagioni o dalle estrazioni petrolifere. I geos possono essere utilizzati anche per costruire un esercito che pu\u00f2 essere utilizzato per attaccare le altre citt\u00e0 o difendere la propria.\nSul sito PlanetInAction.com sono disponibili vari giochi gratuiti basati su Google Earth.\nCritiche.\nNomi controversi.\nGoogle Earth e Google Maps mostrano delle etichette con indicati i luoghi osservati, ma alcuni luoghi nel pianeta sono contesi tra due Stati, come per esempio la Corea peninsulare, che il Giappone indica con dei nomi propri. Il programma per le etichette utilizza i nomi giapponesi e questo ha prodotto dei commenti molto critici da parte dei coreani.\nSebbene nell'ultima versione la maggior parte dei nomi sia stata opportunamente corretta, il software \u00e8 stato criticato anche dagli utenti di Taiwan, dato che l'isola era indicata come provincia della Cina. La rimozione dell'etichetta associata a Taiwan ha invece prodotto delle rimostranze da parte dei cinesi.\nRimedi.\nQuanti gestiscono servizi di questo tipo pongono delle restrizioni quali: immagini registrate, non in diretta; un'altezza massima dal suolo al di sotto della quale non vengono inviate le immagini satellitari, tipicamente soprastante i centri abitati; l'impossibilit\u00e0 di ingrandire le immagini per certe zone, come quelle sensibili per la sicurezza nazionale.\nControversie legali.\nNel 1993 la societ\u00e0 tedesca Art+Com svilupp\u00f2 Terravision, un programma di mappatura 3D nato come \"rappresentazione virtuale in rete della terra basata su immagini satellitari, riprese aeree, dati di altitudine e dati architettonici\", successivamente brevettato nel 1995.\nNel 2001 fu commercializzato Google Earth e, nel 2006, Art+Com contatt\u00f2 Google. Il CTO di Google Michael Jones visit\u00f2 lo studio di Berlino per discutere di un'eventuale licenza e Michelle Lee, avvocato di Google, mostr\u00f2 interesse per il brevetto, tuttavia Art+Com non accett\u00f2 l'offerta, rinnov\u00f2 il proprio brevetto nel 2010 e chiese a Google di ottenere una licenza di utilizzo per il loro brevetto. Ci\u00f2 non si verific\u00f2 e nel febbraio 2014 Art+Com intent\u00f2 una causa per violazione di brevetto contro Google, chiedendo 100 milioni di dollari USA.\nNel maggio 2016 la giuria del tribunale distrettuale del Delaware scopr\u00ec che un sistema di visualizzazione geografica dello Stanford Research Institute (SRI) noto come \"SRI TerraVision\" era gi\u00e0 in uso prima di Terravision. Nell'ottobre 2017 la Corte d'Appello del Circuito Federale conferm\u00f2 tale decisione e invalid\u00f2 il brevetto di Art+Com.\nLa controversia legale \u00e8 protagonista, in una trasposizione romanzata dei fatti reali, della miniserie tedesca del 2021 \"Il codice da un miliardo di dollari\"."}
{"id": "256924", "revid": "127054", "url": "https://it.wikipedia.org/wiki?curid=256924", "title": "Governo Rumor III", "text": "Il Governo Rumor III \u00e8 stato il venticinquesimo esecutivo della Repubblica Italiana, il quarto della V legislatura.\n\u00c8 rimasto in carica dal 28 marzo al 6 agosto 1970 per un totale di 131 giorni, ovvero 4 mesi e 9 giorni.\nIl governo ottenne la fiducia al Senato il 10 aprile 1970 con 167 voti a favore e 117 contrari.\nIl governo ottenne la fiducia alla Camera il 17 aprile 1970 con 348 voti a favore e 239 contrari.\nIn seguito a un possibile sciopero generale dei lavoratori FIAT e di altre importanti categorie, contrasti tra i vari partiti della maggioranza, che a parere del presidente del consiglio non avrebbero agevolato il futuro \"cammino\" del governo, Rumor si dimise improvvisamente il 6 luglio.\nStoria.\nLa tensione sindacale, le prossime elezioni regionali e il divorzio sono gli argomenti principali delle trattative per la costituzione di un nuovo governo. I partiti del centro-sinistra indicano Mariano Rumor per l'incarico ma l'accordo appare lontano. Saragat \u00e8 costretto a conferire due mandati consultivi a Fanfani e Moro, che nonostante tutto non riescono a portare a termine il compito affidato. Come gi\u00e0 avvenuto per la crisi precedente a spronare un accordo di governo per un terzo governo Rumor \u00e8 lo spauracchio delle elezioni anticipate che, si ritiene, finirebbero abbinate con quelle per le regioni. Varato dopo una crisi di quasi due mesi il governo, minato dalle lotte sindacali, dalle pressioni vaticane contro il divorzio e da forti contrasti interni alla DC, si dimette a sorpresa dopo cinque mesi e qualche giorno per l'impossibilit\u00e0 di mettere mano al crescendo dei problemi politici e sociali senza un chiarimento di posizione di tutti i partiti, anche quelli di opposizione.\nCronologia.\nSalvo diversa indicazione le notizie sono tratte dal sito dellarepubblica.it, richiamato in bibliografia"}
{"id": "256926", "revid": "125962649", "url": "https://it.wikipedia.org/wiki?curid=256926", "title": "Colonialismo italiano", "text": "Il colonialismo italiano ebbe inizio alla fine del XIX secolo, con l'acquisizione pacifica dei porti africani di Assab e Massaua, sul mar Rosso. A seguito della spartizione dell'Africa da parte delle potenze europee (1881-1914), il Regno d'Italia deteneva il controllo dell'Eritrea e della Somalia, oltre che di Cirenaica, Tripolitania e Isole egee, sottratte all'Impero ottomano nel corso della guerra italo-turca (1911-1912). Sussisteva anche una concessione italiana a Tientsin, in Cina, sin dal 1901. Nel corso della prima guerra mondiale, un corpo di spedizione italiano occup\u00f2 preventivamente l'Albania meridionale per impedirne la conquista da parte dell'Impero austro-ungarico, instaurandovi un protettorato (1917-1920).\nIl regime fascista di Benito Mussolini, salito al potere dopo il conflitto mondiale, manifest\u00f2 l'intenzione di espandere i possedimenti del regno e soddisfare le pretese degli irredentisti. Nel 1934 Cirenaica e Tripolitania furono unite nella Libia italiana; con la guerra del 1935-36 l'Italia conquist\u00f2 l'Etiopia, che fu unita ad Eritrea e Somalia per dare vita all'Africa Orientale Italiana. In tale occasione Vittorio Emanuele III assunse il titolo imperiale d'Etiopia e fu proclamata ufficialmente la nascita dell\"'Impero italiano\". Nel 1939 fu nuovamente invasa l'Albania, regno, che fu quindi posto in unione personale con quello d'Italia.\nDopo l'entrata dell'Italia nella seconda guerra mondiale nel 1940, il territorio metropolitano del regno, assieme a quello delle colonie e delle zone di occupazione militare, raggiunse la sua massima espansione. I territori italiani - oltre a quelli fin qui citati - si estendevano allora da parte della Francia meridionale ai protettorati e alle occupazioni nei Balcani (Slovenia, Dalmazia, Croazia, Montenegro, Grecia), alla Somalia britannica. Sia le colonie storiche sia le acquisizioni pi\u00f9 recenti andarono tuttavia perdute a causa delle successive vicende belliche.\nNonostante dopo la caduta del fascismo (25 luglio 1943) l'Italia si fosse schierata al fianco degli Alleati con l'armistizio di Cassibile (8 settembre 1943), il trattato di pace del 1947 le impose la perdita di tutte le colonie con la sola eccezione della Somalia, nel 1950 assegnata alla neonata Repubblica Italiana sotto la forma di amministrazione fiduciaria delle Nazioni Unite. Nel 1960 l'amministrazione fiduciaria termin\u00f2 e la Somalia ottenne l'indipendenza, sancendo cos\u00ec la fine dell'ottantennio coloniale italiano.\nStoria.\nLa posizione degli Stati preunitari.\nNel periodo delle grandi esplorazioni geografiche (a partire dal XV secolo) alcuni paesi europei cominciarono ad estendere i propri domini oltreoceano e a creare dei veri e propri imperi coloniali (in particolare nelle Americhe), ad opera soprattutto di Spagna, Portogallo, Francia, Paesi Bassi, Inghilterra e anche Danimarca, Svezia e Curlandia.\nGli Stati italiani non parteciparono a tali espansioni. Solo Ferdinando I granduca di Toscana fece l'unico tentativo italiano di creare colonie in America, organizzando nel 1608 una spedizione nel nord del Brasile sotto il comando del capitano inglese Robert Thornton. Tuttavia Thornton, al suo ritorno dal viaggio preparatorio nel 1609 (era stato sul Rio delle Amazzoni), trov\u00f2 Ferdinando I morto e il suo successore, Cosimo II, abbandon\u00f2 il progetto. \nIl 29 maggio 1537, dallo Stato Pontificio, papa Paolo III Farnese pubblic\u00f2 la bolla \"Veritas Ipsa\" (conosciuta anche come \"Sublimis Deus\") nella quale condannava duramente la riduzione in schiavit\u00f9 degli amerindi (indifferentemente se questi ultimi fossero o meno cattolici) da parte dei colonizzatori, minacciando i trasgressori di scomunica.\nLa politica del Regno d'Italia e lo \"schiaffo di Tunisi\".\nDopo la nascita del Regno d'Italia, il neonato Stato mostr\u00f2 interesse per l'Asia (dove la sua attivit\u00e0 coloniale si limiter\u00e0 tuttavia alle piccole concessioni cinesi di Tientsin e Shanghai) ma anche per l'Africa. Il governo Cavour IV fece infatti un tentativo - stroncato prontamente da inglesi e francesi - di creare una piccola colonia, inizialmente commerciale, sulla costa della Nigeria e nell'isola portoghese del Pr\u00edncipe. \nSuccessivamente si consider\u00f2 la Tunisia, ove si era stabilita da qualche anno una comunit\u00e0 di italo-tunisini. Nel 1869 infatti, nell'ambito dei negoziati con Napoleone III e l'Austria per creare un'alleanza italo-franco-austriaca in funzione antiprussiana, il governo Menabrea riusc\u00ec a ottenere l'assenso da parte dei due Paesi di consentire l'occupazione italiana di Biserta; il progetto non ebbe per\u00f2 modo di realizzarsi per l'interruzione dei negoziati di alleanza e la successiva caduta di Napoleone III. Tuttavia il desiderio di stabilire una presenza italiana in Tunisia continu\u00f2 nel corso del decennio seguente, fino a quando l'improvvisa imposizione del protettorato francese in Tunisia nel maggio 1881 mise fine a ogni progetto in tal senso, provocando un'indispettita reazione del governo Depretis e una svolta nella politica estera italiana. Fu proprio per l'azione improvvisa della Francia - ricordato in Italia come lo \"schiaffo di Tunisi\" - che il governo italiano intraprese i contatti diplomatici con la Germania e l'Austria-Ungheria che portarono alla firma del trattato della Triplice Alleanza nel 1882, determinando cos\u00ec l'interruzione del processo di riunificazione nazionale con la Venezia Tridentina e la Venezia Giulia ancora in mano all'Impero austriaco.\nFrizioni con la Francia si ebbero, nel medesimo periodo, anche in Algeria, dove a Bona era attiva una comunit\u00e0 italiana di pescatori di corallo.\nI progetti in Asia.\nNei primi due decenni dopo l'unit\u00e0, l'Italia guardava con un certo interesse ai pochi territori asiatici ancora liberi da altre potenze coloniali, in particolare nelle Indie orientali.\nNel 1864-1865 vi fu un tentativo di acquistare le isole Nicobare dalla Danimarca. Il Ministro dell'Agricoltura e del Commercio Luigi Torelli avvi\u00f2 un negoziato che sembr\u00f2 inizialmente andare in porto, ma che termin\u00f2 bruscamente con la caduta del secondo governo La Marmora. I negoziati per l'acquisto furono abbandonati e mai pi\u00f9 ripresi (nel 1868 la Danimarca vendette l'arcipelago alla Gran Bretagna).\nAllo stesso periodo risale anche il progetto dell'avventuriero Celso Cesare Moreno di stabilire una presenza italiana nell'isola di Sumatra. Moreno aveva vissuto a lungo nel sultanato di Aceh, dove era entrato in confidenza con il sultano Ibrahim, il quale gli aveva dato in sposa una delle sue figlie; tornato in Italia nel 1864 si era attivato subito per convincere l'opinione pubblica della necessit\u00e0 per il giovane Regno di espandere la propria sfera d'influenza in Asia sud-orientale, avendo anche un colloquio con il re. Il disinteresse del governo provoc\u00f2 la fine dei sogni di Moreno, il quale aveva progettato la creazione di una colonia sull'isola di Pulau Weh e l'istituzione di un protettorato italiano sul sultanato di Aceh per difenderlo dall'espansione olandese.\nAlla fine del 1869 l'esploratore Giovanni Battista Cerruti fu mandato nella Nuova Guinea per allacciare rapporti con le popolazioni locali, ottenendo buoni risultati per la creazione di un'eventuale colonia commerciale e/o penale, ma il timore di inimicarsi il Regno Unito e i Paesi Bassi fece fallire tutto. Cerruti infatti era tornato nel 1870 a Firenze con bozze di trattati firmati dai sultani delle isole di Aru, Kai e Balscicu nella Nuova Guinea che ufficializzavano la sovranit\u00e0 italiana, (il Cerruti aveva finanche preso possesso di alcuni settori della costa settentrionale ed occidentale nella Nuova Guinea in nome dell'Italia). Nel 1883 il governo italiano chiese a quello britannico per via diplomatica se avesse accettato che la Nuova Guinea potesse diventare una colonia italiana: al rifiuto britannico l'Italia abbandon\u00f2 ogni tentativo di colonizzazione nel Pacifico asiatico. In conclusione vi sono diverse opinioni sulla considerazioni di esse come colonie italiane, la maggioranza delle opinioni le riconoscono come occupazioni temporanee.\nNel 1880 il barone Von Overbeck, console dell'Impero austro-ungarico ad Hong Kong, visto il rifiuto del proprio governo di sostegno nella sua concessione del Borneo settentrionale (l'attuale stato di Sabah della Malaysia), chiese al governo italiano se fosse interessato ad acquisire la concessione e creare la prima colonia italiana nell'Asia insulare, ma il progetto naufrag\u00f2 per il rifiuto di Roma di intervenire, lasciando cos\u00ec mano libera alla Gran Bretagna, che occup\u00f2 successivamente la concessione, inglobandola nella Malesia britannica. La motivazione iniziale di Von Oberbeck riguardava la possibilit\u00e0 di creare una colonia penale del governo italiano nell'area di Sabah:\nI primi insediamenti nel corno d'Africa.\nI primi tentativi riusciti di creare i primi possedimenti coloniali risalgono ai governi della Sinistra di Agostino Depretis e di Francesco Crispi, anche se alcuni governi precedenti avevano appoggiato, sebbene non in maniera esplicita, alcune iniziative private, come l'acquisizione della baia di Assab da parte della Compagnia di Navigazione Rubattino. Oltre a questo, nel corso degli anni 1880 vi furono almeno tre tentativi ufficiali del governo italiano per l'acquisizione di un porto nel mar Rosso il quale potesse fungere da base verso un futuro impero coloniale in Asia o in Africa.\nOltre all'acquisto di Assab dalle mani della compagnia Rubattino (nel 1882), lo Stato italiano cerc\u00f2 di acquistare ed occupare il porto di Zeila, a quel tempo controllato dagli egiziani, ma senza esito. Quando gli egiziani dovettero ritirarsi dal corno d'Africa nel corso del 1884, i diplomatici italiani fecero un accordo con la Gran Bretagna per l'occupazione del porto di Massaua (avvenuta nel 1885) che assieme ad Assab form\u00f2 i cosiddetti possedimenti italiani nel mar Rosso, dal 1890 raggruppati nella Colonia eritrea.\nPer i governi crispini, la citt\u00e0 di Massaua divent\u00f2 il punto di partenza per un progetto che doveva sfociare nel controllo dell'intero Corno d'Africa. Agli inizi degli anni ottanta questa zona era abitata da popolazioni etiopiche, dancale, somale e oromo autonome o sottoposte formalmente a diversi dominatori: gli egiziani (lungo le coste del mar Rosso), sultani (Harar, Obbia e Zanzibar i pi\u00f9 importanti), emiri o capi tribali. Diverso il caso dell'Etiopia, allora retta dal Negus Neghesti (\"Re dei Re\") Giovanni IV, ma con la presenza di un secondo Negus (re) nei territori del sud: Menelik.\nAttraverso gli studiosi e i commercianti italiani che frequentavano la zona gi\u00e0 dagli anni sessanta, l'Italia cerc\u00f2 di dividere i due Negus al fine di penetrare, dapprima politicamente e in seguito militarmente, all'interno dell'altopiano etiopico. Tra i progetti vi furono l'occupazione della citt\u00e0 di Harar, l'acquisto di Zeila dai britannici e l'affitto del porto di Chisimaio posto alla foce del Giuba in Somalia. Tutti e tre i progetti non si conclusero positivamente, in particolare la presa della citt\u00e0 di Harar da parte delle forze etiopiche di Menelik imped\u00ec l'esecuzione di un'operazione simile da parte delle forze italiane. Durante la guerra d'Eritrea, la disfatta nella battaglia di Dogali del 1887, segn\u00f3 una brusca interruzione dell'espansione italiana ai danni dell'Impero d'Etiopia.\nNel frattempo si aveva l'espansione dell'influenza italiana anche sulle rive africane dell'Oceano Indiano, in territori popolati da trib\u00f9 somale. Nel 1889 l'Italia ottenne, tramite un accordo da parte del console italiano ad Aden con i rispettivi sultani, il protettorato sul Sultanato di Obbia e su quello della Migiurtinia. Nel 1892 il sultano di Zanzibar concesse in affitto i porti del Benadir (fra cui Mogadiscio e Brava) alla societ\u00e0 commerciale \"Filonardi\". Il Benadir, sebbene gestito da una societ\u00e0 privata, fu sfruttato dal Regno d'Italia come base di partenza per delle spedizioni esplorative verso le foci del Giuba e dell'Omo e per l'assunzione di un protettorato sulla citt\u00e0 di Lugh. Nel 1905 il governo italiano assunse direttamente l'amministrazione del Benadir a seguito delle accuse rivolte alla Societ\u00e0 Filonardi di aver tollerato o addirittura collaborato alla perpetuazione della tratta degli schiavi.\nNel 1908 anche il Sultanato di Geledi, ormai in declino sotto il regno del sovrano Osman Ahmed, venne proclamato protettorato italiano.\nLa guerra d'Abissinia.\nA seguito della sconfitta e della morte dell'imperatore Giovanni in una guerra contro i dervisci sudanesi, l'esercito italiano di stanza a Massaua occup\u00f2 (1889) una parte dell'altopiano etiopico, compresa la citt\u00e0 di Asmara, sulla base di precedenti ambigui accordi fatti con Menelik il quale, con la morte del rivale, era riuscito a farsi riconoscere Negus Neghesti. A seguito del trattato di Uccialli, Menelik accett\u00f2 la presenza degli italiani sull'altopiano e di utilizzare l'Italia come canale di relazione con paesi esteri. Quest'ultimo riconoscimento venne trascritto come obbligatorio nella versione italiana del trattato, comunicata alle altre potenze europee, ma come semplice opzione nella versione in lingua amarica. Per le leggi internazionali dell'epoca riconoscere l'obbligo a servirsi di un certo paese significava l'accettazione di un protettorato.\nIl trattato pose le basi per lo scoppio di un conflitto e la successiva avanzata italiana in Abissinia (ora Etiopia). Dopo la sconfitta che l'Italia sub\u00ec il 1\u00ba marzo 1896 nella battaglia di Adua, il 26 ottobre 1896 fu conclusa la pace di Addis Abeba, con la quale l'Italia rinunciava alle sue mire espansionistiche in Abissinia. La disfatta provoc\u00f2 forti reazioni in tutta Italia: vi fu chi propose un immediato rilancio del progetto coloniale e chi, come una parte del partito socialista, propose di abbandonare immediatamente queste imprese.\nLa campagna contro i derviscii.\nLa sconfitte subite dai mahdisti ad Agordat da parte delle truppe italiane ed ascare, spinse il generale Oreste Baratieri ad ordinare un'incursione oltre il confine con il Sudan. Il 16 luglio 1894, Baratieri condusse personalmente una colonna di 2.600 tra ascari ed italiani verso la citt\u00e0 sudanese di Cassala, conquistandola dopo un breve combattimento; a Cassala venne lasciato un presidio al comando del maggiore Domenico Turitto, mentre Baratieri con il grosso delle truppe rientr\u00f2 in Eritrea. Nelle intenzioni degli italiani, Cassala doveva fare da trampolino di lancio per una campagna contro lo stato mahdista da tenersi in collaborazione con i britannici, ma questi ultimi rifiutarono l'aiuto italiano, temendo che esso celasse mire espansionistiche in Sudan.\nLa guarnigione italiana di Cassala venne ritirata nel dicembre del 1897, quando la citt\u00e0 venne restituita agli anglo-egiziani; la rivolta madhista terminer\u00e0 infine con la vittoria britannica nella battaglia di Omdurman, il 2 settembre 1898.\nLa rivolta dei boxer e la concessione di Tientsin.\nIn Cina l'Italia aveva inizialmente dei quartieri nella Concessione Internazionale di Shangai, a Pechino e Hankow. Nel 1899 vi era stato un ulteriore tentativo, mediante ultimatum, del governo italiano di ottenere dalla Cina (dopo che nell'anno precedente questa aveva gi\u00e0 ceduto localit\u00e0 e basi costiere alla Germania, alla Russia, alla Francia e alla Gran Bretagna) la cessione della baia di Sanmen e il riconoscimento della provincia di Zhejiang come area di influenza economica italiana. Il tentativo (anche a causa dell'improvviso venir meno dell'iniziale sostegno britannico) si risolse in un disastro diplomatico, il primo successo cinese su una grande potenza europea, e provoc\u00f2 la caduta del primo governo Pelloux. \nDurante la Rivolta dei Boxer in Cina (1899-1901), l'Italia intervenne nel Paese asiatico con un corpo di spedizione, al fianco delle altre Grandi Potenze. Alla fine del conflitto, il governo cinese concesse all'Italia una piccola zona nella citt\u00e0 di Tientsin.\nLa conquista della Libia.\nTra il 1911 e il 1912 il Governo Giolitti, dopo una serie di accordi con la Gran Bretagna e la Francia, che ribadivano le rispettive sfere d'influenza nell'Africa settentrionale, dichiar\u00f2 guerra all'Impero ottomano. Per costringere la Turchia alla resa, gli Italiani spostarono le operazioni militari nel mar Egeo e occuparono Rodi e le isole del Dodecaneso. La Turchia dovette cedere con la pace di Losanna nel 1912 e l'Italia occup\u00f2 la Tripolitania e la Cirenaica, dando vita alla formazione della colonia della Libia italiana, il cui possesso venne consolidato nel corso degli anni venti e trenta.\nLa guerra italo-turca fu combattuta dal Regno d'Italia contro l'Impero ottomano tra il 29 settembre 1911 e il 18 ottobre 1912, per conquistare le regioni nordafricane della Tripolitania e della Cirenaica. Durante il conflitto fu occupato anche il Dodecaneso nel Mar Egeo; quest'ultimo avrebbe dovuto essere restituito ai turchi alla fine della guerra, ma rimase sotto amministrazione provvisoria da parte dell'Italia fino a quando, con la firma del trattato di Losanna nel 1912, la Turchia rinunci\u00f2 a ogni rivendicazione, e riconobbe ufficialmente la sovranit\u00e0 italiana sui territori perduti nel conflitto.\nNel corso della guerra, l'impero ottomano si trov\u00f2 notevolmente svantaggiato, poich\u00e9 pot\u00e9 rifornire il suo piccolo contingente in Libia solo attraverso il Mediterraneo. La flotta turca non fu in grado di competere con la Regia Marina e gli Ottomani non riuscirono ad inviare rinforzi alle province nordafricane. Pur se minore, questo evento bellico fu un importante precursore della prima guerra mondiale, perch\u00e9 contribu\u00ec al risveglio del nazionalismo nei Balcani. Osservando la facilit\u00e0 con cui gli italiani avevano sconfitto i disorganizzati turchi ottomani, i membri della Lega Balcanica attaccarono l'Impero prima del termine del conflitto con l'Italia.\nLa guerra registr\u00f2 numerosi progressi tecnologici nell'arte militare tra cui, in particolare, l'impiego dell'aeroplano (furono schierati in totale 9 apparecchi) sia come mezzo offensivo che come strumento di ricognizione. Il 23 ottobre 1911 il pilota capitano Carlo Maria Piazza sorvol\u00f2 le linee turche in missione di ricognizione, e il 1\u00ba novembre dello stesso anno l'aviatore Giulio Gavotti lanci\u00f2 a mano la prima bomba aerea (si disse grande come un'arancia) sulle truppe turche di stanza in Libia. Altrettanto significativo fu l'impiego della radio con l'allestimento del primo servizio regolare di radiotelegrafia campale militare su larga scala, organizzato dall'arma del genio sotto la guida del comandante della compagnia R.T. Luigi Sacco e con la collaborazione dello stesso Guglielmo Marconi. Infine, il conflitto libico registr\u00f2 il primo utilizzo nella storia di automobili in una guerra: le truppe italiane furono dotate di autovetture Fiat e motociclette SIAMT. Nel novembre 1912 il quarto governo Giolitti istitu\u00ec il ministero delle colonie.\nLa \"grande guerra\", il periodo interbellico e la politica del fascismo.\nNel corso della prima guerra mondiale, un corpo di spedizione italiano occup\u00f2 preventivamente l'Albania meridionale per impedirne la conquista da parte dell'Impero austro-ungarico, instaurandovi un protettorato (1917-1920).\nPoco dopo la fine della guerra, il Regno invi\u00f3 un corpo di spedizione che procedette all'occupazione dell'Anatolia sudoccidentale per un breve periodo. Una delle richieste italiane durante la stesura del trattato di Versailles del 1919, dopo la fine della prima guerra mondiale, fu quella di ricevere la Somalia francese e il Somaliland Britannico in cambio della rinuncia alla ripartizione delle ex colonie tedesche tra le forze dell'Intesa. Fu l'ultimo tentativo dello stato liberale di perseguire la politica di penetrazione nel Corno d'Africa. Dopo il trattato, per\u00f2, l'Italia ottenne solo l'Oltregiuba dalla Gran Bretagna, da annettere alla Somalia italiana ed una ridefinizione dei confini della Libia italiana, che venne cos\u00ec ampliata.\nNel 1919 e nei primi anni venti si ebbe l'occupazione italiana di Adalia in Anatolia, che fin\u00ec dopo soli tre anni con un nulla di fatto una volta che Kemal Atat\u00fcrk riconobbe la sovranit\u00e0 italiana nel Dodecaneso. Infatti il 9 marzo 1919, il governo italiano fece sbarcare truppe italiane ad Adalia e successivamente furono occupate anche le localit\u00e0 vicine: Makri Budrun, Kuch-Adassi, Alanya, Konya, Ismidt e Eski\u015fehir. Nell'autunno 1922 le truppe italiane lasciarono l'Anatolia.\nIl secondo tentativo di creare un vasto impero coloniale si poneva come obiettivo il controllo di una zona di territorio che andasse dal mar Mediterraneo al Golfo di Guinea.\nIl governo italiano cerc\u00f2 di stabilire degli insediamenti nel Ciad e di ottenere le colonie del Togo e del Camerun dell'Africa Tedesca del Sud-Ovest; il progetto non venne mai esplicitato pubblicamente, ma fu strategicamente chiaro durante le trattative per il Trattato di Versailles e caus\u00f2 frizioni diplomatiche con la Francia. Per realizzare questo progetto, avendo gi\u00e0 formale possesso della Libia, il corpo diplomatico italiano chiese di avere la colonia tedesca del Camerun (o quella del Togo) e cerc\u00f2 di ottenere, come compenso per la partecipazione alla guerra mondiale, il passaggio del Ciad dalla Francia all'Italia.\nIl progetto fall\u00ec quando il Camerun venne assegnato alla Francia. l'Italia ottenne solamente l'Oltregiuba dal Regno Unito, qualche correzione favorevole del confine libico e la striscia di Aozou dalla Francia, inoltre per compensare la perdita dell'Oltregiuba, ai britannici fu concesso 1/5 del Camerun ex tedesco che sarebbe poi stato unito alla colonia della Nigeria. Allo stesso tempo si consider\u00f2 la possibilit\u00e0 di ottenere l'Angola, che fu oggetto delle trattative per il trattato di Versailles, ma l'Italia non ottenne un esito favorevole.\nUna richiesta alternativa del programma delle rivendicazioni coloniali italiane riguardava la colonia portoghese dell'Angola (anche per il Congo belga fu fatta richiesta analoga).\nInfatti il governo italiano a Parigi dichiarava che il Portogallo aveva un impero sproporzionato rispetto alle sue piccole dimensioni e scarsa popolazione, al contrario dell'Italia che si trovava in una situazione opposta. Furono avanzate due proposte:\nContemporaneamente il governo italiano promosse la costituzione da parte delle 11 banche italiane pi\u00f9 importanti di una \"Societ\u00e0 Coloniale per l'Africa Occidentale\" per la gestione delle concessioni agricole in Angola. Comunque questo progetto trov\u00f2 una ferma opposizione da parte delle autorit\u00e0 portoghesi.\nAlla proposta italiana poi definita \"assurda\" risposero con fermezza Regno Unito e Francia in difesa portoghese ribadendo che le colonie portoghesi erano frutto di una conquista coloniale secolare da parte dei lusitani e che non c'era alcuna ragione concreta a che il Portogallo che pure aveva (molto limitatamente) partecipato alla I guerra mondiale cedesse la colonia all'Italia, dato che anch'esso figurava tra i vincitori del conflitto. L'Italia a giudizio franco-britannico aveva ottenuto gi\u00e0 abbastanza con l'annessione della Venezia Tridentina e della Venezia Giulia nonch\u00e9 le rettifiche territoriali sempre a vantaggio italiano nell'Oltregiuba.\nNel 1919 il Re d'Italia Vittorio Emanuele III, invocando uno dei diritti italiani stabiliti in favore delle potenze vincitrici del 1\u00b0 conflitto mondiale, all'articolo n. 9 del \"Patto di Londra\" dell'aprile 1915, chiese ed ottenne l'assenso di un'altra potenza vincitrice, l'Impero Britannico, attraverso i buoni uffici di Lloyd George, per l'invio in Georgia, terra in fermento indipendentista sia verso l'impero russo sia verso la Turchia, di un contingente italiano di ben 85.000 uomini agli ordini del generale Giuseppe Pennella. Pennella avrebbe dovuto difendere l'indipendenza della Georgia e sostenere la neonata \"Federazione delle Repubbliche Transcaucasiche\" (Georgia, Armenia e Azerbaigian) per controbattere una possibile ingerenza dell'imperialismo russo. In altri termini, si pu\u00f2 dire che la proposta di Lloyd George ricalcava gli esordi dell'espansione coloniale italiana nel Mar Rosso, nel penultimo decennio dell'Ottocento, che erano stati, in fondo, un episodio collaterale delle difficolt\u00e0 britanniche nel Sudan all'epoca del ritiro delle guarnigioni egiziane dall'Eritrea e, poi, della grande insurrezione mahdista.\nDel resto il governo Orlando, poco prima di cadere, decise con un apposito decreto, la spedizione italiana in Georgia e ne stabil\u00ec perfino i termini e le date. Ma il successivo governo Nitti decise di soprassedere per non compromettere le nuove relazioni tra l'Italia e la neocostituita Unione Sovietica.\nCon la presa del potere del fascismo, In questa fase la colonia eritrea, sotto l'amministrazione del Governatore Jacopo Gasparini cerc\u00f2 di ottenere nel 1926 un protettorato sullo Yemen e creare una base per un impero coloniale sulla penisola araba. Mussolini non volle per\u00f2 inimicarsi la Gran Bretagna e ferm\u00f2 il progetto. Infatti tergivers\u00f2 e si lasci\u00f2 sfuggire il possibile controllo di un'interessante area petrolifera. Del resto in quegli anni Mussolini era in continuo contatto epistolare con Winston Churchill (allora suo amico), che lo convinse a non appoggiare il governatore Gasparini. Con lo scoppio della Crisi di Corf\u00f9 nel settembre 1923 il neo-primo ministro Mussolini fece occupare per circa un mese l'isola. Il governo Mussolini cerc\u00f2 inizialmente di presentarsi in maniera propositiva nei confronti dell'Etiopia cercando di attuare un trattato di amicizia con l'amministrazione del reggente Hail\u00e9 Selassi\u00e9. Tale accordo si concretizz\u00f2 nel trattato italo-etiope del 1928.\nSuccessivamente un trattato del 1935 tra l'Italia e la Francia, rispettivamente potenze coloniali in Libia e in Ciad, assegn\u00f2 la Striscia di Aozou alla Libia italiana: si trattava del cosiddetto Trattato Mussolini-Laval, peraltro mai ratificato ufficialmente.\nIl regime fascista non si limit\u00f2 a rivendicare il territorio, per secoli veneziano, della Dalmazia, gi\u00e0 obiettivo dei padri del Risorgimento nel contesto del processo di unificazione nazionale, ma coltiv\u00f2 disegni imperiali per Albania, gran parte della Slovenia, Croazia, Bosnia ed Erzegovina, Macedonia e Grecia, fondati sui precedenti dell'antica dominazione romana di queste regioni. Il regime cerc\u00f2 inoltre di stabilire un rapporto di protezione patrono-cliente con l'Austria, l'Ungheria, la Romania e la Bulgaria trascurando il fatto che i rapporti fra Ungheria e Romania erano tesi e che la Romania era sotto protezione francese dapprima e poi, a partire dal 1941, controllata dalla Germania nazista per le sue materie prime.\nMussolini richiese anche, come risarcimento del suo intervento nella guerra civile spagnola, l'isola di Minorca nelle Baleari allo scopo di farvi una base aeronavale italiana, ma la ferrea opposizione di Francisco Franco annull\u00f2 ogni pretesa italiana. Secondo storici come Camillo Berneri, Mussolini ambiva non solo le Baleari, ma anche il Marocco spagnolo (specialmente l'area di Ceuta, che confinava con la zona internazionale di Tangeri nel quale l'Italia era co-garante dal 1928).\nLa conquista dell'Etiopia e la nascita dell'\"Impero\".\nA seguito della completa conquista della Libia, avvenuta alla fine degli anni venti, Mussolini manifest\u00f2 l'intenzione di dare un Impero all'Italia e l'unico territorio rimasto \"libero\" da ingerenze straniere era l'Abissinia, nonostante fosse membro della Societ\u00e0 delle Nazioni. Il progetto d'invasione inizi\u00f2 all'indomani della conclusione degli accordi sul trattato di amicizia e si concluse con l'ingresso dell'esercito italiano ad Addis Abeba il 5 maggio 1936.\nQuattro giorni dopo, il 9 maggio, con la dichiarazione della sovranit\u00e0 del Regno d'Italia sull'Etiopia e l'incoronazione di Vittorio Emanuele III come Imperatore d'Etiopia (con il titolo di \"Qesar\", anzich\u00e9 quello di \"Negus Neghesti\"), l'impero coloniale trov\u00f2 la sua ufficializzazione.\nA seguito dell'uccisione di civili e militari italiani in Libia ed Etiopia negli anni venti e trenta, durante il dominio coloniale italiano in Africa furono usate armi vietate, quali gas asfissianti e iprite. La successiva pacificazione attuata dal fascismo nelle colonie africane, talora brutale, fu totale in Libia, Eritrea e Somalia (mentre in Abissinia, dopo meno di cinque anni, nel 1940 oltre il 75% del territorio era completamente controllato dagli Italiani) e risult\u00f2 in un notevole sviluppo economico dell'area, accompagnato da una consistente emigrazione di coloni italiani.\nCon la conquista di gran parte dell'Etiopia si procedette ad una ristrutturazione delle colonie del Corno d'Africa. Somalia, Eritrea ed Abissinia vennero riunite nel vicereame dell'Africa Orientale Italiana (AOI). Il progetto coloniale termin\u00f2 con l'occupazione britannica dei territori soggetti al dominio italiano nel 1941.\nLa seconda guerra mondiale.\nDurante la seconda guerra mondiale, Mussolini nel 1941 cerc\u00f2 di creare una Georgia \"Protettorato italiano\" sfruttando anche i legami tra le due nazioni, originati da Pennella nel 1919, senza per\u00f2 ottenere risultato alcuno. Nel corso del conflitto Corf\u00f9 fu rioccupata dall'Esercito Italiano nell'aprile 1941. Tale occupazione dur\u00f2 fino al settembre 1943: durante questo periodo, sempre insieme alle Isole Ionie, venne amministrata come entit\u00e0 separata rispetto alla Grecia con l'intento di prepararne l'annessione al Regno d'Italia.\nNel corso della seconda guerra mondiale Mussolini e altri suoi gerarchi progettarono un ingrandimento dell'Impero italiano, qualora si fosse fatta una conferenza di pace dopo la vittoria dell'Asse. Il progetto, basato sul congiungimento delle due sezioni dell'Impero italiano nel 1939 (la Libia e l'Africa Orientale Italiana) tramite la conquista dell'Egitto e del Sudan - cui si sarebbero poi aggiunti la Somalia inglese (occupata temporaneamente nell'estate del 1940), Gibuti e la parte orientale del Kenya britannico - prevedeva una notevole colonizzazione di italiani (oltre un milione da trasferire principalmente in Etiopia ed Eritrea e circa mezzo milione in Libia) e il controllo del canale di Suez.\nDopo l'occupazione, tra il 1939 e il 1941, di alcune zone della Dalmazia, del Montenegro, dell'Albania, del Kosovo e della Somaliland inglese, da parte delle truppe italiane, l'obiettivo di Mussolini fu quello di estendere la presenza italiana anche a Malta, Tunisia, Somalia francese e Corsica.\nDopo la caduta della Francia, l'illusione di una vittoria sulla Gran Bretagna spinse Mussolini e il Ministro degli Esteri Ciano ad iniziare una serie di colloqui con gli ambiti civili di Algeria, Egitto e Sudan. I colloqui vennero ben presto ostacolati dall'alleato tedesco e terminarono con la controffensiva britannica in Cirenaica.\nAi primi di novembre 1942, a seguito degli sbarchi alleati in Marocco e Algeria, l'Italia con l'operazione Anton occup\u00f2 la Corsica e una fascia di territorio francese larga all'incirca 200\u00a0km a ovest del confine. Con quest'operazione (e le successive occupazioni della Tunisia e del Principato di Monaco) il territorio occupato dall'Italia nel Mediterraneo raggiunse la sua massima estensione, ma si tratt\u00f2 di un successo effimero, in quanto negli stessi giorni la seconda battaglia di El Alamein e il successivo crollo del fronte libico portarono alla perdita dell'Africa settentrionale e poi all'invasione alleata dello stesso territorio metropolitano italiano.\nSul finire del 1941 Italia e Germania intavolarono una trattativa per occupare militarmente e politicamente la Svizzera, progetto poi mai andato in opera. Prevedeva la spartizione in due parti: alla Germania la parte settentrionale di lingua tedesca e francese, all'Italia il Cantone Ticino, il Vallese e i Grigioni oltre a Ginevra aggregata alla Savoia italiana.\nInvasione italiana dell'Egitto.\nL'invasione italiana dell'Egitto fu un'offensiva italiana contro le forze del Commonwealth, durante le prime fasi della campagna del Nordafrica della seconda guerra mondiale che comport\u00f2 all'annessione temporanea del nord dell'Egitto all'impero italiano. L'operazione aveva lo scopo di impossessarsi del canale di Suez, partendo dalla colonia libica e attraversando l'Egitto settentrionale. Dopo diversi problemi, l'obiettivo divenne semplicemente avanzare in territorio egiziano e attaccare le forze britanniche nella regione.\nLa 10\u00aa Armata italiana avanz\u00f2 per pi\u00f9 di 100 km in Egitto ma si scontr\u00f2 solo con il 7\u00ba Gruppo di Supporto britannico, in particolare con la 7\u00aa Divisione Corazzata britannica. Il 16 settembre 1940, la 10\u00aa Armata si ferm\u00f2 in posizioni difensive presso il porto di Sidi Barrani, in attesa dell'arrivo del genio militare per estendere la Via Balbia con la Via della Vittoria per ottenere pi\u00f9 rifornimenti e continuare l'avanzata verso est.\nLa caduta del fascismo e la fine.\nL'Impero tramont\u00f2 definitivamente nel corso del 1943, dopo l'espulsione del regio esercito ad opera delle forze britanniche e del \"Commonwealth\", prima dall'Africa orientale (Campagna Alleata in Africa Orientale), nel novembre del 1941, e successivamente dal Nord Africa (Campagna del Nord Africa), nella primavera del 1943.\nLe truppe italiane in Albania, nel Dodecaneso e nelle altre isole greche, non senza episodi cruenti come la Strage di Cefalonia, vennero ritirate a partire dal settembre 1943 dopo la caduta di Mussolini e la successiva resa dell'Italia, che pose fine all'aspirazione di fare dell'Italia una \"potenza mondiale\". Dopo la fine dalla seconda guerra mondiale l'Italia venne privata di tutti i propri possedimenti con il trattato di Parigi del 1947.\nCome conseguenza furono inoltre attuate piccole rettifiche sulla frontiera con la Francia e a cedere alla Jugoslavia Fiume, il territorio di Zara, le isole di Lagosta e Pelagosa, l'alta valle dell'Isonzo e gran parte dell'Istria e del Carso triestino e goriziano. Il trattato determin\u00f2 la perdita di tutte le colonie fasciste, mentre per quelle prefasciste le decisioni spettarono all'ONU, che scelse di attribuire il Dodecaneso alla Grecia, affidare la Libia ad un'amministrazione anglo-francese e cedere l'Eritrea alla Gran Bretagna. L'ONU concesse solo di esercitare un protettorato sulla Somalia, che termin\u00f2 il 1\u00ba luglio 1960 con la nascita della Repubblica Somala, formata dall'unione del protettorato con lo Stato del Somaliland.\nLe colonie.\nEritrea (1882-1947).\nPrimo nucleo della futura colonia Eritrea fu l'area commerciale stabilita dalla societ\u00e0 Rubattino nel 1869 presso la baia di Assab. Abbandonata per una decina d'anni, fu poi acquistata dallo Stato italiano nel 1882, venendo a costituire il pi\u00f9 antico fra i possedimenti coloniali italiani in Africa e nel resto del mondo. Nel 1885 anche il porto di Massaua cadde sotto il dominio italiano.\nCon il trattato di Uccialli i possedimenti italiani vennero estesi nell'entroterra fino alle sponde del fiume Mareb. Di conseguenza il 1\u00ba gennaio 1890 fu istituzionalizzato il possesso di quei territori con la creazione di una colonia retta da un governatore (il primo ad occupare tale carica fu il generale Baldassarre Orero), e avente capoluogo la citt\u00e0 di Asmara (climaticamente pi\u00f9 confortevole per gli italiani rispetto a Massaua).\nLa massima espansione dei suoi confini fu raggiunta agli inizi del 1896, quando il Governatore della colonia, Oreste Baratieri dovette tramutare in realt\u00e0 il progetto di occupazione dell'entroterra etiopico. Nel 1894 aveva fatto occupare la citt\u00e0 sudanese di Cassala, allora possedimento derviscio, mentre nel 1895 durante la campagna d'Africa Orientale, occup\u00f2 ampie zone del Tigr\u00e8, comprendenti la citt\u00e0 di Axum. A seguito della sconfitta nella battaglia di Adua, i confini della colonia ritornarono ad essere quelli stabiliti dal Trattato e tali rimasero fino alla Guerra d'Etiopia.\nPrimo governatore non militare fu Ferdinando Martini a quel tempo convinto sostenitore della necessit\u00e0 per lo Stato italiano di possedere colonie. A costui tocc\u00f2 il compito di ristabilire contatti pacifici con l'Etiopia, di migliorare i rapporti fra italiani e popolazioni indigene e di creare un corpo di funzionari che portasse avanti l'amministrazione della colonia. Fu grazie alla sua politica che la colonia ebbe degli Ordinamenti Organici e dei codici coloniali.\nUno degli ufficiali pi\u00f9 attivi presso il Commissariato di Adua in Eritrea fu il friulano Giovanni Ellero.\nDurante il fascismo, la colonia fu oggetto di un ambizioso progetto di modernizzazione, voluto dal Governatore Jacopo Gasparini, che cerc\u00f2 di tramutarla in un importante centro per la commercializzazione dei prodotti e materie prime. Asmara, la capitale del governatorato dell'Eritrea popolata nel 1939 da 53.000 Italo-eritrei su un totale di 98.000 abitanti, fu luogo di un notevole sviluppo urbanistico/architettonico.\nLa colonia Eritrea venne inglobata nell'Africa Orientale Italiana nel 1936, diventando uno dei sei governi in cui era diviso il vicereame, i confini della colonia vennero riportati a quelli del 1895 con l'annessione del territorio del Tigr\u00e8.\nNella primavera del 1941 la colonia venne occupata, insieme al resto dell'Africa Orientale Italiana, dalle truppe britanniche.\nSomalia italiana (1890-1960).\nUn'altra colonia italiana fu stabilita nel sud della Somalia tra il 1889 e il 1890, inizialmente come protettorato. Nel giugno 1925 la sfera di influenza italiana venne estesa fino ai territori dell'Oltregiuba e le isole Giuba, fino ad allora parte del Kenya inglese e cedute come ricompensa per l'entrata in guerra a fianco degli Alleati durante la prima guerra mondiale.\nNegli anni venti e trenta si ebbe l'insediamento di numerosi coloni italiani a Mogadiscio e nelle aree agricole come Villabruzzi, con notevole sviluppo della colonia.\nDopo l'entrata dell'Italia nella seconda guerra mondiale (10 giugno 1940), nell'agosto 1940 le truppe italiane occuparono la Somalia britannica (Somaliland). Nei primi mesi del 1941 le truppe inglesi occuparono tutta la Somalia italiana e riconquistarono anche il Somaliland.\nDopo l'invasione da parte delle truppe alleate nella seconda guerra mondiale la Somalia italiana fu consegnata all'Italia in amministrazione fiduciaria decennale nel 1950.\nLibia (1911-1943).\nDopo una breve guerra contro l'Impero ottomano nel 1911, l'Italia acquis\u00ec il controllo della Tripolitania e della Cirenaica, ottenendo il riconoscimento internazionale a seguito degli accordi del trattato di Losanna. Le mire italiane sulla Libia vennero appoggiate dalla Francia, che vedeva di buon occhio l'occupazione di quel territorio in funzione anti-britannica. Con il fascismo, alla Libia venne attribuito l'appellativo di \"quarta sponda\" negli anni trenta, dopo che negli anni venti vi fu la pacificazione della colonia ad opera di Rodolfo Graziani.\nNel 1934, Tripolitania e Cirenaica vennero riunite per formare la colonia di \"Libia\", nome utilizzato 1.500 anni prima da Diocleziano per indicare quei territori. Il governatore Italo Balbo avvi\u00f2 un piano di colonizzazione che port\u00f2 decine di migliaia di italiani in Libia, con un conseguente enorme sviluppo socio-economico della Libia.\nL'Italia perse il controllo sulla Libia quando le forze italo-tedesche si ritirarono in Tunisia nel 1943. Dopo la fine della guerra, la Libia venne provvisoriamente amministrata dalla Gran Bretagna e dalla Francia nel Fezzan fino al conseguimento definitivo dell'indipendenza nel 1951.\nEtiopia (1936-1941).\nL'Abissinia (l'odierna Etiopia) fu conquistata dalle truppe italiane, comandate dal maresciallo Pietro Badoglio dopo la guerra del 1935-1936. La vittoria fu annunciata da Benito Mussolini il 9 maggio 1936, il Re d'Italia Vittorio Emanuele III assunse il titolo di Imperatore d'Etiopia; Mussolini quello di Fondatore dell'Impero, e a Badoglio fu concesso il titolo di Duca di Addis Abeba.Il 21 maggio 1936 il maresciallo Badoglio ritorn\u00f2 in Italia e cedette il comando supremo al maresciallo Rodolfo Graziani.\nCon l'annessione dell'Etiopia, i possedimenti italiani in Africa Orientale (Etiopia, Somalia ed Eritrea) furono unificati sotto il nome di Africa Orientale Italiana A.O.I., e posti sotto il governo di un Vicer\u00e9 che inizialmente fu il maresciallo Graziani sostituito nel dicembre 1937 da Amedeo Duca d'Aosta.\nL'Etiopia, insieme all'Eritrea, fu molto interessata dalla emigrazione italiana e dalla costruzione di nuove strade, grandi infrastrutture (ponti, ecc.) e anche dalla sistemazione delle citt\u00e0, specie della capitale Addis Abeba secondo un piano regolatore prestabilito (nuovi quartieri, una nuova ferrovia). La breve presenza italiana, di soli 5 anni, e le difficolt\u00e0 di pacificazione della zona, non permise la sistemazione totale della citt\u00e0, che sarebbe dovuta essere il fiore all'occhiello del colonialismo italiano; la resistenza etiopica degli \"arbegnuoc\" (\"patrioti\") fu infatti attiva e pericolosa durante tutti gli anni del dominio italiano. Inoltre, quale membro della Lega delle Nazioni, l'Italia ricevette la condanna internazionale per l'occupazione dell'Etiopia, che ne era uno Stato membro.\nNei primi mesi del 1941 le truppe britanniche, con l'appoggio degli \"arbegnuoc\", sconfissero gli italiani e occuparono l'Etiopia, anche se alcuni focolai di resistenza italiana si mantennero attivi a Gondar fino all'autunno del 1941. Inoltre si ebbe anche una guerriglia italiana durata fino al 1943. I britannici reinsediarono il deposto Negus, Hail\u00e9 Selassi\u00e9, esattamente cinque anni dopo la sua cacciata.\nIl protettorato sull'Albania (1918-1920).\nIl protettorato italiano dell'Albania si instaur\u00f2 in quel paese negli anni 1918-1920. Nacque nell'ambito delle operazioni sul fronte balcanico nella prima guerra mondiale, dopo la conclusione della campagna di Albania.\nL'intervento italiano si concretizz\u00f2, a partire dal 1914, in una spedizione militare, poi denominata \"corpo di spedizione italiano in Albania\", promossa dal governo italiano allo scopo di contrastare le forze austro-ungariche e di controllare quel territorio.\nIl Dodecaneso (1912-1943).\nTra l'aprile e l'agosto del 1912, durante la fase conclusiva della guerra in Libia contro l'impero ottomano, l'Italia decise di occupare dodici isole dell'Egeo sottoposte al dominio turco: il cosiddetto Dodecaneso. A seguito del trattato di Losanna, l'Italia pot\u00e9 mantenere l'occupazione militare delle dodici isole fino a quando l'esercito turco non avesse abbandonato completamente l'area libica. Questo processo avvenne lentamente, anche perch\u00e9 alcuni ufficiali ottomani decisero di collaborare con la resistenza libica, per cui l'occupazione dell'area nel mar Egeo venne mantenuta nei fatti fino al 24 maggio 1915, giorno in cui l'Italia, entrata nella prima guerra mondiale assieme le forze dell'Intesa, riprese le ostilit\u00e0 contro l'Impero Ottomano.\nDurante la guerra e l'occupazione italiana di Adalia l'isola di Rodi fu sede di un'importante base navale per le forze marine britanniche e francesi.\nDopo la vittoria nella prima guerra mondiale, il Regno d'Italia intendeva consolidare formalmente la propria presenza nell'area dell'Egeo e lungo le coste turche. Tramite un accordo con il governo greco all'interno del trattato di S\u00e8vres del 1919, si stabil\u00ec che Rodi diventasse italiana anche dal punto di vista formale, mentre le altre undici isole sarebbero passate alla Grecia, come la totalit\u00e0 delle altre isole del mar Egeo. In cambio, l'Italia avrebbe ottenuto dallo Stato greco il controllo della parte sud-ovest dell'Anatolia (occupazione italiana di Adalia), che si estendeva da Konya fino ad Alanya e che comprendeva il bacino carbonifero di Adalia. La sconfitta dei greci nella guerra contro la Repubblica di Turchia nel 1922 rese impossibile l'accordo e l'Italia mantenne l'occupazione di fatto delle isole fino a quando, con il trattato di Losanna del 1923, l'amministrazione dell'arcipelago non le fu riconosciuto internazionalmente.\nNegli anni venti e trenta l'amministrazione fascista da un lato port\u00f2 degli ammodernamenti, come la costruzione di ospedali e acquedotti, ma si distinse anche per il tentativo di italianizzare con diversi provvedimenti le dodici isole, i cui abitanti erano a maggioranza di lingua greca, con la presenza di minoranze, turca ed ebraica.\nNel settembre 1943 dopo l'armistizio di Cassibile, i soldati del Terzo Reich occuparono le isole. L'8 maggio del 1945 le forze britanniche presero possesso dell'isola di Rodi e tramutarono il Dodecaneso in un protettorato. Con il trattato di Parigi, gli accordi fra Grecia e Italia stabilirono il possesso formale delle isole da parte dello Stato greco, che assunse pieno controllo amministrativo solamente nel 1948.\nSaseno (1914-1920).\nL'isola di Saseno fu occupata il 30 ottobre 1914 dal Regno d'Italia, fino a quando, dopo la prima guerra mondiale, il 18 settembre 1920, grazie a un accordo italo-albanese (accordo di Tirana del 2 agosto 1920, in cambio delle pretese italiane su Valona) e a un accordo con la Grecia, entr\u00f2 a far parte dell'Italia che la voleva per la sua posizione strategica, facendone una base navale fino al 1944.\nFece prima parte della provincia di Zara (dal 1920 al 1941), poi nel 1941 entr\u00f2 a far parte della provincia di Cattaro (Dalmazia). Occupata dai tedeschi nel settembre del 1943 e dai partigiani albanesi nel maggio del 1944, l'isola venne restituita all'Albania per effetto del Trattato di Parigi del 10 febbraio 1947.\nOggi sull'isola esiste un deposito e una caserma della Guardia costiera aperta nel 1997 per reprimere i traffici illeciti tra l'Italia e l'Albania e restano le installazioni (incluso un faro e varie fortificazioni) costruite durante la precedente occupazione italiana.\nL'Anatolia (1919-1922).\nPer quasi quattro anni dopo la fine della \"Grande Guerra\", l'Italia cerc\u00f2 di creare una colonia in Anatolia dove occup\u00f2 militarmente la fascia costiera tra Smirne ed Adalia.\nInfatti a partire dal 1912, dopo l'occupazione del Dodecaneso, l'Italia fece degli studi per una penetrazione sulla costa anatolica pi\u00f9 prossima all'arcipelago. La citt\u00e0 di Adalia rappresentava il centro di tale interesse, non escludendo anche la pianura del fiume Meandro e la citt\u00e0 portuale di Smirne, considerata la porta commerciale dell'intera Turchia asiatica. Tuttavia, la concessione del governo turco ad un gruppo finanziario italiano per intraprendere alcuni lavori portuali e la costruzione della ferrovia Adalia-Burdur (1913), incontr\u00f2 l'opposizione di Francia e Germania interessate all'influenza economica in Anatolia.\nL'entrata in guerra al fianco dell'Intesa rappresent\u00f2 per il governo di Roma un'occasione propizia per imporre le sue mire sull'Anatolia, ricevendo solo un vago riconoscimento dei suoi interessi sulla regione nell'accordo di San Giovanni di Moriana (1917); tuttavia reciproci sospetti e incomprensioni tra gli italiani e gli scomodi alleati anglo-francesi portarono a un nulla di fatto, che si aggrav\u00f2 nel 1919 con la conferenza di Versailles. Infatti, conclusasi la guerra, la Grecia, che aveva gli stessi interessi italiani sulla zona dell'Egeo, oltre a pretendere la cessione del Dodecaneso da Roma, era favorita dalle simpatie di Londra e Parigi per ereditare dall'Impero ottomano tutte quelle zone della costa anatolica abitate oltre che dai turchi da una popolazione greca.\nL'Italia, non potendo ottenere nulla in sede diplomatica, ag\u00ec di conseguenza, inviando nel marzo del 1919 una spedizione militare di circa 12.000 uomini con base Rodi e destinata ad occupare i principali centri e porti tra Adalia e Smirne. Quest'ultima citt\u00e0 tuttavia nel frattempo fu concessa dal tavolo della pace ad Atene durante l'abbandono per protesta da parte della delegazione italiana, e quindi non fu mai occupata dalle truppe italiane. \nIl comando italiano, su indicazioni del governo, mantenne per circa tre anni i suoi presidi, sperando che la situazione internazionale si sbloccasse in favore di Roma, arretrando per\u00f2 gradualmente le posizioni in relazione agli sviluppi diplomatici e all'inaspettata avanzata di Mustafa Kemal.\nLe pesanti sconfitte inflitte dai kemalisti agli ellenici e la comprensione dell'escalation di violenza e di poca redditivit\u00e0 politico-economica di tutta l'operazione, port\u00f2 l'Italia a decidere il completo abbandono di un grande sogno nel Mediterraneo orientale. Il 5 luglio 1921 fu ritirato il presidio italiano e nell'autunno del 1922 gli ultimi reparti lasciarono la terraferma, per rientrare a Rodi, concludendo qualsiasi ambizione politica e militare sul territorio ex ottomano, mantenendo per\u00f2 l'occupazione dell'isola di Castellorizo come parte integrante del Dodecanneso..\nAfrica Orientale Italiana (1936-1941).\nCon la conquista di gran parte dell'Etiopia si procedette a una ristrutturazione delle colonie del Corno d'Africa. Somalia, Eritrea e Abissinia vennero riunite nel vicereame dell'Africa Orientale Italiana (AOI). Il progetto coloniale termin\u00f2 con l'occupazione britannica dei territori soggetti al dominio italiano nel 1941.\nL'Etiopia fu la colonia italiana, insieme con l'Eritrea, pi\u00f9 interessata dalla costruzione di nuove strade, grandi infrastrutture (ponti, ecc.) e anche dalla sistemazione delle citt\u00e0, specie della capitale Addis Abeba secondo un piano regolatore prestabilito (nuovi quartieri, una nuova ferrovia). La breve presenza italiana, di soli 5 anni, e le difficolt\u00e0 di pacificazione della zona, non permise la sistemazione totale della citt\u00e0, che avrebbe dovuto essere il fiore all'occhiello del colonialismo italiano. Tuttavia, quale membro della Societ\u00e0 delle Nazioni, l'Italia ricevette la condanna internazionale per l'occupazione dell'Etiopia, che era uno Stato membro.\nNei primi mesi del 1941 le truppe inglesi sconfissero gli italiani e occuparono l'Etiopia, anche se alcuni focolai di resistenza italiana si mantennero attivi a Gondar fino all'autunno del 1941. Inoltre si ebbe anche una guerriglia italiana durata fino al 1943. Gli inglesi reinsediarono il deposto Negus, Hail\u00e9 Selassi\u00e9, esattamente cinque anni dopo la sua cacciata.\nAlbania (1939-1943).\nL'Albania era sotto la sfera di influenza italiana dagli anni venti, e l'isola di Saseno davanti a Valona era parte integrante del Regno d'Italia dai tempi della Pace di Parigi (1919). Dopo alterne vicende, l'Albania venne occupata militarmente da truppe italiane nel 1939. Alla base di questa decisione, vi fu il tentativo di Mussolini di controbilanciare l'alleanza con la sempre pi\u00f9 potente Germania nazista di Hitler, dopo l'occupazione dell'Austria e della Cecoslovacchia. L'invasione dell'Albania, iniziatasi il 7 aprile 1939 fu completata in cinque giorni. Il re Zog si rifugi\u00f2 a Londra.\nVittorio Emanuele III ottenne la corona albanese, e venne insediato un governo fascista guidato da Shefqet V\u00ebrlaci. Le forze dell'esercito albanese vennero incorporate in quello italiano.\nNel 1941 vennero uniti all'Albania il Kosovo, alcune piccole aree del Montenegro e una parte della Macedonia (territori gi\u00e0 iugoslavi).\nLa resistenza contro l'occupazione italiana incominci\u00f2 nell'estate 1942 e si fece pi\u00f9 violenta e organizzata nel 1943: nell'estate del 1943 le montagne interne erano difatti sotto il controllo diretto della resistenza albanese guidata da Enver Hoxha. Nel settembre 1943 dopo la caduta di Mussolini, il controllo sull'Albania venne assunto dalla Germania nazista.\nTientsin, Cina (1901-1947).\nNel 1901, come a molte altre potenze straniere, fu garantito all'Italia una concessione commerciale nell'area della citt\u00e0 di Tientsin (l'odierna Tianjin) in Cina. La concessione italiana, di 46 ettari, fu una delle minori concessioni concesse dall'impero cinese alle potenze europee. Dopo la fine della prima guerra mondiale la concessione austriaca nella stessa citt\u00e0 fu inglobata in quella italiana portandola quindi a 1,04 km\u00b2. I termini di tale concessione vennero ridiscussi, e infine la stessa concessione venne di fatto sospesa, a seguito di un accordo tra la Repubblica Sociale Italiana e il governo filo-giapponese della Repubblica di Nanchino (che inglob\u00f2 la concessione) nel 1944. Dopo l'armistizio dell'8 settembre 1943, la guarnigione italiana a Tientsin combatt\u00e9 contro i giapponesi, ma dovette poi arrendersi e pagare con la prigionia in Corea. La concessione di Tientsin, cos\u00ec come i quartieri commerciali italiani a Shanghai, Hankow e Pechino, furono nuovamente annessi dalla Cina con il trattato di pace del 1947.\nSinossi territoriale generale.\nNel 1939, alla vigilia della seconda guerra mondiale, i territori controllati dall'Italia erano cos\u00ec suddivisi:\nL'Impero raggiunse la sua massima estensione nell'estate del 1940, quando oltre alla Somalia settentrionale furono sottratti all'Impero britannico territori sudanesi (Cassala), kenyani (Moyale) ed egiziani (con la prima invasione italiana dell'Egitto si giunse fino a Sidi Barrani). La simultanea occupazione di territori francesi (Mentone), illirici e greci fece s\u00ec che l'Impero superasse, all'inizio del 1941, i 4.100.000\u00a0km\u00b2 occupati.\nCrimini del colonialismo.\nContando guerre, rastrellamenti, esecuzioni, deportazioni e internamento nei campi di concentramento sono attribuibili al colonialismo italiano oltre 1.000.000 di morti. Su un ammontare di poco pi\u00f9 di 12 milioni di persone, significa che oltre l'8,5% dell'intera popolazione delle colonie mor\u00ec per mano italiana.\nVa segnalato l'elevato tasso di mortalit\u00e0 nei campi di concentramento coloniali italiani, che arriv\u00f2 a toccare anche il 58% degli internati.\nLe canzoni del colonialismo italiano.\nLe guerre coloniali avevano bisogno dell'appoggio della popolazione. A tale scopo vennero lanciate diverse canzoni propagandistiche, che nel testo quasi sempre trasformavano la guerra di conquista in guerra di liberazione."}
{"id": "256928", "revid": "2730", "url": "https://it.wikipedia.org/wiki?curid=256928", "title": "Governo Rumor II", "text": "Il Governo Rumor II \u00e8 stato il ventiquattresimo esecutivo della Repubblica Italiana, il terzo della V legislatura.\n\u00c8 rimasto in carica dal 6 agosto 1969 al 28 marzo 1970 per un totale di 234 giorni, ovvero 7 mesi e 22 giorni.\nIl governo ottenne la fiducia dalla Camera dei Deputati il 10 agosto 1970 con 346 voti a favore, 245 contrari e 6 astenuti del PRI. \nIl governo ottenne la fiducia dal Senato il 12 agosto 1970 con 179 voti a favore e 75 contrari.\nIl governo si dimise in seguito a la richiesta di socialisti e socialdemocratici di entrare nella compagine di governo e anche per contrasti sulla legge del divorzio.\nStoria.\nSe il primo governo Rumor nasce tra le recriminazioni per il fallimento elettorale dell'unit\u00e0 socialista il secondo rischia di non vedere la luce per lo scontro tra i due partiti socialisti, che si sono nuovamente separati. Una collaborazione \u00e8 al momento improponibile, ma mentre il PSI si dichiara disponibile ad appoggiare un secondo esecutivo presieduto da Rumor, il PSU dichiara di voler rimanere all'opposizione. Analoga posizione assume il PRI. Nella DC la nuova segreteria di Piccoli e la recente separazione di Moro dai dorotei porta a una divergenza di vedute tra l'ipotesi di un monocolore DC (Piccoli) e un accordo tra DC e PSI (Moro). Dopo una rinuncia di Rumor e un mandato esplorativo di Pertini la soluzione del monocolore prevale per evitare la peggiore ipotesi delle elezioni anticipate e per portare avanti l'avvio delle regioni e la legge sul divorzio.\nCronologia.\nSalvo diversa indicazione le notizie sono tratte dal sito dellarepubblica.it, richiamato in bibliografia"}
{"id": "256930", "revid": "2730", "url": "https://it.wikipedia.org/wiki?curid=256930", "title": "Governo Rumor I", "text": "Il Governo Rumor I \u00e8 stato il ventitreesimo esecutivo della Repubblica Italiana, il secondo della V legislatura.\n\u00c8 rimasto in carica dal 13 dicembre 1968 al 6 agosto 1969 per un totale di 236 giorni, ovvero 7 mesi e 24 giorni.\nOttenne la fiducia dal Senato il 18 dicembre 1968 con 181 voti a favore e 119 contrari. Ottenne la fiducia alla Camera il 23 dicembre 1968 con 351 voti a favore e 247 contrari.\nStoria.\nIl primo governo di Mariano Rumor vede la luce in un momento difficile per i due partiti maggiori dell'alleanza. Nel PSU il fallimento elettorale dell'unificazione sta preparando una resa dei conti non solo tra le componenti dei due partiti unificati, ma anche al loro interno, con idee diverse sul governo e sulla possibilit\u00e0 di tornare separati. Nella DC c'\u00e8 un ribaltamento degli equilibri interni a seguito della presa di posizione di Aldo Moro dopo sei mesi di silenzio. L'ex presidente del consiglio, abbandona la corrente dorotea per assumere una posizione propria nella nuova corrente detta dei morotei, provocando le dimissioni dell'intera direzione nazionale del partito. La breve vita del governo \u00e8 inoltre caratterizzata da vari scandali che riguardano la politica e l'amministrazione dello stato. Costituito a seguito di un ritrovato accordo tra i socialisti, cade dopo sette mesi per la fine dell'unificazione socialista.\nCronologia.\nSalvo diversa indicazione le notizie sono tratte dal sito dellarepubblica.it, richiamato in bibliografia"}
{"id": "256934", "revid": "125215934", "url": "https://it.wikipedia.org/wiki?curid=256934", "title": "Governo Leone II", "text": "Il Governo Leone II \u00e8 stato il ventiduesimo esecutivo della Repubblica Italiana, il primo della V legislatura.\n\u00c8 rimasto in carica dal 25 giugno al 13 dicembre 1968 per un totale di 171 giorni, ovvero 5 mesi e 18 giorni.\nIl governo ottenne la fiducia dalla Camera dei Deputati il 10 luglio 1968 con 263 voti a favore, 252 contro e 88 astenuti, ovvero i socialisti e i repubblicani.\nIl governo ottenne la fiducia dal Senato il 17 luglio 1968 con 138 voti a favore e 129 contrari. \nRassegn\u00f2 le dimissioni in seguito alle posizioni assunte dai repubblicani, socialisti-socialdemocratici e democristiani di apertura per la formazione di un nuovo Governo di coalizione.\nStoria.\nLe elezioni del 1968 sono caratterizzate dal fallimento dell'unificazione socialista. Il \"nuovo\" partito, che ha presentato i simboli affiancati e non la denominazione Partito socialista unificato, ottiene 4.603.192 voti contro i 6.132.107 voti (4.255.836 del PSI, 1.876.271 del PSDI) ottenuti dai due partiti separati nel 1963. Quel milione e mezzo circa di voti mancanti \u00e8 andato quasi tutto al PSIUP, che ottiene 1.414.697 voti a dimostrazione che la scissione non \u00e8 stata soltanto una ribellione di vertice al centro-sinistra. Questo buon risultato, unito alla crescita del PCI al 25,5% (8.551.347 contro 7.767.601) pone una pesante ipoteca sulla formula di governo, specie dopo il disimpegno socialista. Il comitato centrale del PSI-PSDI, pur ritenendo valida la formula di centro-sinistra decide 145 voti contro 84 di non partecipare al nuovo governo e di affidare l'esito delle elezioni ed ogni altra decisione ad un congresso da celebrare entro ottobre.\nNonostante tale disimpegno la DC, che ha recuperato qualche punto dalla precedente disfatta, tenta comunque la strada del centro-sinistra. Messo da parte Moro, come nel 1963 si era fatto con Fanfani, l'incarico viene affidato a Mariano Rumor. Al segretario della DC bastano 24 ore per capire che senza il PSI non \u00e8 possibile formare una maggioranza, e non esistendo le condizioni per una collaborazione con le destre lo rimette paventando la possibilit\u00e0, anche qui come nel 1963, di varare un gabinetto di attesa. L'incarico viene quindi affidato a Giovanni Leone, che per la seconda volta si presta a traghettare il parlamento verso gli adempimenti costituzionali di fine anno. Viene formato un monocolore democristiano che si presenta alle camere con l'incognita dell'atteggiamento socialista, che sar\u00e0 deciso dopo l'illustrazione del programma.\nCronologia.\nSalvo diversa indicazione le notizie sono tratte dal sito dellarepubblica.it, richiamato in bibliografia"}
{"id": "256935", "revid": "765341", "url": "https://it.wikipedia.org/wiki?curid=256935", "title": "Evangeliario longum", "text": "LEvangeliario longum \u00e8 un codice miniato realizzato nell'abbazia di San Gallo, dov'\u00e8 tuttora conservato nell'annessa biblioteca, col numero di codice 53.\nLe Cronache di San Gallo, nella parte di Eccardo IV, riporta l'occasione precisa che vide la nascita di quest'opera: Attone I di Magonza, divenuto arcicappellano dei sovrani franco-orientali, accompagn\u00f2 in Italia il re Arnolfo all'inizio dell'894, affidando a Salomone III, abate di San Gallo dall'874 e vescovi di Costanza, fino al suo ritorno, tutti i suoi preziosi: giunta la (falsa) notizia della morte di Attone, diffusa da lui stesso nel contesto di una speciale amicizia che li legava, l'abate decise di far rilavorare i preziosi, trasformandoli in oggetti di uso liturgico. \nSalomone possedeva due dittici in avorio, uno intagliato e l'altro liscio, quest'ultimo venne affidato a Tuotilo, che \u00abera eloquente, brillante nel canto, un artista elegante nell'arte del cesello e nella pittura, un musico come i suoi compagni ma superiore a tutti nel suonare ogni tipo di strumenti, a corda e a fiato\u00bb, in questo realizz\u00f2 una \"Maiestas Domini\", con al centro Cristo tra cherubini con i simboli degli evangelisti e le personificazioni del sole, della luna, della terra e dell'oceano. Nel piatto posteriore sono su due registri l\"Assunzione della Vergine\" e \"San Gallo che porge un pane all'orso\", il testo venne scritto dall'amanuense Sintram, e Salomone stesso mini\u00f2 le iniziali L e C delle pagine 7 e 11, infine Salomone fece decorare le tavolette della legatura con l'oro e le pietre preziose di Attone. All'opera contribu\u00ec con 12 denari Amata, una donna nota da un documento del 903."}
{"id": "256941", "revid": "74801", "url": "https://it.wikipedia.org/wiki?curid=256941", "title": "Africa Orientale Italiana", "text": "L'Africa Orientale Italiana (sigla A.O.I.) era la denominazione ufficiale dei possedimenti coloniali italiani nel Corno d'Africa, proclamata da Benito Mussolini il 9 maggio 1936 dopo la conquista italiana dell'Etiopia.\nUniva all'annesso Impero d'Etiopia le colonie dell'Eritrea e della Somalia. Era a sua volta divisa in sei governatorati: Governatorato di Amara, Governatorato dell'Eritrea, Governatorato di Harar, Governatorato di Galla e Sidama, Governatorato dello Scioa e Governatorato della Somalia. Era delimitata a occidente da una serie di bassure, che partono a nord dalla foce del fiume Barca seguendo la valle di detto fiume, poi quella del suo affluente di sinistra proveniente dalla zona di C\u00e0ssala, il bassopiano del Sudan, alcune paludi, parte del Lago Rodolfo e arrivano all'oceano Indiano nella regione dell'Oltregiuba, presso la foce del fiume Tana, poco a nord di Mombasa. \nConfinava con il Sudan Anglo-Egiziano e la Colonia e protettorato del Kenya a occidente e con il mar Rosso, il golfo di Aden e l'oceano Indiano a oriente. Tra l'Africa Orientale Italiana e il golfo di Aden si trovavano la Somalia francese e quella britannica, quest'ultima poi annessa alla Somalia italiana dopo la sua conquista da parte delle truppe italiane durante la seconda guerra mondiale. Cess\u00f2 di fatto di esistere alla fine del novembre 1941, dopo la sconfitta italiana subita nella campagna contro gli Alleati durante la seconda guerra mondiale. La perdita formale della colonia avvenne alla firma del Trattato di pace a Parigi nel 1947.\nStoria.\nTerminata la conquista dell'Etiopia il 9 maggio 1936, l'AOI fu proclamata con il regio decreto legge 1 giugno 1936, n. 1019, \"Ordinamento e amministrazione dell'Africa Orientale Italiana\", e di fatto riconosciuta dalla comunit\u00e0 internazionale, che il 14 luglio revoc\u00f2 le sanzioni economiche all'Italia fascista. Il Governatore generale dell'AOI aveva altres\u00ec il titolo di Vicer\u00e9 d'Etiopia.\nCi fu un ammodernamento dell'ex impero etiope, diviso in quattro governatorati, per uniformarlo alle altre due colonie di Eritrea e Somalia, gi\u00e0 tempo possedimento italiano.\nNel 1937 fu quasi completamente stroncata da Graziani la resistenza dei guerriglieri indigeni Arbegnuoc.\nPotenzialmente, questi possedimenti nel Corno d'Africa costituivano una minaccia per le vie di collegamento e l'unit\u00e0 economico-militare dell'Impero britannico. Infatti le forze italiane avrebbero potuto agilmente interrompere i collegamenti continentali tra Il Cairo a nord e Citt\u00e0 del Capo a sud, in particolar modo se le forze italiane fossero riuscite ad occupare Khartum e a realizzare un collegamento con la Cirenaica: tutto ci\u00f2 avrebbe di fatto accerchiato l'Egitto e la nevralgica zona del Canale di Suez. \nNel 1938 fu comunque ottenuto il riconoscimento del possedimento italiano anche da parte di Inghilterra e Francia.\nNel 1940 era l'Africa italiana a essere di fatto isolata, impossibilitata a ricevere rifornimenti diretti dall'Italia e completamente circondata da colonie britanniche; la mobilit\u00e0 delle forze italiane era inoltre minacciata dalla persistenza della guerriglia etiope.\nLa guerra.\nAll'inizio del conflitto, il 10 giugno, le forze italiane presenti ammontavano a circa uomini tra Esercito, Marina, Regia Aeronautica e Finanza, nonch\u00e9 a circa soldati coloniali (\"\u00e0scari\"). Sebbene si trattasse di una forza ragguardevole, le truppe italiane erano distribuite su diversi e sterminati scacchieri operativi, da ciascuno dei quali era impossibile intervenire in aiuto di altri settori in difficolt\u00e0, a causa della assoluta inesistenza di collegamenti. Scarsa era anche la dotazione di automezzi delle forze italiane e la disponibilit\u00e0 di carburante. La maggiore mobilit\u00e0 delle forze italiane era quella dei reparti a cavallo di ascari, formazioni regolari che venivano affiancate quando possibile da bande irregolari.\nNonostante le difficolt\u00e0 e comunque con una scarsa organizzazione, approfittando della superiorit\u00e0 momentanea le forze italiane iniziarono alcune operazioni offensive che portarono alla conquista di Cassala, citt\u00e0 sudanese a pochi km dal confine, e del Somaliland, la Somalia britannica. In entrambi i casi i guadagni strategici non compensarono lo sforzo tattico e logistico. Cassala venne comunque presto ripresa dalle forze britanniche in Sudan, rinforzate con elementi provenienti dall'Egitto ed alcuni reparti indiani.\nIl 27 marzo 1941, dopo la caduta della piazzaforte di Cheren, strenuamente difesa dal generale Orlando Lorenzini e i suoi uomini, e in seguito alla resa di Massaua l'8 aprile dello stesso anno, l'Italia di fatto perse i territori eritrei. Il 19 maggio, dopo un tentativo di resistenza sull'Amba Alagi, il vicer\u00e9 Amedeo d'Aosta si arrese con l'onore delle armi, anche se la guerra si sarebbe definitivamente conclusa soltanto il 28 novembre 1941, con la resa del generale Guglielmo Nasi al comando degli ultimi difensori di Gondar.\nContinuarono per\u00f2 operazioni di guerriglia sotto il comando di Amedeo Guillet, perlopi\u00f9 nella regione costiera. La guerriglia italiana in Etiopia fu appoggiata anche da civili italiani, come la dottoressa Rosa Dainelli che comp\u00ec un'azione di sabotaggio ad Addis Abeba nell'estate 1942. Questa guerriglia si esaur\u00ec solo nel 1943 nelle montagne del Tigr\u00e8, ai confini con l'Eritrea.\nTra l'aprile 1942 e l'agosto 1943 si svolse il rimpatrio, via nave, di circa 28.000 civili italiani, in una missione umanitaria denominata missione speciale AOI.\nOrdinamento.\nSuddivisioni amministrative.\nL'Africa Orientale Italiana era stata suddivisa in cinque governi con un regio decreto il 1\u00ba giugno 1936, al cui vertice vi era comunque la capitale Addis Abeba, sede del Vicer\u00e9 d'Etiopia e del governatorato centrale (poi divenuto anch'esso governo con il regio decreto dell'11 novembre 1938, col nome di Scioa). I Governi erano suddivisi in \"Commissariati di Governo\", retti da un \"Commissario di Governo\" coadiuvato da un \"Vice Commissario\", solitamente titolare anche della \"Residenza\" con sede nel capoluogo del Commissariato. I Commissariati erano suddivisi in \"Residenze\", suddivise talora in \"Vice Residenze\". Di regola la sede di Commissariato era dotata di scuole elementari, ufficio postale e telegrafo, infermeria con medico, pista per aeroplani. Le sedi di Residenze erano dotate di ufficio postale, telegrafo e infermeria con medico.\nI 6 governatori dipendevano dal Vicer\u00e9 d'Etiopia. Le capitali dei governi italiani erano ad Asmara per l'Eritrea, a Gondar per l'Amara, a Gimma per la Galla e Sidama, ad Harar Jugol per l'Harar, a Mogadiscio per la Somalia. I territori di Amara, Galla-Sidama e Harar formavano all'epoca l'Impero d'Etiopia.\nPresso le colonie orientali erano stati istituiti anche un servizio dell'Azienda Autonoma Statale della Strada (Regio decreto n. 1804 del 24 luglio 1936) e gli organi giudiziari italiani (Regio decreto n. 2010 del 21 agosto 1936).\nDopo il Regio decreto dell'11 novembre 1938 che cre\u00f2 il nuovo Governatorato dello Scioa al posto del Governatorato di Addis Abeba era cos\u00ec suddivisa:\nAutorit\u00e0.\nPrecedentemente alla costituzione dell'Africa Orientale Italiana, l'area era sottoposta al controllo di un \"alto commissario\" nominato dal capo del governo italiano, secondo la legge n. 783 dell'11 aprile 1935.\nDal 15 gennaio 1935 venne nominato Emilio De Bono, che mantenne la carica fino al 27 novembre dello stesso anno: a lui viene sostituito Pietro Badoglio.\nCon la dichiarazione della nascita dell'Impero il 9 maggio del 1936, Badoglio diviene il primo Vicer\u00e9 d'Etiopia e Duca di Addis Abeba, fino a quando, nel giugno, viene designato Rodolfo Graziani. Il 21 dicembre 1937 gli succede Amedeo di Savoia, duca di Aosta, che siede sul trono dell'Etiopia fino alla definitiva perdita dei territori nel 1941. Lo seguono brevemente Pietro Gazzera (dal 23 maggio al 6 luglio) e Guglielmo Nasi (fino al 27 novembre 1941).\nPer quanto riguarda il Partito Nazionale Fascista, i primi federali di Addis Abeba furono: dal 1936, Vezio Orazi che fond\u00f2 il fascio di Addis Abeba sostituito da Guido Cortese; dal 1937, Marcello Bofondi, gi\u00e0 segnalatosi in Italia per le sue qualit\u00e0 di organizzatore.\nPresenza militare.\nIl Regio Esercito poteva contare in questo periodo in Africa Orientale su due divisioni, la 65\u00aa Divisione fanteria \"Granatieri di Savoia\", con i reggimenti 10\u00ba e 11\u00ba e la Divisione fanteria \"Cacciatori d'Africa\", con i reggimenti di fanteria 210\u00ba \"Bisagno\" e 211\u00ba \"Pescara\". A questi si aggiunsero trentuno battaglioni di Camicie Nere, svariati gruppi di artiglieria autonoma sia nazionale che coloniale, 24 carri medi M11/39, 39 carri leggeri CV33, sei squadriglie autoblindo Lancia 1ZM e una di autoblindo Fiat 611 e ventinove Brigate coloniali inquadrate della Forze armate dell'Africa Orientale Italiana. In totale si trattava di quasi seimila ufficiali, uomini di truppa nazionale e uomini di truppa locale.\nLa Regia Marina schierava, per i territori coloniali, la Flotta del Mar Rosso, costituita dalla III Squadriglia cacciatorpediniere (\"Battisti\", \"Manin\", \"Nullo\", \"Sauro\"), dalla V Squadriglia cacciatorpediniere (\"Leone\", \"Pantera\", \"Tigre\"), da due incrociatori ausiliari tipo RAMB e da una nave ospedale (\"RAMB IV\").\nInfine l'Aeronautica dell'Africa Orientale si costituiva innanzitutto di alcuni \"gruppi da bombardamento terrestri\", il XLIV Gruppo di Addis Abeba (S. 79), il 29\u00ba di Sciasciamanna (SM. 81), il 4\u00ba Gruppo volo di Dire Daua (SM. 81) e il 27\u00ba di Dessi\u00e8 (Ca. 133). Inoltre, vi erano anche alcune squadriglie di caccia, ossia la 410\u00aa di Giggiga (CR. 32), la 211\u00aa di Dire Daua (CR. 32), la 412\u00aa di Gura (CR. 42) e la 413\u00aa di Assab (CR. 42), per un totale di 223 aerei di diversa tipologia ma, tranne per gli S.M.79, tutti obsoleti al tempo della dichiarazione di guerra.\nDemografia.\nPresenza dei civili italiani.\nIn Africa Orientale Italiana nel marzo 1940 c'erano circa civili italiani (al 31 dicembre 1939 erano , ma il flusso continu\u00f2 fino all'approssimarsi dell'entrata in guerra dell'Italia), un numero notevole rispetto ai ( in Eritrea, in Somalia e poco pi\u00f9 di un centinaio in Etiopia) presenti prima dell'aggressione all'Etiopia del 1935 tenuto conto anche del breve periodo di appena quattro anni in cui si svolse l'emigrazione. Vivevano in gran parte nei capoluoghi dei sei governi che componevano l'impero e nei centri pi\u00f9 importanti come Dessi\u00e8, Dire Daua, Decamer\u00e8, Massaua, Cheren salvo alcuni funzionari di governo delle residenze e i contadini degli insediamenti agricoli. Ad Addis Abeba, alla vigilia dell'entrata in guerra dell\u2019Italia, gli italiani residenti erano , preceduti solo dai di Asmara. Appartenevano a ogni ceto sociale e categoria professionale: funzionari pubblici, imprenditori, artigiani, commercianti, impiegati, operai e contadini.\nLa presenza di donne italiane fu modesta nei primi due anni, limitata alla stretta parentela dei funzionari imperiali e dei militari. Poi a partire dalla met\u00e0 del 1938 con la predisposizione in crescendo di alcune infrastrutture indispensabili come strade, abitazioni (molte delle quali costruite da enti pubblici tra cui l'Istituto Case Popolari, l'Incis, l'Inps, e la Banca d'Italia), acquedotti, centrali elettriche, scuole e strutture sanitarie, l'aumento fu notevole. L'emigrazione fu stimolata dal regime fascista anche per contrastare il fenomeno del madamismo diffuso in tutti gli strati sociali nonostante le pesanti sanzioni previste dalle leggi razziali. Cos\u00ec si recarono nell'impero anche molte donne nubili in cerca di un lavoro o di un'affermazione professionale nella sanit\u00e0, nell'insegnamento e nell'impiego pubblico e privato. Nel marzo del 1940 il genere femminile contava circa unit\u00e0 di cui circa ad Asmara e nella capitale. Nell'ultimo periodo l'emigrazione delle donne rappresent\u00f2 il 37% del totale. La stratificazione sociale pu\u00f2 essere paragonata a un triangolo con al vertice le rappresentanti dell'alta borghesia e dell'aristocrazia istituzionale, politica e militare costituita dalla stretta parentela (mogli, madri, figlie) dei vertici imperiali; al centro le donne del ceto contadino e operaio e alla base il gruppo pi\u00f9 numeroso della media e piccola borghesia.\nLa colonizzazione demografica.\nLa colonizzazione demografica rappresent\u00f2 l'elemento distintivo del colonialismo fascista. \nNei piani originari doveva servire ad eliminare quella parte d'eccedenza annua di nati, stimata in unit\u00e0, non integrabile dal mercato nazionale n\u00e9 dalla tradizionale emigrazione verso altre nazioni, aborrita dal fascismo, con l'invio di centinaia di migliaia di disoccupati e sottoccupati soprattutto del settore agricolo in Africa Orientale. \nAltri fondamentali obiettivi economici dovevano essere l'autosufficienza alimentare della colonia e il rifornimento della madrepatria. \nLa colonizzazione contadina doveva costituire il grosso dell'emigrazione; accanto ad essa in numero molto minore anche altre categorie necessarie per l'organizzazione e lo sviluppo dell'impero. Doveva basarsi per quanto possibile sulla presenza di nuclei familiari. \nL'emigrazione verso l'Africa Orientale Italiana non fu affidata alla libera scelta ma controllata dai pubblici poteri e dal partito fascista attraverso una serie di rigide condizioni. \nl tramonto dell'impero, tuttavia, la popolazione agricola costituiva un'esigua minoranza sul totale degli italiani presenti in colonia per una serie di cause, tra cui le principali furono: il limite temporale dell'occupazione, le scarse risorse disponibili, le poche terre fertili coltivabili e l'opposizione armata dei patrioti etiopici.\nNel settore agricolo operarono 200 grandi aziende, i piccoli agricoltori nel numero compreso tra i e i e gli enti pubblici che incanalarono la colonizzazione demografica. Quella che diede i migliori risultati fu l'agricoltura capitalistica, che utilizz\u00f2 prevalentemente manodopera indigena, i cui prodotti (lana, cotone, caff\u00e8, allevamenti) furono destinati all'Italia o esportati all'estero. \nLa colonizzazione demografica contadina fu affidata a enti pubblici che dovevano consegnare ai coloni i fondi gi\u00e0 predisposti con le relative case coloniche da riscattare in un congruo numero di anni. Gestivano l'organizzazione e le attrezzature necessarie e ad essi era affidata la vendita dei prodotti il cui ricavato andava versato sugli appositi libretti dei contadini.\nTra gli enti pubblici il primo che oper\u00f2 in Africa Orientale Italiana fu l'Opera Nazionale Combattenti sotto la presidenza di Araldo di Crollalanza attraverso l'Azienda Africa Orientale. Furono costituiti due comprensori nello Scio\u00e0 non eccessivamente distanti da Addis Abeba; il primo quello di Olett\u00e0 lungo la strada per Lechemti disponeva nel 1940 di un centro urbano con i servizi essenziali, 98 case coloniche raggruppate in modo utile per la difesa da eventuali attacchi dei resistenti etiopici su circa ettari. Nel maggio del 1939 si erano insediate 93 famiglie per un totale di 354 unit\u00e0. La costituzione dell'altro, quello di Biscioft\u00f9, nei pressi di Moggio e del lago omonimo incontr\u00f2 notevoli ostacoli per le paludi esistenti. In Africa Orientale Italiana operarono anche alcuni enti di colonizzazione regionali. \"Romagna d'Etiopia\" svolse la sua attivit\u00e0 principalmente nel grande comprensorio di Uogher\u00e0 nell'Amhara; successivamente a Villa Anna Maria nello Scio\u00e0 e nell'alto Auasc con un totale di circa 600 tra contadini e operai senza le relative famiglie che per precauzione furono lasciate in Italia per la forte attivit\u00e0 dei ribelli. \n\"Puglia d'Etiopia\" oper\u00f2 nel Harar con il comprensorio nella valle di Uacci\u00f2 e il centro dei servizi chiamato Bari d'Etiopia. \nAl 31 dicembre 1939 c'erano 15 nuclei familiari nelle rispettive case coloniche con un totale, tra contadini ed operai, di 161 unit\u00e0. Ente di colonizzazione Gestione Thesauro De Rege nei pressi di Gimma, nel Galla e Sidamo. Il comprensorio al maggio del 1940 comprendeva 41 nuclei familiari sistemati nelle relative case coloniche e un totale di 259 unit\u00e0.\nOperarono in Africa Orientale, inoltre, le strutture denominate Centurie Agricole di precolonizzazione (250 unit\u00e0), Pattuglie del grano (14 unit\u00e0) e Consorzio agricolo dell'Amara (34 unit\u00e0). Era prevista, infine, la costituzione di \"Veneto d'Etiopia\", \"Aosta d'Etiopia\" e l\u2019Ente per gli italiani residenti all'estero. \nIl 30 maggio 1940 gli enti di colonizzazione contavano coloni e 169 nuclei familiari.\nNel corso degli anni '30 venne inoltre presa in considerazione dal regime la possibilit\u00e0 di creare un insediamento di coloni ebrei in Etiopia, provenienti sia dall'Italia che da altre nazioni europee. Tale progetto non venne tuttavia concretizzato a fronte dell'evolversi della situazione internazionale e dell'inasprirsi delle misure antisemite adottate in Italia.\nEconomia.\nBanche.\nIl primo tentativo di stabilire un moderno sistema bancario nel Corno d'Africa era stato rappresentato dalla \"Banca per l'Africa Orientale\", esistita dal 1917 al 1923, ovvero prima della nascita dell'A.O.I..\nNel 1940, prima della Guerra, l'organizzazione bancaria in A.O.I. era la seguente:\nIn totale 42 filiali cos\u00ec distribuite per regione: Amara (6), Eritrea (13); Galla e Sidama (6), Harar (5), Scioa (7), Somalia (5).\nValuta.\nFino al 1\u00ba luglio 1925 in Somalia la valuta ufficiale era la rupia italiana d'argento, divisa in 100 bese di bronzo, che fino al 1\u00ba luglio 1927 poteva essere cambiata in 8 lire.\nNell'A.O.I. era anche in circolazione il Tallero di Maria Teresa.\nLa lira dell'Africa Orientale Italiana, abbreviata in \"\u00a3 AOI\", era la valuta (legge n. 260 dell'11/01/1937) dell'area tra il 1936 e il 1941, ed era equivalente alla lira italiana e vi circolava assieme con lo stesso cambio. Le prime banconote furono stampate nel 1938, col valore di 50, 100, 500 e lire. Erano uguali alle banconote circolanti in Italia, ma riportavano la dicitura \"Serie Speciale Africa Orientale Italiana\".\nIn Etiopia la lira dell'Africa Orientale Italiana sostitu\u00ec il birr e in Eritrea il tallero locale e anche brevemente lo scellino nella Somalia Britannica tra il 1940 e il 1941. Le valute precedenti vennero ristabilite dagli inglesi quando occuparono l'Africa Orientale Italiana, istituendo in alcuni casi lo scellino dell'Africa Orientale, con cambio pari a 24 lire dell'Africa Orientale Italiana. Come residuo dell'uso della lira italo-africana, fino alla fine degli anni sessanta in Somalia veniva usata l'espressione \"lix lira\" (cio\u00e8 \"sei lire\") per indicare i venticinque centesimi di scellino somalo.\nNel 1938 furono stampate anche le prime banconote.\nInfrastrutture.\nStrade.\nNegli anni venti e trenta furono realizzate numerose opere stradali dando vita a una rete di circa di strade fra principali e secondarie, fra le quali la strada Asmara-Addis Abeba.\nFerrovie.\nLe infrastrutture ferroviarie dell'Africa Orientale Italiana erano le seguenti: \nPorti e aeroporti.\nLa funzione dei porti fu d\u2019importanza vitale per la vita dell\u2019impero, perch\u00e9 vi passava tutto l\u2019occorrente all\u2019organizzazione civile ed economica dei territori cos\u00ec come vi affluiva la quasi totalit\u00e0 delle merci destinate all\u2019esportazione. Dei 12 miliardi stanziati nel 1937 per il piano sessennale di sviluppo dell'impero, ben 670 milioni furono riservati all\u2019esecuzione delle strutture portuali. Il programma prevedeva lavori d'ammodernamento e potenziamento per quelle esistenti e la costruzione di nuovi impianti. \nCon la decisione di creare uno scalo nella baia di Assab il retroterra etiopico fu ripartito in zone approssimative facenti capo ai diversi approdi, secondo il criterio della minor distanza, vale a dire di un\u2019economia di tempo e di denaro nei trasporti. Furono intensificati gli studi per la costruzione del grande porto oceanico sulla costa somala e fu decisa la sistemazione di quelli minori per sopperire alle necessit\u00e0 manifestatesi in dipendenza di nuove attivit\u00e0 economiche sorte in alcune regioni. Quando le opere iniziate, quelle progettate e ancora allo studio sarebbero state compiute, l\u2019impero avrebbe avuto gli scali di Massaua, Assab, Mogadiscio, Merca e Chisimaio, oltre agli approdi adeguatamente sistemati di Bender Cassim, Dante, Brava. \nIl porto di Massaua era considerato a ragione il pi\u00f9 vasto e sicuro del Mar Rosso e con le opere compiute nel periodo successivo al conflitto etiopico aveva assunto un ruolo di primaria importanza, riuscendo a smaltire un traffico che era inferiore solo a quello di Genova e Napoli. Con l\u2019ampliamento effettuato fu possibile l\u2019attracco e lo scarico contemporaneo di 15 piroscafi. Il 21 gennaio 1938 iniziarono i lavori per la costruzione del grande porto di Assab cui sarebbe stato riservato il movimento con l\u2019Aussa, la Dancalia, lo Scio\u00e0 e alcune sue zone limitrofe. L\u2019entrata in funzione della strada dancala e dello scalo, sia pure in modo ancora limitato, ridusse il traffico commerciale di Gibuti e nel 1940 il Ministero dell\u2019Africa Italiana aveva emanato delle disposizioni precise, in base alle quali fu avviata ad Assab tutta una serie di merci. Per quel che riguarda i trasporti marittimi il Lloyd Triestino esercit\u00f2 il maggior numero di linee regolari sovvenzionate tra madrepatria e impero, affiancato da societ\u00e0 minori, quali l\u2019Achille Lauro di Napoli, la Ignazio Messina, la Cooperativa Garibaldi di Genova e la Regia Azienda Monopolio Banane. Vennero istituite numerose linee tra i porti italiani e quelli dell\u2019impero tra cui i collegamenti Napoli-Gibuti, settimanali, Genova-Chisimaio, quindicinali, Genova-Gibuti, Genova-Mogadiscio, Trieste-Mogadiscio, mensili. Questi due ultimi proseguivano poi per l\u2019India. A essi se ne aggiunsero molti altri come il servizio Italia-Sud Africa con gli scali di Massaua, Assab, Gibuti, Mogadiscio, Merca e Chisimaio e gli espressi da Genova e Trieste all\u2019India e all\u2019Estremo Oriente.\nI servizi aerei erano utilizzati da una ristretta clientela formata da imprenditori, commercianti, alti funzionari militari e civili. Per tanti altri, inoltre, l\u2019Ala Littoria rappresent\u00f2 il mezzo rapido per il recapito postale. Le notizie che arrivavano con l\u2019aereo, avevano sulle altre l\u2019incalcolabile merito della rapidit\u00e0: cinque giorni inizialmente, poi ridotti a meno di tre, rispetto alle tre o quattro settimane della posta ordinaria. Non solo viaggiatori, non solo notizie, ma anche medicinali e tutto ci\u00f2 che aveva carattere d\u2019urgenza. Il trasporto aereo pur in fase di grande espansione era riservato poich\u00e9 ancora troppo costoso, solo a merci di grande valore, purch\u00e9 leggere e poco ingombranti. L\u2019Ala Littoria nel suo tragitto per l\u2019Africa Orientale faceva una delle sue soste a Bengasi. Da qui in 36 ore circa raggiungeva, attraverso il Cairo e Wadi Halfa, l\u2019Asmara da dove con un ultimo balzo arrivava a Addis Abeba. Dai quattro giorni che impiegava nel 1938, su un itinerario di 5.634\u00a0km, si era passati, dal primo gennaio 1939, ai due giorni e mezzo soltanto, eliminando, dopo lo scalo di Khartoum, ogni altra fermata e puntando direttamente sulla capitale dell\u2019impero. Vennero sviluppati anche i servizi aerei interni e costruiti aeroporti oltre che nei capoluoghi di governo, anche a Dire Daua, Assab e nelle localit\u00e0 prive di collegamenti terrestri. Dall\u2019ottobre 1938, l\u2019Ala Littoria fu affiancata dalla societ\u00e0 Aviotrasporti.\nIdraulica e minerarie.\nAnche le opere di colonizzazione furono diverse: fra esse si possono menzionare quelle di Tessenei in Eritrea e quelle, in Somalia, di Villabruzzi e di Genale sul fiume Uebi Scebeli, mentre nel campo minerario si possono ricordare le grandi saline di Dante in Migiurtinia, considerate all'epoca le pi\u00f9 grandi del mondo.\nTutela del patrimonio artistico.\nL\u2019attivit\u00e0 archeologica inizi\u00f2 nel 1938 con lo studio degli obelischi di Axum da parte di Ugo Monneret de Villard che successivamente volse la sua attenzione alle chiese nella roccia tra cui quelle monolitiche di Roha nel Lasta attribuite al negus Lalibal\u00e0. Nel 1939 Gaspare Oliveiro condusse una campagna archeologica nella zona di Adulis, mentre Ettore Rossi esplor\u00f2 le isole Dahlac che nei secoli XII e XIII furono il centro di un florido regno musulmano. Vanno, infine, ricordati i restauri dei palazzi imperiali di Gondar, completati prima dell'occupazione inglese. Nel 1940 fu pubblicato uno speciale ordinamento archeologico che prevedeva l'istituzione di una sovrintendenza in Addis Abeba per la tutela del patrimonio artistico, bibliografico e numismatico.\nProtezione dell'ambiente.\nSubito dopo la conquista dell'Etiopia e la creazione dell'Africa Orientale Italiana, le autorit\u00e0 coloniali iniziarono una imponente opera di incremento del patrimonio forestale. L'organizzazione di questa impresa era demandata alla 11\u00aa Legione della Milizia forestale coloniale, su cinque nuclei di personale nazionale e ascari forestali. Inoltre nelle colonie operava fin dal 1904 l'Istituto agronomico per l'Africa italiana di Firenze. Vennero impiantati vivai su tutto il territorio e gi\u00e0 primi due anni si ebbe un aumento esponenziale della produzione di legname da costruzione, legna da ardere e carbone. Nel 1937 vennero distribuite piantine. Nel 1938 nel Corno d'Africa erano presenti ettari di piante resinose, ettari di latifoglie, oltre a boscaglia a densit\u00e0 normale per 25 milioni di ettari e a densit\u00e0 ridotta per 35 milioni di ettari.\nAlla Milizia era anche demandato il controllo sulla regolamentazione della caccia. Gi\u00e0 nel 1938 esisteva una protezione per certi animali, di cui era vietata la caccia in A.O.I.\nPer cacciare occorreva avere una licenza (c'erano 6 tipi di licenze) e si potevano usare solo armi lunghe da fuoco a canna liscia o rigata o piccole carabine calibro 22. Erano invece vietate le armi da guerra in dotazione all'esercito, le carabine dello stesso calibro e le armi a ripetizione. Erano proibite pure le trappole di ogni genere, i veleni, l'uso di fari abbaglianti, la caccia da autoveicoli; la caccia da aerei a meno di di quota se si trattava di branchi o di mandrie. Non si potevano raccogliere o danneggiare uova o nidi. Non si poteva cacciare nei terreni privati.\nLe specie protette (non potevano essere molestate in nessun modo) comprendevano elefanti con zanne di peso inferiore ai , rinoceronti, asini selvatici, nyala di monte, stambecco del Semi\u00e8n o uali\u00e0, stambecco nubiano, muflone africano, protele, dugongo, gelada, pangolino, garze bianche di ogni specie, marab\u00f9, bucorvo d'Abissinia o abbagumb\u00e0, avvoltoi di ogni specie, serpentario, becco a scarpa. Queste specie non potevano essere cacciate nemmeno dalle popolazioni locali. Divieti supplementari erano in vigore per le femmine di animali di diverse specie e per le giraffe.\nVeniva inoltre prevista la costituzione di \"bandite naturali integrali\", \"parchi nazionali\", \"riserve assolute\", \"riserve semplici\", \"riserve parziali\". Ogni tipo di riserva aveva le sue regole. In caso di uccisione di un animale protetto per difesa propria, il fatto doveva essere denunciato e le autorit\u00e0 provvedevano a ritirarne le spoglie.\nUlteriori regole o leggi rendevano la giurisdizione in merito abbastanza completa e piuttosto complessa. Alcune trattavano anche l'esportazione di trofei, avorio, oggetti in avorio, ecc. Le pene in caso di reato prevedevano ammende, ritiro della licenza, confisca delle armi, a seconda dei casi. Non risulta fossero previste pene detentive.\nUnit\u00e0 di misura.\nOltre al sistema decimale erano utilizzate:"}
{"id": "256946", "revid": "4711", "url": "https://it.wikipedia.org/wiki?curid=256946", "title": "Impero dell'Africa Orientale Italiana", "text": ""}
{"id": "256949", "revid": "1935652", "url": "https://it.wikipedia.org/wiki?curid=256949", "title": "Chiesa cattolica in Liechtenstein", "text": "La Chiesa cattolica in Liechtenstein conta circa 25.730 battezzati dei 33.863 abitanti (76,0%) del piccolo principato. Vi sono 10 parrocchie su un territorio di circa 160 km\u00b2, con 21 preti diocesani, 10 regolari e 47 suore.\nStoria.\nLa storia del cristianesimo in Liechtenstein \u00e8 legata alle vicende della diocesi di Coira, di cui l'area originariamente faceva parte, costituitone un decanato.\nIl 28 agosto 1985 Santa Sede e principato del Liechtenstein strinsero ufficialmente rapporti diplomatici; precedentemente le relazioni erano curate in modo informale dal nunzio in Svizzera. Pochi giorni dopo, l'8 settembre 1985, papa Giovanni Paolo II fu il primo pontefice a compiere una visita pastorale nel principato.\nIl 2 dicembre 1997 lo stesso papa eresse l'arcidiocesi di Vaduz, immediatamente soggetta alla Santa Sede, nominando primo arcivescovo l'allora vescovo di Coira, Wolfgang Haas.\nOrganizzazione territoriale.\nL'intero territorio del principato \u00e8 incluso nell'arcidiocesi di Vaduz, immediatamente soggetta alla Santa Sede e unica circoscrizione ecclesiastica presente.\nNunziatura apostolica.\nLa nunziatura apostolica del Liechtenstein \u00e8 stata eretta il 28 agosto 1985. Il nunzio apostolico ricopre anche l'incarico di nunzio in Svizzera, dove risiede nella capitale Berna."}
{"id": "256954", "revid": "12067", "url": "https://it.wikipedia.org/wiki?curid=256954", "title": "Hadria", "text": ""}
{"id": "256955", "revid": "2730", "url": "https://it.wikipedia.org/wiki?curid=256955", "title": "Guarino Guarini", "text": "Formatosi a Roma, con l'esempio di Francesco Borromini, Guarini fu particolarmente attivo nella citt\u00e0 di Torino, dove divent\u00f2 uno dei massimi esponenti del barocco piemontese; tra le sue realizzazioni principali si ricordano la cappella della Sacra Sindone in Duomo, il palazzo Carignano e la chiesa di San Lorenzo.\nBiografia.\nGiovinezza.\nGuarino Guarini nacque a Modena il 17 gennaio 1624 da Raimondo Guarini ed Eugenia Marescotti. Comp\u00ec i primi studi insieme ai cinque fratelli nella citt\u00e0 natale, precisamente presso la casa dei chierici regolari teatini, situata sul corso Canal Grande e immediatamente adiacente alla dimora del padre. Quello degli ordini religiosi era un ambiente saturo di fermenti scientifici che favoriva la diffusione della cultura dell'architettura; Guarini non fu affatto immune a questo influsso tanto che, seguendo le orme del fratello maggiore Eugenio, nel settembre 1639 entr\u00f2 nell'Ordine dei Teatini. Il 22 ottobre 1639 si trasfer\u00ec, per il noviziato, a Roma nel convento di San Silvestro al Quirinale, dove studi\u00f2 fino al 1647 teologia, filosofia, matematica e architettura; l'Urbe, all'epoca, serbava le tracce di un grandissimo fervore artistico che vi aveva accentrato artisti di grande nome, quali Pietro da Cortona, Gian Lorenzo Bernini e Francesco Borromini. Fu soprattutto quest'ultimo a giocare un ruolo decisivo nella formazione artistica del giovane Guarino, che seppur non dichiarando esplicitamente i propri debiti nei suoi confronti ebbe comunque modo di osservarne i cantieri di San Carlino alle Quattro Fontane, da poco ultimata, dell'oratorio dei Filippini e di Sant'Ivo alla Sapienza.\nNel febbraio 1645 Guarini si rec\u00f2 a Venezia, ospite del convento di San Nicola dei Tolentini, dove termin\u00f2 con successo gli studi teologici diventando suddiacono. Tornato a Modena nel 1647, il 17 gennaio dell'anno successivo fu ordinato sacerdote e revisore dei conti della casa teatina, ufficio che a sua volta gli valse la sovrintendenza dei lavori alla nuova Casa dell'Ordine e per la chiesa di San Vincenzo, iniziata nel 1617 da Paolo Reggiani e ormai prossima al completamento e per le quali \u00e8 stato ipotizzato un suo intervento progettuale. In quest'opera Guarini collabor\u00f2 con l'architetto teatino Bernardo Castagnini, che gli insegn\u00f2 i rudimenti della costruzione, e con Bartolomeo Avanzini, architetto ufficiale di Francesco I d'Este ed ebbe modo di completare la sua formazione con l'esperienza diretta del cantiere. I lavori si protrassero tuttavia per quattro lunghi anni, a causa delle precarie condizioni di stabilit\u00e0 del progetto di Avanzini ma soprattutto per via di alcuni presunti ammanchi di denaro, che alcuni ritennero ascrivibili alla condotta fraudolenta del Guarini (cassiere dell'Ordine dal 1650) e del fratello Eugenio.\nUn decennio di viaggi.\nNel 1655, a soli trent'anni, viene nominato Preposito della Casa Teatina di Modena, ma a tale carica \u00e8 costretto a rinunciare per le ostilit\u00e0 manifestate dal futuro duca d'Este Alfonso IV, a seguito del quale Guarini ritenne opportuno lasciare, seppur a malincuore, la sua citt\u00e0 natale. Il decennio tra il 1655 e il 1666 fu caratterizzato da viaggi, forse anche fuori dall'Italia, inizialmente impegnato come docente di teologia, di filosofia e di matematica e poi anche come architetto. In tale periodo ebbe modo di maturare la conoscenza di culture architettoniche diverse.\nPer tale periodo la documentazione \u00e8 molto scarsa e alla storiografia pi\u00f9 recente appare infondata l'ipotesi di viaggi a Praga, Lisbona e Spagna. Fu sicuramente prima a Parma, poi a Guastalla, dove la sua presenza \u00e8 attestata nel 1655, e per un breve di ritorno a Modena, dove forse scrisse per gli studenti del seminario la tragicommedia \"La Piet\u00e0 trionfante\". \nNel biennio 1660-62, ma probabilmente fin dal 1657, si rec\u00f2 a Messina dove, oltre ad insegnare alla scuola dei Teatini, a coltivare i propri interessi matematici e letterari e a far stampare \"La Piet\u00e0 trionfante\" nel 1660, si occup\u00f2 di architettura. A Messina realizz\u00f2 probabilmente la sua prima opera con il progetto del completamento della chiesa della Santissima Annunziata e dell'adiacente Collegio dei Teatini, costruito per\u00f2 successivamente. Progett\u00f2 anche il completamento della Chiesa di San Filippo Neri. Tutte le costruzioni sono andate distrutte durante il terremoto del 1908.\nNel 1662, dopo una breve sosta a Modena effettuata a giugno per stare vicino alla madre morente, Guarini in autunno si rec\u00f2 a Parigi, ove fu incaricato di dirigere i lavori per la chiesa teatina di Sainte Anne la Royale, il cui cantiere era gi\u00e0 stato iniziato da Maurizio Valperga. Guarini cambi\u00f2 sostanzialmente il progetto e, tra molte difficolt\u00e0, realizz\u00f2, senza portarlo a compimento, l'edificio oggi perduto in quanto definitivamente demolito nel 1823. In Francia l'architetto ebbe modo di estendere le proprie conoscenze manifestando interesse per l'architettura gotica, l'opera di Mansart e per le ricerche sulla geometria proiettiva di Girard Desargues. A Parigi, inoltre, il Guarini si divise tra l'intensa attivit\u00e0 architettonica e la redazione del volume \"Placita philosofica physicis rationibus experientiis\", un monumentale compendio delle sue conoscenze astronomiche, filosofiche, fisiche e metafisiche; lo scritto, pubblicato a Parigi nel 1665, gli diede molta fama negli ambienti religiosi e testimonia il perdurare dei suoi studi filosofici e scientifici.\nIn riferimento a due altri progetti di Guarini fuori dall'Italia, Santa Maria da Alt\u00f6tting a Praga e Santa Maria della Divina Provvidenza da Lisbona, entrambe non pi\u00f9 esistenti, non \u00e8 chiaro se abbiano comportato viaggi nella penisola iberica ed in centro Europa e non \u00e8 certa neppure l'epoca di progettazione.\nA Torino.\nGuarini abbandon\u00f2 Parigi e il cantiere di Sainte Anne la Royale nell'ottobre 1666, in seguito a controversie sull'andamento economico del cantiere con il confratello Camillo Sanseverino. Giunse a Torino il 4 novembre 1666, inviato dal padre generale dei teatini a dirigere i lavori di rinnovamento della chiesa di San Lorenzo. La fabbrica venne concepita a pianta centrale ottagonale, con i lati di forma convessa e con un presbiterio ellittico posto trasversalmente che introduce un asse principale nella composizione; lo spazio, al livello inferiore, \u00e8 definito dalla presenza di ampie serliane che delimitano le cappelle laterali, mentre la copertura \u00e8 costituita da una cupola a costoloni che si intrecciano fino a formare l'ottagono sul quale poggia la lanterna. Guarini, in ogni caso, divent\u00f2 assai rapidamente torinese per vocazione, tanto che il suo nome \u00e8 indissolubilmente legato alla citt\u00e0 sabauda.\nLa Cappella della Sacra Sindone.\nStabilita un'immediata intesa con i Savoia, il Guarini venne investito il 19 maggio 1668 della patente di \u00abIngegnere per la Fabbrica della Cappella del Santissimo Sudario con tutti gli onori [\u2026] e con lo stipendio di lire mille d'argento a soldi venti cadaun anno da cominciarsi a principio di gennaro dell'anno corrente\u00bb. Gi\u00e0 nel secolo addietro Pellegrino Pellegrini e Carlo di Castellamonte avevano progettato una cappella per la custodia e l'ostensione della Sacra Sindone; l'incarico venne poi affidato nel 1657 all'architetto ticinese Bernardino Quadri, il cui progetto tuttavia fu prontamente scartato per alcune difficolt\u00e0 di natura tecnica. Guarini realizz\u00f2 una cappella collocata nella parte absidale del Duomo di Torino a contatto con il Palazzo Reale. Sul corpo cilindrico innest\u00f2 tre pennacchi che reggono il tamburo dove sei finestroni si alternano a nicchie convesse; la stessa cupola \u00e8 definita da costoloni che si intrecciano frantumando la superficie della cupola e dalla luce diffusa per mezzo di numerose finestre che emergono curiosamente all'esterno della struttura, dove il tamburo \u00e8 chiuso da una linea sinuosa che racchiude i finestroni. Di grande originalit\u00e0 il coronamento ottenuto mediante la progressiva diminuzione degli elementi concentrici utilizzati. Nel 1997 la costruzione \u00e8 stata pesantemente danneggiata da un incendio, e pertanto oggetto di un restauro ricostruttivo particolarmente difficile conclusosi nel 2018.\nAnni di fermento.\nNel 1671 Guarini effettu\u00f2 un breve soggiorno nella natia Modena, con il dovere per\u00f2 di ritornare a Torino; a garanzia di quest'obbligazione lasci\u00f2 presso la citt\u00e0 sabauda il manoscritto dell\"'Euclides adauctus et methodicus mathematicaque universalis\", summa delle sue ricerche in campo matematico e geometrico. Con il ritorno a Modena nel 1672 cess\u00f2 improvvisamente la ferma opposizione della corte estense, tanto che Francesco II d'Este fece pressione sull'architetto per indurlo a un rimpatrio nella citt\u00e0 natale: Guarini, preso dai cantieri di San Lorenzo e della Sindone, tuttavia declin\u00f2 l'offerta, continuando a prestare servizio presso la corte dei Savoia.\nParallelamente, nel campo dell'editoria Guarini lavor\u00f2 alla stesura de \"Il modo di misurare le fabriche\" (1674), un manuale per agevolare il calcolo delle superfici e dei volumi, e della \"Coelestis mathematica\" (un compendio dei suoi studi astronomici pubblicato postumo) offrendo anche la propria collaborazione per l'impresa del \"Theatrum Statuum Sabaudiae\". Risalgono a questo periodo anche i cantieri della chiesa dell'Immacolata Concezione e della casa teatina di San Vincenzo a Modena, entrambi aperti nel 1675, e l'incarico di ristrutturare il castello feudale di Emanuele Filiberto di Savoia Carignano a Racconigi, assegnatogli nel 1676.\nSiamo arrivati, intanto, al 1679, quando il Guarini fu letteralmente inondato di commissioni: in quell'anno, uno dei pi\u00f9 fecondi e laboriosi della sua esistenza, fu infatti impegnato nella redazione dei progetti per la chiesa di San Filippo Neri a Torino, per il collegio gesuitico dei nobili in piazza San Carlo e, soprattutto, per il palazzo Carignano e palazzo Madama. Il palazzo Carignano, dalla celebre facciata a corpo centrale curvilineo, costituisce l'opera civile guariniana pi\u00f9 importante di questo periodo: il cantiere fu avviato nell'agosto 1679, e portato a compimento solo dopo la morte del Guarini. Dal 1679 in poi sovrintese la costruzione della chiesa di San Filippo Neri, gi\u00e0 iniziata nel 1675 su progetto di Antonio Bettino; Guarini progett\u00f2 uno spazio sacro a pianta longitudinale, con tre cupole in fila sopra la navata.\nUltimi anni.\nGuarini, intanto, venne nominato il 9 giugno 1680 teologo della casa di Emanuele Filiberto, con una retribuzione annua di quattrocento lire: si trattava di un debito di gratitudine per la sua decennale attivit\u00e0 al servizio dei Savoia, e per la sua abilit\u00e0 dimostrata nel \u00abdisegno della Capella della Sindone\u00bb. Un ulteriore ritorno a Modena nel 1680 accese di nuovo il contenzioso tra Modena e Torino per assicurarsi la sua opera, fino a quando ottenne la licenza definitiva da parte della corte sabauda. Nel febbraio 1683 si rec\u00f2 a Milano per curare la stesura del volume \"Coelestis mathematicae pars prima et secunda\", pubblicato postumo; sorte analoga ebbe l\"'Architettura civile\", un trattato architettonico che illustra i principi architettonici dell'autore e documenta con incisioni anche i progetti non realizzati e gli edifici scomparsi, la cui \"editio princeps\" data al 1737. Sul piano teorico viene spesso notato come il trattato del Guarini sia una delle prime manifestazioni d'interesse per il \"gotico\" dopo un lungo periodo di disinteresse. \nA curare la pubblicazione del trattato, scritto nell'ultimo quarto del XVI secolo, fu un continuatore ed ammiratore della sua opera, l'architetto Bernardo Antonio Vittone.\nGuarino Guarini mor\u00ec, in circostanze non definite, a Milano il 6 marzo 1683.\nStile.\nMario Lab\u00f2 definisce lo stile di Guarino Guarini in questi termini:\nDi seguito, invece, viene riportato il giudizio dello storico d'arte Giulio Carlo Argan:\nOpere.\nChiesa della Santissima Annunziata.\nCon questo edificio messinese, che fu probabilmente la prima delle sue realizzazioni, Guarini introdusse, di fatto, il barocco in Sicilia tra molte perplessit\u00e0 dei contemporanei. Il progetto di Guarini dovette tener conto di un corpo preesistente da completare e dal diverso orientamento dello spazio esterno, per cui la facciata presentava un'insolita rotazione, risolta con l'introduzione di un campanile in posizione asimmetrica. La facciata a vari ordini sovrapposti, dalla sagoma piramidale e dalla superficie mossa far\u00e0 da modello a molte chiese siciliane del XVIII secolo. L'interno della chiesa era caratterizzato da una cupola che anticipava quelle poi realizzate a Torino.\nSempre per Messina progett\u00f2 la Chiesa dei padri Somaschi, a pianta esagonale, rimasta a livello progettuale e nota grazie alle incisioni del suo trattato \"Architettura civile\": Il progetto sembra anticipare le grandi cupole nervate poi realizzate da Guarini a Torino, anche se la datazione del progetto al 1660-1662 non sembra certa e potrebbe essere da posticipare.\nChiesa di San Lorenzo.\nTra il 1668 e il 1687 realizza per i Teatini la chiesa di San Lorenzo a pianta centrale ottagonale, con i lati di forma convessa con un presbiterio ellittico posto trasversalmente che introduce un asse principale nella composizione; lo spazio, al livello inferiore, \u00e8 definito dalla presenza di ampie serliane che delimitano le cappelle laterali; la copertura \u00e8 costituita da una cupola a costoloni che si intrecciano fino a formare l'ottagono sul quale poggia la lanterna.\nCastello Reale di Racconigi.\nSu richiesta di Emanuele Filiberto detto \"il Muto\", Guarino Guarini \u00e8 incaricato di compiere la prima, radicale trasformazione della fortezza medievale di Racconigi in \"Villa di delizie\". A partire dal 1676, realizza il nuovo prospetto e lo scalone della facciata settentrionale del Castello di Racconigi e progetta l'innalzamento dei due padiglioni con copertura a pagoda. Nel 1681 invece amplia ulteriormente la residenza effettuando la copertura del cortile medioevale del castello, creando una nuova sala interna che, nel successivo rimaneggiamento settecentesco, diverr\u00e0 il \"Salone di Ercole\".\nTraccia della sua opera negli interni pu\u00f2 essere ancora oggi rinvenuta nelle sale dell\"'Appartamento Cinese\" (caminetti e cornicione) e nella \"Sala di Diana\" (caminetti).\nPalazzo Carignano.\nDel 1679 \u00e8 il Palazzo Carignano basato su una pianta ad U, che presenta una monumentale facciata che alterna tratti concavi con parti convesse in una configurazione forse riconducibile ai progetti di Gian Lorenzo Bernini per il palazzo del Louvre e al Castello di Vaux-le-Vicomte, ma anche all'Oratorio dei Filippini dell'ammirato maestro Borromini, richiamato anche nella scansione con paraste della facciata e nell'uso del laterizio a vista, trattato come materia plastica e modellabile.\nAltre opere in Italia.\nChiesa di Santa Maria in Araceli, a Vicenza, databile tra il 1675 ed il 1680 ed attribuita a Guarini a seguito di studi di Paolo Portoghesi, presenta una pianta a doppia ellisse in cui un anello di colonne delimitano un deambulatorio completo intorno allo spazio centrale, al cui interno si staccano quattro fusti di colonne formando un rettangolo sostenendo quattro archi su cui si appoggia una cupola a spicchi, innervata da otto costoloni.\nA lui viene attribuito il progetto della chiesa dell'Immacolata Concezione a Torino, eretta tra il 1675 e il 1697, ma l'attribuzione si basa solo su elementi stilistici dell'edificio religioso, non essendovi prove documentali che ne giustifichino l'attribuzione.\nAltri progetti e architetture.\nDopo San Lorenzo, Guarini progetta altre chiese a pianta centrale e cupola, non realizzate (San Gaetano a Nizza, San Filippo a Casale, San Gaetano a Vicenza) ed altre a pianta longitudinale.\nRealizza fuori da Torino altre opere oggi perdute:\nPubblicazioni.\nTrattato di Architettura civile.\nBench\u00e9 molte delle opere architettoniche del Guarini siano scomparse, nel 1737 apparve postuma l'opera \"Architettura civile\", un trattato architettonico che illustra i principi architettonici dell'autore e documenta con incisioni anche i progetti non realizzati e gli edifici scomparsi.\nSul piano teorico viene spesso notato come il trattato del Guarini sia una delle prime manifestazioni d'interesse per il \"gotico\" dopo un lungo periodo di disinteresse.\nA curare la pubblicazione del trattato, scritto nell'ultimo quarto del XVII secolo, fu un continuatore ed ammiratore della sua opera, l'architetto Bernardo Antonio Vittone.\nScritti non architettonici.\nNel 1674 aveva pubblicato a Torino un trattatello sul \"Modo di misurare le fabbriche\", che dimostra il suo interesse per i resti dell'arte classica.\nGuarini scrisse inoltre una serie di trattati sulla matematica, sia in latino sia in italiano, tra cui \"Euclides adauctus\" sulla geometria descrittiva, che fu uno dei primi testi in Italia su tale argomento.\nNel 1665 pubblic\u00f2 a Parigi il trattato matematico-filosofico \"Placita Philosophica\", che difendeva la tesi del sistema geocentrico dell'universo contro le teorie di Copernico e Galileo. In ambito astronomico pubblic\u00f2 inoltre tre trattati: il \"Compendio della sfera celeste\" (1675), \"Leges temporum et planetarum\" (1678) e il suo compendio finale \"Coelestis mathematicae\" in due parti (1683, pubblicato postumo).\nTra le opere di carattere letterario e filosofico si ricorda \"La piet\u00e0 trionfante, tragicommedia morale\", 1660."}
{"id": "256956", "revid": "92723", "url": "https://it.wikipedia.org/wiki?curid=256956", "title": "Chiesa cattolica in Belgio", "text": "La Chiesa cattolica in Belgio \u00e8 parte della Chiesa cattolica universale, sotto la guida spirituale del Papa e della Santa Sede.\nNel 2010 il 60% della popolazione si dichiara cattolica, pur essendo l'87% della popolazione nata in famiglie cattoliche. Nel 1980 si dichiaravano cattolici il 72% dei belgi, scesi al 68% nel 1990 e al 65% nel 2005.\nStoria.\nPrimo Ottocento.\nLa situazione in Belgio dopo il Congresso di Vienna.\nIl Congresso di Vienna aveva unito Belgio e Paesi Bassi, con il nome di Regno Unito dei Paesi Bassi, sotto il monarca protestante Guglielmo I d'Orange. Dal punto di vista religioso, nei Paesi Bassi vi era una maggioranza protestante ed una minoranza cattolica; mentre il Belgio era a maggioranza cattolica. In uno Stato religiosamente diviso, l'unica soluzione era la libert\u00e0 e l'uguaglianza dei culti, cos\u00ec come venne imposta a Vienna. Ma mentre i cattolici olandesi considerarono la Costituzione del 1814 un progresso rispetto al passato, i cattolici belgi e soprattutto fiamminghi volevano che per le province meridionali venissero ristabiliti gli antichi privilegi (specialmente sull'insegnamento). Cos\u00ec, guidati dal focoso vescovo di Gand De Broglie, le autorit\u00e0 diocesane belghe condannarono l'indifferentismo della nuova Costituzione e vietarono ai cattolici di prestarvi giuramento.\nSorsero poi nuove difficolt\u00e0 sulla ristrutturazione delle diocesi, sulla nomina dei vescovi, sulla libera formazione del clero (nel 1825 la Chiesa belga si oppose all'istituzione del collegio filosofico di Lovanio, perch\u00e9 sarebbe stato di controllo statale). In pratica il re attuava una politica vessatoria nei confronti dei cattolici (pi\u00f9 per spirito regalista che anticattolico); in Belgio si era persuasi che il re volesse protestantizzare il paese.\nLa nascita del cattolicesimo liberale.\nNel Belgio si fa strada intanto una nuova mentalit\u00e0, destinata a fare il giro dell'Europa con il nome di liberalismo cattolico. Giornali cattolici belgi si fanno portavoce di questa linea politica, vista con diffidenza a Roma, ma appoggiata dal vescovo De M\u00e9an, dal suo vicario e poi successore Sterckx, dal Van Bommel, dal De Ram (futuro rettore di Lovanio). Cattolici e liberali si trovarono cos\u00ec uniti contro la monarchia, i primi per difendere la libert\u00e0 di insegnamento e la difesa del proprio culto, i secondi per la libert\u00e0 di stampa e di effettiva rappresentanza in Parlamento.\nBench\u00e9 contemporaneo dell'Avenir, tuttavia il liberalismo cattolico belga non adotter\u00e0 mai i principi del giornale lamennesiano; \u00e8 un liberalismo puramente tattico, giustificato dalle contingenze e dalla situazione di fatto. Si possono distinguere tre tendenze nel liberalismo cattolico belga:\nIl Belgio indipendente.\nL'aver comunque fatto fronte unico rappresent\u00f2 uno dei fattori decisivi per la vittoria della rivoluzione del 1830, che port\u00f2 all'indipendenza del Belgio sotto un nuovo sovrano, il protestante Leopoldo I di Sassonia-Coburgo-Gotha. Nel congresso riunitosi per stabilire la nuova costituzione, l'arcivescovo De M\u00e9an scrisse una lettera a Roma, redatta dallo Sterckx, in cui non si chiedevano privilegi, ma libert\u00e0. Accanto a questa lettera, abbiamo anche l'opuscolo del De Ram, \"Consid\u00e9rations sur les libert\u00e9s religieuses\", largamente diffuso.\nDi fatto la Costituzione belga riconobbe:\nL'atteggiamento della Santa Sede.\nRoma dapprima fu diffidente verso la soluzione belga, poi, in seguito alla risposta dello Sterckx (non \u00e8 vera e propria separazione, ma un modus vivendi che rappresenta la soluzione pratica migliore), mantenne il silenzio, anche dopo la Mirari vos.\nPoliticamente si susseguirono diversi cabinetti \"unionisti\" cattolico-liberali; religiosamente abbiamo lo sviluppo degli ordini religiosi, delle scuole, il riconoscimento dell'universit\u00e0 di Malines voluta dall'episcopato, ma combattuta dai liberali e dal nunzio. Fu merito certamente del re e dello Sterckx, se la Chiesa pot\u00e9 realizzare quanto di meglio potesse.\nOrganizzazione ecclesiastica.\nLa Chiesa cattolica in Belgio \u00e8 organizzata in un'unica provincia ecclesiastica, quella di Malines-Bruxelles, con 7 diocesi suffraganee.\nConferenza episcopale.\nElenco dei presidenti della Conferenza episcopale del Belgio:\nElenco dei segretari generali della Conferenza episcopale del Belgio:\nLuoghi della cattolicit\u00e0.\nSantuari.\nIl santuario mariano pi\u00f9 famoso \u00e8 quello della Vergine dei Poveri di Banneux. In questo villaggio, vicino a Liegi, la Vergine apparve ad una bambina undicenne per otto volte dal 15 gennaio al 2 marzo 1933. A differenza della maggior parte dei santuari, a Banneux c'\u00e8 solo una piccola cappella e le celebrazioni si svolgono di regola all'esterno. Accorrono qui circa un milione di pellegrini ogni anno. Maria \u00e8 venerata a Banneux con il titolo di Signora dei Poveri.\nAltri santuari belgi sono:\nBeghinaggi.\nIn moltissime citt\u00e0 del Belgio, soprattutto nelle Fiandre, sorgono uno o pi\u00f9 beghinaggi, piccole citt\u00e0 nelle citt\u00e0, circondate da mura, dove le beghine si ritiravano per una vita di meditazione e di preghiera, ma soprattutto di fattiva carit\u00e0. Non si trattava di veri e propri monasteri, ma di comunit\u00e0 di laiche (fra le quali molte vedove), che ricevevano una piccola abitazione a titolo gratuito."}
{"id": "256957", "revid": "1372005", "url": "https://it.wikipedia.org/wiki?curid=256957", "title": "Enrico IV di Franconia", "text": "Enrico fu l'ultimo re del medioevo romano-germanico ad ascendere al trono da minorenne. Come suo padre, vedeva la legittimit\u00e0 del suo governo come basata principalmente sul diritto divino, rendendo per\u00f2 difficile e tesa la cooperazione con i grandi dell'impero. Gi\u00e0 negli ultimi anni del regno di Enrico III, i conflitti sulla partecipazione dei principi al regno avevano portato a una crisi. I principi, in perenne lotta per il potere e l'influenza, usarono il periodo di minorit\u00e0 di Enrico, quando sua madre era responsabile degli affari di stato in qualit\u00e0 di reggente, per espandere i propri domini.\nQuando Enrico divenne maggiorenne, cerc\u00f2 di respingere l'influenza dei principi e di rafforzare i diritti reali di governo. Nel far ci\u00f2, fece affidamento sui ministeriali del regno, che divenne una nuova \u00e9lite funzionariale. In Sassonia, ove la dinastia aveva ereditato i vastissimi possedimenti dei Liudolfingi ma non i loro legami con l'aristocrazia locale, Enrico tent\u00f2 di riaffermare l'autorit\u00e0 regia costruendo numerosi castelli e scatenando cos\u00ec la ribellione dei sassoni. Allo stesso tempo, cominciarono le dispute con l'emergente papato riformatore sulla relazione tra potere spirituale (\"sacerdotium\") e secolare (\"regnum\"). Esse culminarono nella cosiddetta lotta per le investiture e nel 1076 portarono alla rimozione e alla scomunica del salico da parte di papa Gregorio VII. L'umiliazione di Canossa nel 1077, in cui il re si sottomise e fu liberato dalla scomunica, \u00e8 considerata il culmine del conflitto con il papato. Come reazione alla crescente insoddisfazione dei grandi per il governo di Enrico, furono eletti da assemblee principesche due anti-re, Rodolfo di Rheinfelden (1077-1080) e, alla morte di questo, Ermanno di Salm (1081-1088).\nI processi di cambiamento al tempo di Enrico IV diminuirono soprattutto le basi ideali della regalit\u00e0, ormai in crisi. L'idea di una regalit\u00e0 legittimata dalla continuit\u00e0 dinastica diminu\u00ec di valore a vantaggio del principio della partecipazione principesca al governo dell'impero, che si impose tramite l'elezione dei re, oltre che dal concetto di idoneit\u00e0 del candidato. Il tentativo di Enrico di presentare il mausoleo regio-salico a Spira come la rappresentazione simbolica della connessione tra il trono e la dinastia regia non riusc\u00ec a fermare questa evoluzione di idee: il conflitto con il papato riformatore dimostr\u00f2 che il re non era l'unico responsabile nei confronti di Dio, ma che poteva essere giudicato gi\u00e0 in terra, e persino deposto.\nPochi sovrani del Medioevo furono giudicati cos\u00ec diversamente dai loro contemporanei. Per i sostenitori della regalit\u00e0 salica, Enrico IV fu considerato il rappresentante dell'ufficio regio conferito unicamente da Dio, mentre i suoi avversari fu visto come un tiranno e l'incarnazione del male per eccellenza. Nella ricerca storica, a partire dal XIX secolo, \u00e8 stato spesso ritratto come un martire nella lotta della regalit\u00e0 per l'ottenimento di un forte potere centrale contro le forze schiaccianti della Chiesa riformatrice gregoriana e dei principi tedeschi. Ricerche pi\u00f9 recenti sono arrivate a una valutazione pi\u00f9 sfumata, senza per\u00f2 aver trovato un'immagine univoca. I numerosi giudizi negativi dei contemporanei sulla condotta di vita e sull'ufficio del re sono interpretati in modo diverso, ma sono generalmente considerati come indicatori del rovente clima politico del tempo, che era caratterizzato da dispute che risalivano a \"clavage\" fondamentali.\nBiografia.\nOrigini e infanzia.\nL'11 novembre 1050 Agnese di Poitou, la seconda moglie dell'imperatore Enrico III il Nero, diede alla luce il tanto atteso erede al trono nel palazzo imperiale di Goslar. I genitori inizialmente gli diedero il nome di suo nonno, Corrado. L'imperatore aveva dovuto attendere a lungo un erede al trono: il suo matrimonio con Gunilde di Danimarca, figlia di Canuto il Grande, aveva fruttato solo una figlia, Beatrice, e anche il suo secondo matrimonio con Agnese aveva fino a quel momento fruttato solo altre tre figlie, Adelaide (1045), Gisella (1047) e Matilde (1048). Gi\u00e0 nel Natale del 1050 a P\u00f6hlde Enrico fece giurare fedelt\u00e0 verso il figlio ancora non battezzato ai grandi presenti. Nella Pasqua successiva a Colonia, l'arcivescovo Ermanno II battezz\u00f2 il bambino con il nome di Enrico. La scelta dell'abate Ugo di Cluny come padrino fu espressione degli stretti legami della casa regnante salica con le correnti religiose dell'epoca, legame dovuto al fatto la stirpe di Agnese aveva fondato il monastero di Cluny.\nIl governo di Enrico III fu segnato da numerosi conflitti gravi e duraturi con i grandi dell'impero. Enrico insisteva nell'affermare il potere e l'autorit\u00e0 regia, il che lo poneva molto al di sopra dei principi. Con questo atteggiamento, per\u00f2, si discost\u00f2 dalla \"clementia\" tipica dei Liudolfingi. Le avvisaglie di una crisi del modello di governo erano gi\u00e0 evidenti sotto Enrico III. I grandi Corrado di Baviera, Gebeardo III di Ratisbona, Guelfo III di Carinzia e Goffredo il Barbuto si ribellarono alla prepotenza regia e al suo stile di governo autocratico, che era unicamente vincolato dalla responsabilit\u00e0 diretta verso Dio. L'opinione contemporanea \u00e8 espressa da Ermanno di Reichenau in relazione alla ribellione di Corrado nel 1053: \u00abA quel tempo, sia i grandi dell'impero che i minori si lamentavano sempre pi\u00f9 dell'imperatore, lamentandosi che da tempo si era allontanato dall'atteggiamento iniziale di giustizia, amore per la pace, piet\u00e0, timore di Dio e molteplici virt\u00f9, in cui avrebbe dovuto fare progressi quotidiani, gradualmente sempre pi\u00f9 verso un desiderio di guadagno e una certa negligenza, e presto sarebbe stato molto peggio di quello che era\u00bb. Una grande \"coniuratio\" nel 1055 dei principi della Germania meridionale Guelfo III di Carinzia e del duca bavarese Corrado, che era stato deposto nel 1053, mirava a privare Enrico III dell'ufficio regio e della sua stessa vita, procedendo quindi ad installare Corrado come suo successore, ma la rivolta fall\u00ec, poich\u00e9 entrambi i leader morirono improvvisamente alla fine del 1055.\nGi\u00e0 nei primi anni di vita del figlio del re, nei circoli dei principi si temeva che avrebbe \u00abseguito le orme del padre nel carattere e nel modo di vivere\u00bb. Quando l'imperatore fece eleggere suo figlio come successore alla carica regia nel 1053 nel palazzo reale di Trebur, a sud di Magonza sulla riva destra del Reno, i grandi dell'impero, secondo Ermanno di Reichnau, espressero una riserva che non si era mai vista nella storia dell'elezione dei re: essi avrebbero seguito il nuovo re se fosse diventato \"un sovrano giusto\" (\"si rector iustus futurus esset\"); questa fonte \u00e8 stata molto spesso ritenuta dagli storici come mai accaduta, condizionata dagli eventi dei decenni seguenti, anche se ci\u00f2 non \u00e8 ritenuto impossibile, in quanto, nel momento dell'elezione, il sovrano aveva fallito nella campagna svoltasi nel 1051-1052 per assoggettare l'Ungheria, papa Leone III, alleato di Enrico III, era stato rapito dai Normanni e il duca Corrado di Baviera era stato deposto dal sovrano dal suo ducato, attirandosi l'inimicizia di molti nobili; tutto ci\u00f2 poneva Enrico III in una situazione politica non favorevole, che potrebbe aver indotto i principi ad elaborare la richiesta di una futura elezione del pargolo, impendendo una successione automatica, per di far s\u00ec che il sovrano cambiasse stile di governo, oltre che trovare un mezzo di pressione futuro su Enrico IV. Il sovrano si garant\u00ec la successione del figlio, all'epoca di quattro anni, con la sua incoronazione a re ad Aquisgrana, il 17 luglio 1054, da parte dell'arcivescovo di Colonia Ermanno II. Enrico III organizz\u00f2 anche il suo futuro matrimonio: nel Natale del 1055 l'erede al trono fu fidanzato con Berta di Savoia, che aveva un anno di meno. Questo era forse inteso ad obbligare la famiglia della sposa ad essere leale e a creare un contrappeso ai margravi di Tuscia della stirpe dei Canossa, dato che la loro ereditiera Beatrice aveva sposato Goffredo il Barbuto, un ostinato avversario di Enrico III.\nRegno della \"Kaisermutter\" Agnese.\nIl 5 ottobre 1056 Enrico III mor\u00ec nel palazzo reale di Bodfeld nella catena montuosa dell'Harz. Mentre era ancora sul letto di morte, l'imperatore fece in modo che la successione al trono di suo figlio fosse confermata da una nuova elezione. L'organizzazione della successione fu affidata a papa Vittore II, che in quanto ex-cancelliere e vescovo di Eichst\u00e4tt aveva una grande autorit\u00e0 nell'impero (successivamente il ruolo del papa tedesco venne enfatizzato dalla fazione gregoriana). Mentre era a Bodfeld, Vittore cerc\u00f2 di ottenere il consenso di coloro che erano ancora all'opposizione. Dopo la sepoltura dell'imperatore, la corte si rec\u00f2 ad Aquisgrana e il re bambino venne posto sul trono di Carlo Magno, venendo probabilmente di nuovo unto e incoronato, inaugurando ufficialmente il regno di Enrico IV; non sembra che avvenne una nuova elezione, e i grandi del regno fecero un giuramento al neo sovrano. All'inizio di dicembre, in un \"Hoftag\", il papa riusc\u00ec a riconciliarsi definitivamente con Goffredo il Barbuto e sua moglie Beatrice: essi erano gi\u00e0 stati perdonati pochi mesi prima, in estate o in autunno dal sovrano, ed era riuscito, prima della sua inaspettata morte, a creare un clima politico favorevole alla successione, che avvenne senza intoppi. Poche settimane dopo a Natale, in un \"Hoftag\" a Ratisbona, raggiunse un accordo con i ribelli in Baviera. Agnese di Poitou avrebbe preso in mano gli affari di stato per conto del re e figlio minorenne, anche se non risulta che Enrico III nomin\u00f2 direttamente la moglie reggente. Quando Vittore II part\u00ec per l'Italia nel 1057 e vi mor\u00ec nell'estate dello stesso anno, la reggente perse il suo pi\u00f9 importante collaboratore, causando inoltre l'interruzione del legame con le forze della riforma della chiesa presso la Curia romana.\nLa preoccupazione per il destino dell'impero inizialmente mise in secondo piano gli interessi contrastanti dei principi; il dominio del re bambino era indiscusso. I principi fecero ad Agnese numerose concessioni per la sua amministrazione del governo. L'imperatrice mantenne il ducato di Baviera, succeduta al titolo al figlio morto poco tempo prima Corrado (anche se di fatto, come nel caso del figlio, era un titolo nominale che garant\u00ec all'imperatrice, secondo Lamberto di Hersfeld, solo le rendite del ducato e non la sua effettiva amministrazione, concesso da Enrico III come possedimento personale e non come beneficio); inoltre le fu concesso il diritto di designazione di un nuovo sovrano in caso di prematura morte del figlio Enrico IV, come risulta da una lettera di Gregorio VII del 3 settembre 1076, eventualit\u00e0 non affatto improbabile, vista la morte poco tempo prima del fratello di soli tre anni Corrado. L'inizio gli auspici della reggenza erano promettenti. Nel settembre 1058 Agnese riusc\u00ec a siglare un trattato di pace con il re ungherese Andrea. Nel corso del tempo, tuttavia, le pressioni politiche e gli interessi personali al potere limitarono sempre pi\u00f9 la libert\u00e0 di manovra dell'imperatrice. Nel 1057 Rodolfo di Rheinfelden rap\u00ec la figlia imperiale Matilde e in tal modo costrinse la reggente ad elevarlo a duca di Svevia; sembra per\u00f2, molto probabilmente che il rapimento non avvenne, e che l'imperatrice cerc\u00f2 di impalmare pacificamente sua figlia a Rodolfo (che aveva la delega per gli affari borgognoni) in modo da assicurare il trono al figlio. Quando il conte Bertoldo di Z\u00e4hringen si rivolt\u00f2 contro questa decisione, poich\u00e9 il defunto Enrico III gli aveva promesso questo ducato, Agnese dovette compensarlo nel 1061 con il ducato di Carinzia, che era diventato nel frattempo vacante. Nel 1061 Agnese trasfer\u00ec il suo ducato di Baviera al sassone Ottone di Northeim, probabilmente a seguito dei coinvolgimenti ungheresi. La rinuncia al potere diretto sui ducati diminu\u00ec la base materiale del re e diede alle nuove famiglie aristocratiche, gli Z\u00e4hringen, i Northeim e i Rheinfelden, i quali divennero avversari di Enrico, la possibilit\u00e0 di espandere il proprio dominio.\nNei circoli dell'imperatrice aument\u00f2 l'influenza dei servi reali non liberi, i ministeriali. Il ministeriale Cuno assunse il compito dell'educazione del giovane re. Anche altri ministeriali acquisirono influenza politica, e i principi presto non si ritennero pi\u00f9 adeguatamente coinvolti nel governo. Come consigliere politico, Agnese favor\u00ec particolarmente il vescovo Enrico II di Augusta dal 1058 in poi, sbilanciando ulteriormente la gi\u00e0 instabile struttura della partecipazione aristocratica al governo reale. Uomini influenti come l'arcivescovo Annone II di Colonia o l'arcivescovo Sigfrido I di Magonza si videro ignorati. Numerose voci circolavano sulla posizione di Enrico II di Augusta a corte e sul suo stretto rapporto con l'imperatrice. Secondo Lamberto di Hersfeld, ostile ad Enrico IV, Agnese \u00abnon poteva sfuggire al sospetto di un amore lascivo, perch\u00e9 si vociferava generalmente che una relazione cos\u00ec confidenziale non sarebbe potuta crescere senza un rapporto immorale\u00bb. La voce quasi sfidava i principi a rovesciare l'imperatrice, \u00abperch\u00e9 vedevano che a causa del suo amore personale per un uomo, la loro influenza, che avrebbe dovuto essere la pi\u00f9 importante nell'impero, era stata quasi completamente cancellata\u00bb.\nLa disputa degli arcivescovi per il potere e l'influenza con il re e l'impero.\nNella primavera del 1062 un gruppo di grandi laici ed ecclesiastici si riunirono sotto la guida dell'arcivescovo Annone di Colonia per scalzare dal potere il vescovo Enrico di Augusta e l'imperatrice madre Agnese e portare il re sotto il loro controllo. I congiurati, tra i quali, oltre ad Annone di Colonia, sono nominati il duca Ottone di Northeim e il cugino del re e conte Egberto di Braunschweig (anche se certamente i congiuranti erano molto pi\u00f9 numerosi), attirarono su una nave il re undicenne durante il soggiorno dell'imperatrice nel palazzo reale di Kaiserswerth sul Basso Reno e lo portarono a Colonia contro la sua volont\u00e0. Con questo rapimento, durante la quale, secondo la cronaca di Niederaltaich, vennero prese anche le insegne imperiali, i principi cercarono di ripristinare la loro influenza sugli affari imperiali. Altri motivi menzionati nelle fonti sono la volont\u00e0 di governare, la preoccupazione per l'educazione del re, la critica al regime dell'imperatrice e il ripristino dell'ordine nell'impero. Questa scelta fu favorita dal momento politico, in quanto l'esercito reale venne sconfitto in Ungheria nel 1060, oltre che la rottura tra la reggente ed il movimento di riforma papale tra il 1060 e il 1061, in quanto la nomin\u00f2 papa Pietro Cadalao di Parma, che assunse il nome di Onorio II, entrando in contrasto con il partito riformatore che invece scelse Anselmo di Lucca, che assunse il nome di Alessandro II. L'imperatrice decise allora di ritirarsi a vita privata nei suoi possedimenti, e in una lettera all'abbazia di Fruttuaria dichiar\u00f2 che l'evento era frutto dei suoi peccati; secondo Lamberto, decise di voler rinunciare al mondo e di condurre una vita monastica, ma rimand\u00f2 questo progetto fino alla maggiore et\u00e0 del figlio. Dal 1064 in poi, alla maggior et\u00e0 del figlio, compare di nuovo regolarmente come intercessore nei documenti di Enrico IV ed essa riacquis\u00ec un'importante ruolo a corte.\nL'arcivescovo di Colonia si fece carico l'educazione di Enrico e domin\u00f2 la corte del re minorenne e l'azione politica regia fino al luglio del 1064. Sotto la sua guida inizi\u00f2 la decisa espansione della chiesa di Colonia. Il 14 luglio 1063, Annone decret\u00f2 in un diploma del 14 luglio 1063 che la nona parte di tutte le entrate dell'impero e del re doveva essere trasferita alla chiesa di Colonia. Gli anni del regno di Annone furono considerati dal cronista Lamberto di Hersfeld, che era ben disposto verso di lui, e da altri come un periodo d'oro per l'impero. Annone aveva unito il servizio alla Chiesa e all'Impero in modo esemplare. Annone un\u00ec il servizio alla chiesa e al regno in modo esemplare. Al contrario, Adamo di Brema dipinse l'immagine di un principe ecclesiastico affamato ed ossessionato dal potere, venendo addirittura accusato di \u00abaver violato la fedelt\u00e0 al re. In tutte le cospirazioni del suo tempo era sempre lui la mente\u00bb; Annone inoltre apparteneva alla nuova stirpe dei Streusslingen, che favoriva attraverso una politica nepotistica, potenzialmente invisa dalla \"Hochadel\". Fu in questi anni che emerse per la prima volta \u00abl'idea di una comunit\u00e0 di principi\u00bb. La cura di Enrico IV non doveva pi\u00f9 essere esercitata da una sola persona, poich\u00e9 i grandi vedevano minacciata in questo caso la loro pretesa di partecipare alla regalit\u00e0 e pertanto Annone fece s\u00ec che la responsabilit\u00e0 del re e del regno doveva essere trasferita al vescovo nella cui diocesi Enrico risiedeva attualmente. Le lotte di potere a corte che divennero apertamente evidenti negli anni '60 del X secolo furono probabilmente principalmente il risultato dell'immaturit\u00e0 di Enrico; i contemporanei, tuttavia, indicarono il ruolo di sua madre, che \u00abcome donna accettava fin troppo facilmente chi le dava consigli\u00bb. Le dispute sul rango ebbero un effetto duraturo sul corpo dirigente, \u00abpoich\u00e9 ora che il re era ancora un ragazzo, tutti potevano fare impunemente qualsiasi cosa volessero\u00bb. Riguardo allo scisma papale, Annone prese le redini del concilio di Augusta, invertendo la rotta intrapresa dal concilio di Basilea, che deliber\u00f2 l'invio di Burcardo II di Halberstadt, nipote di Annone, in Italia per scegliere il papa legittimo, scelta che ricadde su Alessandro II e il partito riformatore di cui era l'espressione a discapito di Onorio II, il quale aveva nel frattempo fallito nel tentativo di prevalere sul rivale; il papa riconosciuto quindi ricompens\u00f2 Annone con l'invio del pallio e altri emblemi arcivescovili il 13 gennaio 1063. L'anno successivo, Annone stesso partecip\u00f2 al concilio di Mantova del 31 maggio, che riconobbe definitivamente Alessandro II papa. In tal modo, Annone ripristin\u00f2 normali relazione tra il papato e la corte regia, e Mantova rappresenta lo \"zenit\" del potere dell'arcivescovo di Colonia.\nAlla fine di marzo 1065, Enrico ricevette la spada come segno di maturit\u00e0 legale e capacit\u00e0 di agire politicamente. Goffredo il Barbuto, rivale di vecchia data di suo padre, funse da portatore dello scudo, ed egli attraverso questo atto dimostrativo, promise sottomissione e lealt\u00e0. Quanto fosse teso il rapporto di Enrico con il suo tutore Annone divenne evidente subito dopo essere aver ricevuto la spada: secondo alcune fonti, tendenzialmente ignorate dagli storici, appena finita la cerimonia, il giovane re tent\u00f2 di attaccarlo e sua madre riusc\u00ec a malapena a trattenerlo.\nProprio all'inizio dell'assunzione del potere, Enrico fece una serie di donazioni insolitamente ampie: trasfer\u00ec dodici monasteri e conventi imperiali (Polling, Malmedy, Benediktbeuern, Limburg an der Haardt, Sankt Lambrecht, Corvey, Lorsch, Kornelim\u00fcnster, Vilich, Niederaltaich, Kempten, Rheinau) a principi ecclesiastici e secolari per dare alle sue azioni imperiali maggiore autorit\u00e0 e validit\u00e0 in un insieme di relazioni basate sul consenso, la fedelt\u00e0 e la lealt\u00e0. Attraverso queste azioni, per\u00f2, a differenza dei suoi predecessori, intervenne massicciamente anche nella sicurezza giuridica dei monasteri.\nGi\u00e0 a met\u00e0 del 1063, durante la minorit\u00e0 del re, era aumentata l'influenza dell'arcivescovo Adalberto di Amburgo-Brema, rivale di Annone, il quale non poteva \u00abvedere che il popolo trascinava il suo signore e re come un prigioniero\u00bb. La sua ascesa fu facilitata dal fatto che gli alleati di Annone, Sigfrido di Magonza, Gunther di Bamberga e Guglielmo di Utrecht (anche se di questo non si \u00e8 certi fosse un alleato di Annone), erano partiti in un grande pellegrinaggio in Terra Santa, ed Annone stesso sfrutt\u00f2 il fatto che questo fosse a Mantova per conquistare la fiducia del re, divenendo il suo consigliere di fiducia. Il concetto di responsabilit\u00e0 principesca sostenuto da Annone era ora contrastato dal principio di lealt\u00e0 al re. Dopo solo un anno, gli altri grandi furono esclusi da qualsiasi consultazione o influenza ed espulsi dalla corte reale sotto minaccia di violenza. L'ascesa di Adalberto pu\u00f2 essere chiaramente vista nei documenti reali. Nel giugno 1065 fu onorato per la prima volta come \"patronus\" del re in un diploma e lo si pu\u00f2 rintracciare nel seguito del sovrano per quasi tutto l'anno.\nLa preferenza accordata dall'arcivescovo di Amburgo-Brema scosse la fiducia dei principi nel giovane re e suscit\u00f2 il loro odio. Adalberto fu accusato di \u00abaver assunto un governo apertamente tirannico con il pretesto di un'intima amicizia con il re\u00bb. Le fonti accentuano la sua presunta influenza perniciosa di Adalberto, che perseguiva insistentemente gli interessi della sua chiesa episcopale. Annone di Colonia si alle\u00f2 con gli arcivescovi Sigfrido di Magonza, tornato dal pellegrinaggio, e Gebeardo di Salisburgo, nonch\u00e9 con i duchi Rodolfo di Svevia, Ottone di Northeim e Bertoldo di Carinzia. Nel gennaio 1066 la posizione speciale detenuta dall'arcivescovo di Amburgo-Brema ebbe termine, e i grandi riuniti a Trebur costrinsero Enrico ad espellere Adalberto dalla corte. Secondo Lamberto di Hersfeld, al re fu data l'alternativa di congedare l'arcivescovo o abdicare.\nI frequenti cambiamenti nella sfera di influenza alla corte reale fecero s\u00ec che l'ambiente di Enrico IV fosse percepito come un luogo di sospetti, pedinamenti e calunnie. Nel 1066, Annone di Colonia indusse Enrico a sposare Berta di Savoia, che era pi\u00f9 giovane di un anno e con la quale era stato fidanzato dal padre dieci anni prima. Gi\u00e0 nel 1069, per\u00f2, Enrico cerc\u00f2 di separarsi dalla moglie. Lo storico anti-Enriciano Bruno di Merseburgo riferisce che il re aveva istigato un uomo per costringere Berta a commettere adulterio. La regina, per\u00f2, si accorse dell'intrigo e fece picchiare cos\u00ec tanto il marito, che voleva assistere all'adulterio, con le gambe di una sedia e bastoni che dovette restare a letto per un mese. Enrico dichiar\u00f2 nell'incontro a Worms, convocato per dichiarare la sua volont\u00e0 di separarsi, che non c'era una relazione parentale troppo stretta e che Berta non doveva essere incolpata di adulterio, ma che piuttosto che non poteva pi\u00f9 vivere in unione coniugale con sua moglie. In questo modo forn\u00ec ai suoi avversari argomenti per utilizzare la dissolutezza sessuale e morale di cui era accusato a fini propagandistici. Un incontro previsto per l'ottobre 1069 a Francoforte doveva chiarire la questione. Papa Alessandro II invi\u00f2 lo stimatissimo Pier Damiani, che minacci\u00f2 il re di scomunica e la negazione dell'incoronazione imperiale se non avesse rinunciato ai suoi propositi. Enrico dovette quindi cedere. Come ulteriore conseguenza, la cerchia dei consiglieri cambi\u00f2 nuovamente. Adalberto di Amburgo-Brema riacquist\u00f2 importanza, ed Annone di Colonia e gli altri principi furono nuovamente emarginati.\nI preludi della guerra sassone.\nRibellione di Dedi e Adalberto di Ballenstedt.\n\u00c8 probabile che l'influenza dell'arcivescovo Adalberto di Amburgo-Brema sul giovane re abbia portato il salico a dirigere i suoi tentativi di affermazione principalmente contro i sassoni. Il disprezzo per la nobilt\u00e0 sassone, lo sgarbo delle persone di alto rango e la preferenza per le persone di basso rango, cos\u00ec come la costruzione di castelli per garantire il dominio in Sassonia, incontrarono una feroce resistenza gi\u00e0 durante il periodo in cui Adalberto stava plasmando la politica reale.\nLa ribellione di Dedi e Adalberto II di Ballenstedt costitu\u00ec la prima rivolta in Sassonia, quattro anni dopo la maggior et\u00e0 di Enrico. Dedi reclam\u00f2 l'ufficio margraviale di Mei\u00dfen, appartenente al defunto Ottone I, ultimo esponente della stirpe comitale dei Weimar-Orlam\u00fcnde, sposandone la vedova Adela di Lovanio. Il re rifiut\u00f2 di assecondare la volont\u00e0 di Dedi, e questo inizi\u00f2 una rivolta. Il re riusc\u00ec ad ottenere il supporto dei Turingi e questo marci\u00f2 nelle loro terre, assediando e catturando i castelli dei Wettin di Beichlingen e Burgscheidungen, costringendo i ribelli a sottomettersi e mettendo fine alla rivolta. Dedi fu rinchiuso in prigione e privato di buona parte delle sue terre.\nLa disputa con Ottone di Northeim (1070).\nNel 1070 Ottone di Northeim, duca di Baviera e al tempo stesso uno dei pi\u00f9 stimati principi sassoni, fu accusato da un certo Egino di aver pianificato l'assassinio del re. Sebbene Egino fosse considerato un brigante di cattiva reputazione e si dicesse che fosse stato corrotto, Enrico insistette per un duello tra il duca accusato e il suo accusatore. Lamberto di Hersfeld riferisce che i principi consideravano il duello ingiusto a causa della differenza di classe tra i due personaggi. Il comportamento di Enrico gli valse l'accusa di aver incitato lui stesso l'accusatore a mentire per liberarsi dello scomodo duca. Ottone era stato determinante nel rapimento di Enrico a Kaiserswerth e anche nel rovesciamento di Adalberto nel 1066, ma negli ultimi anni aveva lavorato a stretto contatto con il re. Egli respinse le accuse e chiese che la decisione del re fosse corretta da un giudizio dei principi. Enrico, tuttavia, escluse i principi dal decidere sulle accuse e insistette sulla sua richiesta di un duello. Ci\u00f2 rafforz\u00f2 il sospetto di Ottone di Northeim che il re fosse interessato solo al suo annientamento e decise quindi di rifiutare il duello. Di conseguenza, su istigazione del re, i grandi sassoni lo dichiararono un criminale reale il 2 agosto 1070 e lo privarono del ducato di Baviera.\nDopo violenti scontri, l'uso di mediatori port\u00f2 alla sottomissione (\"deditio\") di Ottone e dei suoi seguaci nella Pentecoste del 1071 a Goslar. L'ex duca fu imprigionato, ma ricevette indietro la libert\u00e0 e le propriet\u00e0 nel maggio dell'anno successivo. Il giovane Billungo Magnus, invece, che aveva sostenuto Ottone, fu tenuto in custodia dal re per molto pi\u00f9 tempo. Anche quando suo padre Ordulfo, non coinvolto nella sollevazione, mor\u00ec e il ducato sassone divenne vacante, non fu rilasciato. Enrico avrebbe voluto costringere Magnus a rinunciare alla successione nell'ufficio ducale sassone e a tutti i beni a lui spettanti dai suoi genitori \u00abper diritto d'eredit\u00e0\u00bb (\"hereditario iure\"). Dietro questo tentativo c'era probabilmente lo sforzo del re di rompere i vincoli ereditari degli uffici in Sassonia e di rafforzare il carattere ufficiale delle contee. Dopo la morte di Ordulfo, Enrico occup\u00f2 Luneburgo, la sede ancestrale dei Billunghi, con ministeriali svevi. Solo dopo la conquista del castello nel corso dei conflitti successivi, Magnus fu liberato.\nFino ad allora, non esisteva la detenzione illimitata, che doveva finire solo quando l'interessato avesse rinunciato a tutta la sua posizione di potere e alla sua eredit\u00e0. Di regola, la prigionia - che doveva essere simbolica - era di breve durata; uffici, feudi e allodi venivano restituiti al sottomesso o in tutto o in parte. Il comportamento inflessibile di Enrico tese permanentemente le relazioni politiche con i sassoni e fu una delle cause della guerra sassone.\nLa guerra sassone (1073-1075).\nStoriografi filosassoni-antireali, soprattutto Lamberto di Hersfeld e Bruno di Merseburgo, sono le principali fonti degli antecedenti e delle guerre sassoni. Gli storici di oggi danno la colpa a problemi strutturali-istituzionali nello scoppio del conflitto. Bisogna segnalare, inoltre, che i Salici ereditarono le terre dei Liudolfingi in Sassonia, ma, essendo una stirpe francone, non ereditarono invece i legami parentali con l'aristocrazia locale, la quale vide i vastissimi possedimenti in Sassonia come una minaccia al loro potere, che si era nel frattempo esteso durante la minore et\u00e0 del sovrano, il quale nel frattempo invoc\u00f2 i diritti di governo che erano stati alienati precedentemente dalla monarchia e fece costruire castelli in posizioni elevate rendendoli centri amministrativi del dominio e del patrimonio imperiale, minacciando ulteriormente la nobilt\u00e0 sassone. Le nuove fortificazioni differivano profondamente dai soliti castelli in Sassonia, anche a livello architettonico, risultando pi\u00f9 complessi ed imponenti rispetto ai castelli fino ad allora eretti nella regione; di queste fortezza, gli annali di Lamberto del 1073 fornisce sette nomi, di cui solo cinque sono oggi identificabili con sicurezza: Harzburg, Sachsenstein, Spatenburg, Heimburg, ed Hasenburg, mentre le due fortezze non identificate sono quelle di Moseburg e Wigantestein. Sulla base di scavi archeologici, per\u00f2 sembra che le fortezze di Hasenburg e Sachsenstein fossero state in realt\u00e0 erette prima del regno di Enrico IV, il quale provvide invece al loro ampliamento. Sempre Lamberto segnala che a questa lista vanno ad aggiungersi le fortezze di Luneburgo e di Vokenroht (anche quest'ultima non meglio identificata), la prima sequestrata dai Billunghi, mentre la seconda sequestrata dal conte palatino di Sassonia Federico II di Goseck. Queste fortezze furono in gran parte occupate da persone direttamente dipendenti dal sovrano, i ministeriali, la maggior parte dei quali proveniva dalla Svevia e assicurava la presenza costante del potere centrale, anche in termini militari. Nell'Harzburg, la fortezza pi\u00f9 imponente sull'Harz ad est del palazzo imperiale di Goslar, la residenza preferita del sovrano, Enrico vi fece seppellire suo figlio Enrico, morto nell'agosto del 1071, nella chiesa del castello, e suo fratello Corrado, morto nel 1055, vi fu invece trasferito. L'Harzburg assunse cos\u00ec il carattere di un palazzo regio mentre il precedente luogo di sepoltura reale a Spira gioc\u00f2 un ruolo subordinato durante questo periodo.\nL'accresciuta penetrazione signorile nell'area della Sassonia orientale, in particolare nella regione dell'Harz, incontr\u00f2 un'aspra resistenza da parte dei sassoni. La gente del posto doveva fornire servizi per dei stranieri svevi che, essendo dei ministeriali, erano per giunta dei non liberi. I conflitti risultanti portarono all'accusa che Enrico stava violato la legge tribale dei sassoni e minacciando la loro libert\u00e0. Per lungo tempo le ricerche hanno ipotizzato che il giovane re salico avesse cercato con questa politica di riconquistare i beni e i diritti regi che erano stati alienati dalla nobilt\u00e0 nel periodo di transizione dagli Ottoni ai Salici, denominata \"politica di recupero\". Studi pi\u00f9 recenti, tuttavia, mostrano che solo una piccola quantit\u00e0 di propriet\u00e0 reale venne effettivamente persa durante questo periodo.\nDopo diverse lamentele, Enrico convoc\u00f2 i grandi sassoni a Goslar nel 1073 per discutere insieme i punti di contesa. I sassoni, come riporta Bruno nel suo lavoro sulla guerra sassone, si presentarono il giorno stabilito davanti a palazzo, ma dovettero attendere invano di essere ricevuti. Il salico, secondo il cronista, prefer\u00ec passare la giornata a giocare a dadi, nonostante il fatto \u00abche tenesse tanti ed eminenti uomini in attesa alla sua porta come se fossero gli infimi servi\u00bb. I sassoni aspettarono tutta la notte fino a quando furono finalmente informati da uno dei cortigiani reali che il re aveva gi\u00e0 lasciato il palazzo. Questo trattamento indegno di persone di alto rango sembrava, nella prospettiva sassone, essere la causa scatenante della guerra.\nI sassoni si incontrarono quella notte in una chiesa e conclusero una \"coniuratio\", giurando di morire piuttosto che accettare questo stato di cose. Un'altra immagine \u00e8 fornita da una fonte vicina al re: secondo il panegirico \"Carmen de bello saxonico\", scritto da una persona sconosciuta, Enrico si era comportato come si conviene ad un sovrano. Aveva ricevuto i messaggeri, ascoltato le loro richieste e assicurato loro che avrebbe ascoltato le suppliche giustificate mentre i sassoni erano colpevoli di non venire il giorno fissato per la questione. In ogni caso, \u00e8 certo che i negoziati a Goslar fallirono e che la situazione degener\u00f2. Al fine di porre la resistenza su una base ampia, i sassoni convocarono una riunione tribale a Hoetensleben alla fine di luglio 1073, in cui le lamentele contro l'agire della carica regia da parte di Enrico pitessero essere discusse pubblicamente. In un discorso di Ottone di Northeim, la costruzione di castelli \u00e8 l'accusa centrale, in quanto con questa politica il re stava progettando la distruzione delle libert\u00e0 sassoni. Per l'anno 1074, Lamberto di Hersfeld riporta per la prima volta l'intenzione di dare all'impero, dopo una consultazione con gli altri principi dell'impero alla fine delle ostilit\u00e0, un sovrano con cui tutti fossero d'accordo.\nQuando i sassoni si presentarono davanti all'Harzburg con il loro esercito, ed il re, dopo tiepide trattative, fu costretto a fuggire prima che i sassoni potessero circondare totalmente la fortezza, lasciando le trattative a met\u00e0. La fuga ebbe luogo nella notte tra il 9 e il 10 agosto attraverso la foresta attorno al castello, assieme a Bertoldo di Carinzia, Eberardo di Naumburg e Benno II di Osnabr\u00fcck, i quali ebbero come guida un cacciatore; essi viaggiarono per tre giorni senza cibo, raggiungendo i possedimenti reali di Eschwege. Nel periodo successivo non riusc\u00ec a mobilitare i principi della Germania meridionale e dei Lotaringi contro i ribelli \u00abperch\u00e9 si resero conto che il loro consiglio non era pi\u00f9 valido a causa di altri consiglieri che andavano e venivano dal re\u00bb. Enrico dovette cedere. Nella pace di Gerstungen del febbraio 1074, alla presenza di 15 vescovi, fu deciso che doveva demolire i suoi castelli in Sassonia e Turingia, annullare tutte le confische e riconoscere la legge sassone.\nLa pace di Gerstungen, tuttavia, non fu applicata. I contadini sassoni si agitarono per il fatto che la demolizione del castello di Harzburg era stata ritardata e presero loro stessi l'iniziativa. Essi diedero l'assalto al castello, venendo raso al suolo, e le tombe dei salici ivi sepolti furono profanate. Il re fu posto nella posizione di chiedere vendetta, per la quale ora ricevette il sostegno dei principi imperiali. Enrico fu quindi in grado di radunare un grande esercito per la sua campagna contro i sassoni ribelli. Il 9 giugno 1075 ottenne una vittoria completa nella battaglia di Homburg an der Unstrut. Una seconda campagna in ottobre port\u00f2 alla sconfitta dei sassoni. I capi della rivolta, l'arcivescovo Guarniero di Magdeburgo, il vescovo Burcardo II di Halberstadt, Ottone di Northeim e il duca sassone Magnus Billung, si sottomisero. Le fonti filo-sassoni considerarono una violazione degli accordi il fatto che Enrico non perdon\u00f2 immediatamente i ribelli, ma fece imprigionare i loro capi in luoghi lontani. Questo fu un modo molto insolito di risolvere il conflitto. Alla fine dell'anno Enrico festeggi\u00f2 il Natale a Goslar e riusc\u00ec ad obbligare i grandi uomini l\u00ec riuniti con giuramento ad eleggere come suo successore suo figlio neonato Corrado, nato il 12 febbraio 1074.\nIl conflitto con papa Gregorio VII.\nIl papato riformatore.\nNella Pasqua del 1059 si tenne un sinodo lateranense sotto la direzione di papa Niccol\u00f2 II. Il risultato pi\u00f9 importante fu il decreto sulle modalit\u00e0 di elezione papale. I cardinali vescovi avevano ora il ruolo decisivo nell'elezione. Il provvedimento non era probabilmente diretto contro l'influenza dell'imperatore nell'elezione (tant'\u00e8 che era prevista la sua approvazione in una clausola), ma piuttosto contro i tentativi da parte di gruppi aristocratici urbani romani di influenzare l'elezione del papa, oltre che dare il definitivo controllo ai riformatori papali dell'elezione papale. Poich\u00e9 la protezione imperiale non si concretizz\u00f2 dopo la morte di Enrico III, Nicola II fece anche un'inversione di marcia politica: strinse un'alleanza con i Normanni in Italia meridionale, che in precedenza si erano opposti vigorosamente; l'alleanza non nacque ottica anti-imperiale ma sempre per contrastare la nobilt\u00e0 romana e i principi normanni Riccardo di Capua e Roberto il Guiscardo ricevettero i territori da loro conquistati come feudo pontificio oltre che i relativi titoli di principe di Capua e duca di Puglia e Calabria.\nNella riforma della chiesa, chierici e laici dovevano essere costretti ad osservare le norme della Chiesa. Inevitabilmente, questo port\u00f2 a sforzi per aumentare l'autorit\u00e0 del papato. Dai primi anni sessanta del X secolo i papi tentarono di influenzare la chiesa imperiale. Quando l'imperatrice Agnese chiese di inviare il pallio all'arcivescovo Sigfrido di Magonza, nominato nel 1060, la sua richiesta fu respinta e a questo fu chiesto di ritirare personalmente il pallio a Roma. Ci\u00f2 fu considerato un affronto. Le tensioni si intensificarono dopo una controversa elezione papale che port\u00f2 ad uno scisma. Alla fine dell'ottobre 1061, in un'assemblea imperiale, la corte reale, retta dall'imperatrice reggente, accett\u00f2 l'elezione del vescovo Pietro Cadalo di Parma, che prese il nome di Onorio II. Tuttavia, il partito di riforma elev\u00f2, il 30 settembre 1061 a Roma, il vescovo Anselmo di Lucca a papa con il nome Alessandro II. La decisione della corte reale venne annullata dopo il colpo di Stato di Kaiserswerth e la presa del potere di Annone II, ma ci\u00f2 mise definitivamente a dura prova i rapporti originariamente buoni tra l'impero e il papato riformatore.\nDopo che Enrico divenne maggiorenne, due viaggi pianificati per Roma (1065 e 1067) fallirono a causa di dispute sul rango e della mancanza di lealt\u00e0 dei grandi; l'invito di Alessandro II all'incoronazione imperiale, formulato nel 1065, non pot\u00e9 essere accettato. Questo aument\u00f2 la distanza tra il re ed il papato della riforma. Nel 1072 un problema di investitura locale port\u00f2 a una disputa. Nell'arcidiocesi di Milano, il conflitto sull'attuazione della riforma della chiesa, nel contesto della pataria, aveva portato a sanguinose dispute. Dopo le dimissioni dell'arcivescovo, Enrico nomin\u00f2 un nuovo candidato, Gotifredo. Tuttavia, il papa favor\u00ec un altro candidato, Attone, e consider\u00f2 l'azione reale un affronto e scomunic\u00f2 cinque consiglieri del re al sinodo romano nel 1073 durante la Quaresima con l'accusa di simonia. Lo scoppio del conflitto fu impedito dalla morte di Alessandro nell'aprile 1073. Ildebrando fu elevato al suo successore con il nome di Gregorio VII in circostanze tumultuose e contro le regole del decreto di elezione papale. Ildebrando aveva gi\u00e0 deciso in maniera decisiva la politica papale negli anni precedenti, e da papa continu\u00f2 con implacabile rigore la lotta per gli obiettivi della riforma della chiesa. Nel \"Dictatus Papae\" del marzo 1075 espresse i suoi principi guida del \"plenitudo potestatis\" del papato.\nAll'inizio, tuttavia, non c'era nulla che indicasse un serio conflitto con Enrico IV. Il papa vedeva ancora il re come un alleato nell'attuazione della riforma della Chiesa; i punti di controversia non erano di principio/ideologici. In una lettera (\"supplex epistola\") di Enrico a Gregorio VII datata agosto 1073, il re si pent\u00ec dei suoi peccati di giovent\u00f9, parlando dell'influenza negativa dei falsi consiglieri, promettendo di migliorare il suo atteggiamento. Enrico era allora in lotta contro i sassoni, e non poteva permettersi in quel momento un conflitto con il papa. La lettera chiarisce la sua \"abilit\u00e0 dilatoria\": sembra che il re abbia fatto delle concessioni per guadagnare tempo; se fossero intese seriamente \u00e8 oggetto di discussione nella ricerca storica. In ogni caso, il papa credeva nell'opzione della cooperazione pacifica e trascurava il fatto che alle parole pie non erano seguite dai fatti. Ancora il 7 dicembre 1074, Gregorio sperava di trovare un alleato affidabile in Enrico.\nScomunica del re del 1076.\nRinvigorito dalla sua vittoria sui ribelli sassoni, Enrico inizi\u00f2 una \"Italienpolitik\" estremamente attiva che non coincideva con gli interessi papali e rompeva con tutte le precedenti assicurazioni. Il re elev\u00f2 il chierico Tedaldo ad arcivescovo di Milano il 28 settembre 1075 contro la volont\u00e0 papale. Seguirono ulteriori decisioni provocatorie sulla scelta dei vescovi delle diocesi di Fermo e Spoleto. Il giorno di Capodanno del 1076, degli inviati portarono una lettera di papa Gregorio VII, in cui si lamentava delle misure del re e chiedeva obbedienza. La lettera raggiunse Enrico alla fine dell'anno 1075/76 quando celebrava il successo militare sui sassoni nel palazzo di Goslar e aveva assicurato l'elezione di suo figlio di due anni Corrado come co-re. Enrico rese pubbliche le minacce del papa e convoc\u00f2 i vescovi dell'impero a Worms. Rispondendo pubblicamente all'ammonizione confidenziale del papa, viol\u00f2 le consuetudini di gestione dei conflitti, provocando un'escalation. In un \"Hoftag\" a Worms il 24 gennaio 1076, il re, insieme ai due arcivescovi Sigfrido di Magonza e Udo di Treviri e ad altri 24 vescovi, formul\u00f2 accuse drastiche contro Gregorio VII: egli era entrato in carica contravvenendo alle norme del decreto di elezione papale del 1059 e aveva anche rotto il giuramento di non lasciarsi mai eleggere papa. Per sottolineare il fatto che Gregorio non era quindi mai stato un papa legittimo, ci si rivolgeva a lui con il suo nome di battesimo Ildebrando. Sia nella formula di apertura che in quella di chiusura, Enrico fece specifico riferimento al suo diritto divino: il suo ufficio veniva da Dio, e a lui solo doveva rendere conto. Il lungo elenco di accuse si chiude con la richiesta: \u00abIo Enrico, per grazia di Dio Re, insieme a tutti i miei vescovi, vi dico: \"dimettiti, dimettiti!\"\u00bb.\nGregorio VII non fu toccato dagli eventi di Worms. Il 22 febbraio 1076, al sinodo di Quaresima a Roma, depose il re, lo scomunic\u00f2 e liber\u00f2 tutti i cristiani dai giuramenti di fedelt\u00e0 che avevano prestato a Enrico. Cos\u00ec facendo, per\u00f2, concesse un termine per il pentimento fino al 1\u00ba agosto 1076. Al vescovo Ermanno di Metz, il papa giustific\u00f2 la scomunica e la deposizione dicendo che Enrico era un \u00abdispregiatore della fede cristiana, un devastatore delle chiese e dell'impero, e un istigatore e compagno di eretici\u00bb.\nQueste misure colpirono profondamente i contemporanei, ed il loro effetto mostruoso diventa evidente nelle parole del gregoriano Bonizone di Sutri: \u00abquando la notizia della messa al bando del re giunse alle orecchie della folla, tutto il nostro mondo romano trem\u00f2\u00bb. Gregorio impose sanzioni differenziate ai suoi oppositori nell'episcopato. Depose con effetto immediato il presidente del sinodo di Worms, l'arcivescovo Sigfrido di Magonza, cos\u00ec come un cardinale che aveva disertato per il re e i sostenitori di Enrico tra i vescovi italiani con effetto immediato e li espulse dalla comunione della Chiesa. Altri vescovi, invece, furono convocati a Roma per giustificarsi.\nUmiliazione di Canossa del 1077.\nLa notizia della sua scomunica e deposizione da parte del papa giunse a Enrico durante la Pasqua a Utrecht. Il vescovo Guglielmo di Utrecht, che era stato uno dei pi\u00f9 aspri critici di Gregorio a Worms, e alcuni dei vescovi coinvolti a Worms morirono poco tempo dopo. La cattedrale di Utrecht and\u00f2 a fuoco dopo essere stata colpita da un fulmine. Gli avversari di Enrico interpretarono questi eventi come un segno dell'ira di Dio. Un documento reale con una donazione per la ricostruzione sostiene che la cattedrale bruci\u00f2 \u00aba causa dei nostri peccati\u00bb. Il sostegno di Enrico and\u00f2 rapidamente scemando dopo la Pasqua. Dopo poco tempo, gli arcivescovi di Magonza e Treviri e i vescovi di Strasburgo, Verdun, M\u00fcnster, Utrecht, Spira, Basilea e Costanza, che avevano sostenuto il re a Worms, presero le distanze dal sovrano, mentre altri assunsero un atteggiamento attendista. Un \"Hoftag\" previsto per Pentecoste, in cui si voleva deporre Gregorio VII, non arriv\u00f2 ad alcun risultato a causa della scarsa partecipazione dei grandi. La questione del perch\u00e9 cos\u00ec tanti vescovi abbiano vacillato nel 1076 \u00e8 denotabile anche dalle loro carriere individuali: i 16 vescovi nominati da Enrico fino al 1076 provenivano dalla cappella di corte, ma a differenza di suo padre, il re non aveva sempre avuto successo nelle sue nomine vescovili, e nelle diocesi sorsero spesso resistenze contro alcuni dei suoi candidati, ad esempio a Worms, Spira, Costanza, Bamberga e Colonia. Senza riconoscimento e sostegno nelle loro chiese, questi vescovi non poterono fornire un sostegno efficace al sovrano. Nell'estate del 1076 solo un piccolo gruppo rimase dalla parte del re.\nI tre potenti duchi della Germania meridionale Guelfo di Baviera, Rodolfo di Svevia e Bertoldo di Carinzia si unirono presto contro Enrico. L'opposizione principesca guidata da loro si un\u00ec agli oppositori sassoni e ai pochi gregoriani espulsi nel clero tedesco. Il 16 ottobre, un'assemblea di principi si riun\u00ec a Trebur per discutere il futuro destino dell'impero e del re. I principi pi\u00f9 importanti dell'impero, i legati papali e i sostenitori di Enrico dovevano risolvere i conflitti in corso; il re stesso non era coinvolto. L'oggetto delle deliberazioni dei grandi era l'intera condotta della carica e della vita di Enrico IV. Una critica particolare gli \u00e8 stata mossa per non aver coinvolto sufficientemente i principi nei processi decisionali.\nEnrico era nel frattempo con il suo esercito dall'altra parte del Reno a Oppenheim. Infine, gli fu detto che doveva liberarsi della scomunica papale entro l'anniversario della scomunica, altrimenti non sarebbe pi\u00f9 stato accettato come sovrano. Dopo lunghe trattative, Enrico promise di rendere obbedienza (\"oboedientia\") e soddisfazione (\"satisfactio\") al papa ed in cambio si rinunciava all'elezione immediata di un altro re. Un nuovo esame e un'indagine sulla condotta di vita e dell'ufficio avrebbe avuto luogo il 2 febbraio 1077 in un'assemblea ad Augusta diretta dal papa.\nIn vista di questo ultimatum, tentando di evitare la definitiva intromissione papale negli affari in Germania, l'unica opzione di Enrico nell'inverno del 1076/77 fu quella di andare in Italia per contattare il papa e ottenere la revoca della scomunica. I duchi ostili Guelfo di Baviera, Rodolfo di Svevia e Bertoldo di Carinzia avevano occupato i passi alpini e rimaneva solo la pericolosa via sul Moncenisio in Borgogna, da affrontare in pieno inverno: egli quindi part\u00ec con la moglie e il figlio di circa tre anni Corrado poco prima di Natale per la Borgogna per giungere a Besan\u00e7on, ove festeggi\u00f2 il Natale come ospite di Guglielmo di Borgogna, cugino di sua madre Agnese; egli quindi attravers\u00f2 subito dopo il Rodano e giunse a Ginevra, ove incontr\u00f2 nei suoi pressi (forse a Gex) Adelaide di Susa e il figlio Amedeo II di Savoia, madre e fratello della regina Berta. Lamberto di Hersfeld ha dato un resoconto drammatico del viaggio invernale (la stagione fu insolitamente severa) attraverso le Alpi occidentali assieme a delle guide locali: la famiglia reale scal\u00f2 il passo con un piccolo seguito; gli uomini strisciavano su mani e ginocchia o stavano sulle spalle delle guide, la regina e le sue dame venivano trascinate sul ghiaccio su pelli di vacca, la maggior parte dei cavalli mor\u00ec o rimase gravemente ferita. Il seguito regio giunse quindi nella regione di Torino, e si rec\u00f2 dapprima a Vercelli e poi a Pavia (ove assicur\u00f2 i grandi italici che era l\u00ec per riconciliarsi con il papa), per poi raggiungere Canossa ove il pontefice, dopo aver ricevuto la notizia che il re scomunicato, si era rifugiato nel castello di Canossa appartenente alla sua partigiana Matilde di Canossa, che avrebbe dovuto mediare assieme al padrino di battesimo del sovrano, Ugo di Cluny. In totale, gli 816\u00a0km tra Besan\u00e7on e Canossa furono coperti, in pieno inverno, in quattro settimane. Enrico, che era senza un esercito, trascorse tre giorni nel piazzale del castello in abiti da penitente, scalzo e senza vesti o simboli di sovranit\u00e0. In lacrime di pentimento, implor\u00f2 piet\u00e0.\nIl 28 gennaio, Enrico venne assolto dalla scomunica. La prostrazione a Gregorio VII, la confessione della colpa, la messa nella cappella della fortezza, l'assoluzione e la celebrazione dell'Eucaristia restaurarono la comunione tra papa e re. Un pasto conclusivo mangiato insieme mostr\u00f2 la loro volont\u00e0 di tenere ottime relazioni pacifiche in futuro. Enrico promise sotto giuramento di sottomettersi all'indagine sulla sua condotta di ufficio e di vita decisa a Trebur. Il vescovo Anselmo di Lucca, invece, rifer\u00ec che Enrico IV durante il banchetto aveva taciuto, non aveva toccato alcun cibo e aveva graffiato con le unghie il tavolo del banchetto. Ci\u00f2 non era dovuto a un cattivo comportamento a tavola, ma piuttosto, come presume Gerd Althoff, Enrico voleva evitare degli obblighi legali: un pasto insieme rappresentava infatti un atto rituale legale per cui per il futuro ci si impegnava ad un certo comportamento nei confronti del tuo commensale (si veda l'approccio in materia della comunicazione simbolica).\nIl viaggio penitenziale a Canossa \u00e8 visto dagli studiosi soprattutto come una mossa tattica del re per sfuggire alla minaccia di deposizione da parte dei principi. Timothy Reuter (1991) e Gerd Althoff (1993) consideravano gli atti rituali di Enrico a Canossa come atti di \"deditio\" piuttosto che di penitenza ecclesiastica. Nel 2008, Johannes Fried ha presentato una nuova interpretazione degli eventi: secondo lui, Enrico e Gregorio conclusero un trattato di pace a Canossa dopo che il re era stato liberato dal divieto della chiesa. In questa prospettiva, gli eventi di Canossa non appaiono come un'umiliazione, ma piuttosto come un grande successo del re salico, anche se gli avversari di entrambe le parti vennero presto meno all'accordo. Queste considerazioni sono state criticate e respinte da altri ricercatori (Gerd Althoff, Stefan Weinfurter e Steffen Patzold). Fried ha poi presentato nuovamente le sue argomentazioni in dettaglio nel 2012. Althoff ha respinto nuovamente la tesi di Fried in un articolo specialistico pubblicato nel 2014.\nIl tempo degli anti-re (1077-1080).\nI principi dell'opposizione non volevano pi\u00f9 accettare Enrico come re anche dopo la sua liberazione dalla scomunica. Gi\u00e0 prima degli eventi di Canossa, era stata concordata la deposizione del re e l'elezione di un successore. Nel marzo 1077, i duchi della Germania meridionale, Ottone di Northeim, i tre arcivescovi Sigfrido di Magonza (che cambi\u00f2 fazione), Guarniero di Magdeburgo e Gebeardo di Salisburgo, nonch\u00e9 i vescovi di Worms, W\u00fcrzburg, Passau e Halberstadt, si riunirono a Forchheim. Il 15 marzo, Rodolfo di Svevia (\"di Rheinfelden\") fu elevato allo status di \u00abre, sovrano e protettore di tutto il regno\u00bb. Secondo l'idea dei principi, la persona pi\u00f9 adatta al bene dell'impero doveva essere liberamente eletta. Facendo cos\u00ec, un sovrano unto ed eletto dai grandi, al quale ogni individuo aveva fatto un giuramento di fedelt\u00e0, veniva deposto dalla decisione collettiva degli stessi grandi che lo avevano eletto. Rodolfo dovette impegnarsi a far occupare le diocesi da vescovi eletti liberamente dai canonici senza pratiche simonistiche, e a riconoscere il principio della libera elezione per la successione al trono. Il 26 marzo 1077 fu incoronato e unto dall'arcivescovo Sigfrido a Magonza (era dai tempi dell'incoronazione di Enrico II che l'arcivescovo di Magonza non aveva tale privilegio). Il nuovo re rimase principalmente in Sassonia, dove trov\u00f2 un valido e fidato sostegno. Gregorio VII assunse una posizione attendista nella lotta per il trono, insistendo contemporaneamente per l'avvio di un'indagine su quale re avesse il diritto di governare, ma questo atteggiamento incontr\u00f2 le critiche dell'opposizione sassone. Fu solo nel 1080, quando le relazioni tra Enrico IV ed il papato presero una brutta piega a causa della scomunica a Enrico da parte del papa, che quest'ultimo inaspr\u00ec il divieto di investitura da parte dei laici. Gregorio VII probabilmente cambi\u00f2 il suo atteggiamento solo quando si rese conto che Enrico non voleva un'indagine sulla sua condotta di vita e di ufficio e aveva fatto finora di tutto per impedirla.\nIn un \"Hoftag\" di Enrico a Ulma nel maggio 1077 Rodolfo di Rheinfelden, Guelfo IV di Baviera e Bertoldo di Carinzia furono condannati per alto tradimento e i loro ducati e feudi furono confiscati. Enrico mantenne la Baviera, mentre Liutpoldo dalla stirpe Eppenstein ricevette il ducato di Carinzia. Nel marzo 1079, Enrico elev\u00f2 lo Staufer Federico I a duca di Svevia e lo fece fidanzare con la figlia Agnese (anche con Rodolfo stesso la nomina a duca di Svevia fu succeduto dall'ingresso nella famiglia imperiale). La fazione sveva sostenitrice di Rodolfo invece elev\u00f2 in risposta il figlio dell'anti-re, Bertoldo, a duca di Svevia con l'appoggio di Guelfo IV. Dopo la duplicazione nella regalit\u00e0, ora c'era anche una duplicazione del titolare del ducato di Svevia. Gli anni tra il 1077 e il 1080 furono caratterizzati da grandi sforzi militari e diplomatici, che, tuttavia, non portarono a nessuna modifica sostanziale della situazione. Fu solo il 15 ottobre 1080 che la battaglia decisiva tra i due re ebbe luogo in Turingia sull'Elster. L'esercito di Enrico fu sconfitto, ma Rodolfo fu ferito e mor\u00ec pochi giorni dopo. Fu la prima morte in battaglia di un re nella lotta per la corona del regno franco-tedesco orientale. Il fatto che Rodolfo sub\u00ec come ferita mortale l'amputazione della sua mano destra (la mano del giuramento) apparve ai sostenitori di Enrico come un giudizio divino ed ai loro occhi questo era il risultato palese del suo tradimento. I seguaci di Rodolfo, invece, presentarono la sua morte come un sacrificio ammantato di santit\u00e0 nel nome della Chiesa. Nella chiesa episcopale di Merseburgo, centro della resistenza anti-salica, Rodolfo fu sepolto come un martire al centro del coro davanti all'altare maggiore. Una lastra di bronzo dorato fu realizzata per la tomba ed \u00e8 la pi\u00f9 antica scultura figurativa sopravvissuta del Medioevo che pu\u00f2 essere vista tutt'oggi nella cattedrale di Merseburgo. L'epitaffio indica che il re caduto era venerato come un martire dai suoi seguaci. Visto il modo in cui Rodolfo fu sepolto, sembra che Enrico abbia osservato che avrebbe voluto che tutti i suoi nemici fossero sepolti con tale onore.\nLa resistenza sassone contro Enrico non croll\u00f2 affatto dopo la morte di Rodolfo. Il piano del salico di celebrare il Natale nel palazzo imperiale di Goslar, residenza preferita di Enrico usata come palazzo da parte di Rodolfo, fall\u00ec a causa di un grande esercito sassone che gli si oppose. Sembra quindi che il re abbia offerto ai principi, se avessero eletto suo figlio Corrado come re, di non rientrare mai pi\u00f9 nel loro paese, allo scopo mantenere la Sassonia nel regno dei salici. Secondo Bruno di Merseburgo, Ottone di Northeim rifiut\u00f2 questa offerta, sostenendo che aveva visto spesso che una giovenca inferiore partoriva un vitello altrettanto inferiore, e quindi non desiderava n\u00e9 il padre n\u00e9 il figlio. Dopo la fine dell'anti-regalit\u00e0, Enrico volle trasferirsi in Italia per intraprendere un conflitto con Gregorio VII. I suoi consiglieri, tuttavia, fecero notare che un'assenza prolungata sarebbe stata troppo pericolosa se prima non fosse stata negoziata una pace con i sassoni per la durata dell'assenza. A febbraio, cinque vescovi di ciascuno dei due campi si incontrarono nella foresta di Kaufunger. Sotto la guida dell'arcivescovo Gebeardo di Salisburgo, i sassoni volevano diffondere pubblicamente la loro conoscenza delle azioni e dei misfatti del re per convincere l'altra parte che Enrico era decaduto dal suo ufficio regio, ma i vescovi fedeli al re rifiutarono questa inchiesta. Sebbene i negoziati fallirono, Enrico part\u00ec per l'Italia. Sebbene il partito anti-salico elesse un nuovo re, il conte Ermanno di Salm, in un'assemblea di principi poco frequentata a Ochsenfurt nell'agosto 1081, il suo potere rimase largamente inefficace al di fuori della Sassonia.\nPromozione di Spira negli anni '80 del X secolo.\nAlla vigilia della battaglia decisiva contro Rodolfo di Rheinfelden, Enrico si era posto sotto la protezione della Madre di Dio, Maria, con una donazione dei possedimenti di Winterbach e Waiblingen a Spira. Dopo la morte del re avversario, i salici decisero di ricostruire radicalmente la cattedrale di Spira. Con la nuova costruzione, Enrico rese grazie alle potenze celesti per il loro sostegno contro i suoi avversari. In particolare negli anni '80 del X secolo alla chiesa furono fatte numerose e cospicue donazioni. Dopo i monasteri di Limburg an der Haardt e Sankt Lambrecht (1065), Enrico le trasfer\u00ec Eschwege, Kaufungen, Hornbach e la prepositura di Naumburg a Wetterau. Inoltre, le diede delle propriet\u00e0 di Remstal, nel Nahegau, nell'Uffgau e in Sassonia. Egli inoltre concesse le contee di Lutramsforst e Forchheim al vescovo di Spira.\nNei suoi atti di donazione, Enrico fece riferimento alla memoria dei suoi antenati, ai quali il sovrano salico cerc\u00f2 di collegarsi, contando sul potere legittimante del loro luogo di sepoltura a Spira. Fino al 1090, l'attenzione era sempre concentrata sulle stesse persone della cerchia pi\u00f9 stretta della dinastia regnante: Corrado II e sua moglie Gisella e Enrico III e sua moglie Agnese. Ad eccezione di Agnese, tutti i suoi antenati, che secondo lui gli avevano dato il diritto alla regalit\u00e0 per volont\u00e0 divina (\"successione per decreto divino\"), furono sepolti nella cattedrale di Spira. Questa immediatezza divina di re e imperatori avrebbe dovuto essere documentata in un unico e magnifico edificio. La cattedrale dedicata alla sua patrona Maria sarebbe diventato l'appoggio pi\u00f9 importante di Enrico nella lotta contro i riformatori della chiesa gregoriana e contro l'opposizione dei principi dell'impero. In vent'anni di costruzione, dal 1080/1081 circa al 1102/1106, sotto la direzione dei lavori del vescovo Benno II di Osnabr\u00fcck e successivamente del cappellano reale Ottone, fu realizzato il pi\u00f9 grande edificio del mondo cristiano d'Occidente a quel tempo. L'intera parte orientale della chiesa fu ricostruita, mentre tutte le altre parti furono notevolmente alterate. L'aspetto e lo splendore dell'edificio della chiesa erano ormai decisivi . Secondo il giudizio dell'autore della \"Vita\" di Enrico, fu eretto un edificio che \u00abmerita lode e ammirazione pi\u00f9 di tutte le opere dei re di un tempo\u00bb. Nel 1101, tutti i possedimenti, i diritti e le libert\u00e0 furono confermati e garantiti al clero della cattedrale in un grande privilegio; Spira divenne un simbolo importante dell'l'istituzione e l'esistenza stessa della regalit\u00e0 e dell'impero salico in generale e per la salvezza di Enrico in particolare.\nL'incoronazione di Enrico come imperatore e la fine di Gregorio VII.\nCome risultato del divieto pi\u00f9 severo delle investiture laiche, la maggioranza dell'episcopato imperiale si schier\u00f2 chiaramente con il re nelle assemblee di Bamberga e Magonza, rinunciando all'obbedienza a Gregorio. Solo a Magonza, diciannove vescovi volevano eleggere un nuovo papa. La reputazione di Gregorio fu anche danneggiata dal fatto che dopo il rinnovato esilio del re nel 1080, egli predisse la sua caduta entro il 1\u00ba agosto 1080 e chiese la sua stessa espulsione se la sua profezia non si fosse avverata. Nel giugno 1080, al sinodo di Bressanone fu eletto un anti-papa e fu stabilito l'inizio di un procedimento canonico contro Gregorio VII. La scelta cadde su Guiberto, arcivescovo di Ravenna dal 1072, che prese il nome di Clemente III. Nello stesso giorno della battaglia sull'Elster ebbe luogo la battaglia di Volta Mantovana, in cui le milizie imperiali sconfissero le truppe a difesa di papa Gregorio VII, comandate dalla contessa Matilde di Canossa, interessata a cacciare da Ravenna l'antipapa. Fu la prima, grave sconfitta militare di Matilde.\nVerso la festa di Pentecoste del 1081, Enrico raggiunse le mura di Roma, ma i romani, che stavano dalla parte di papa Gregorio VII, non gli aprirono le porte. L'esercito di Enrico si accamp\u00f2 quindi fuori Roma per diverse settimane, devastando nel frattempo l'area circostante. A causa dell'inizio della calura estiva, dovette per\u00f2 ritirarsi senza aver ottenuto nulla. All'inizio del 1082, Enrico riapparve davanti a Roma. Il re riusc\u00ec a persuadere il normanno Giordano I di Capua a cambiare partito e i Normanni di Puglia e Capua erano ormai divisi nel loro atteggiamento nei confronti del papa. Dopo che a Roma si era formata una resistenza a Gregorio, Enrico riusc\u00ec a prendere la citt\u00e0 nel 1084: Il fattore decisivo fu la defezione di tredici cardinali che non erano pi\u00f9 disposti ad accettare l'atteggiamento intransigente di Gregorio e il suo stile di governo autocratico, e questo si ritir\u00f2 a Castel Sant'Angelo. Il 21 marzo 1084 fu convocato un sinodo che spogli\u00f2 Gregorio della sua dignit\u00e0 papale e lo scomunic\u00f2. La base della deposizione era l'accusa principale di essersi reso colpevole del crimine di lesa maest\u00e0 riconoscendo l'anti-re Rodolfo. Al posto di Gregorio VII fu elevato a papa Clemente III, che incoron\u00f2 Enrico e la sua consorte imperatore e imperatrice la domenica di Pasqua del 1084. Questo momento \u00e8 considerato il culmine del regno di Enrico. Poco dopo l'incoronazione imperiale, un diploma del 24 maggio 1084 sottolinea l'immediata investitura divina (\"A deo coronatus\"): era infatti ora cruciale sottolineare l'immediatezza verso Dio senza la mediazione del clero, specialmente del papa.\nGregorio VII sperava nell'intervento del duca normanno Roberto il Guiscardo, per il quale un forte potere imperiale in Italia rappresentava una minaccia al consolidamento del suo dominio normanno. Il 28 maggio 1084 i Normanni presero Roma e l'esercito di Enrico fugg\u00ec dalla citt\u00e0; le truppe di Roberto il Guiscardo liberarono il pontefice, ma saccheggiarono e diedero fuoco alla citt\u00e0. A causa dei successivi disordini contro gli alleati del papa, Gregorio lasci\u00f2 la citt\u00e0 con un piccolo seguito e si ritir\u00f2 a Salerno, ove mor\u00ec il 25 maggio 1085. Mentre era sul letto di morte, escluse espressamente Enrico e Guiberto/Clemente III e i capi del loro partito dal suo perdono. In poche settimane Enrico si ritir\u00f2 a Verona via Pisa e annunci\u00f2 ai suoi seguaci a nord delle Alpi la sua imminente apparizione a Ratisbona. Enrico lasci\u00f2 il figlio minorenne Corrado nel nord Italia per garantire nel regno d'Italia la presenza della regalit\u00e0 salica.\nConsolidamento del potere e persistenza della crisi: gli anni '80 e '90 del X secolo.\nIntorno alla met\u00e0 del 1084, Enrico era tornato nella parte settentrionale dell'impero. A Magonza fece valere la sua richiesta di investitura all'inizio di ottobre 1084 con la nomina di Wezilo ad arcivescovo di Magonza. Poi si rivolse contro il vescovo Ermanno di Metz, e questo e la sua citt\u00e0 si sottomisero imperatore che si stava avvicinando. Nonostante la sottomissione, tuttavia, Ermanno fu rimosso dall'incarico nel maggio 1085 in un sinodo a Magonza. Altri quindici vescovi gregoriani furono deposti e scomunicati e fu proclamata una pace di Dio. Enrico elev\u00f2 il suo collaboratore di lunga data, il duca Vratislao II di Boemia, al rango di re.\nIl 20 gennaio 1085 ebbero luogo nuovi negoziati tra la parte sassone e quella reale a Gerstungen-Berka in Turingia. La questione dibattuta era se fosse lecito vivere in comunit\u00e0 con persone scomunicate. La fazione regia era sostenuta dai quattro arcivescovi Liemar di Amburgo-Brema, Wezilo di Magonza, Sigewin di Colonia ed Egilberto di Treviri; i gregoriani erano rappresentati dal cardinale legato Eudes d'Ostia (divenuto poi papa con il nome di Urbano II), Gebeardo di Salisburgo e Arduico di Magdeburgo, oltre ad altri vescovi sassoni. I sostenitori di Enrico uscirono da questi negoziati pi\u00f9 forti. Con la morte dei suoi capi Ottone di Northeim (1083) e del vescovo Burcardo II di Halberstadt (1088), il movimento di opposizione sassone croll\u00f2 negli anni seguenti. Gli avversari dell'imperatore non riuscirono ad elevare un terzo anti-re dopo la morte del fallimentare Ermanno di Salm, ma Enrico, da parte sua, non era in grado di legare definitivamente la Sassonia al suo regno. Infine, nel 1088, fu raggiunto un accordo di pace tra Enrico e i sassoni.\nNel 1087, Enrico fece incoronare suo figlio Corrado re ad Aquisgrana, nel tentativo di assicurarsi la successione della stirpe salica. Nello stesso anno mor\u00ec sua moglie Berta. Il 14 agosto 1089 l'imperatore spos\u00f2 a Colonia Prassede (Adelaide), figlia del granduca Vsevolod I di Kiev e vedova del margravio Enrico di Stade, nata intorno al 1070, forse per rafforzare l'accordo di pace negoziato con i vescovi e i principi sassoni nel 1088. L'incoronazione dell'imperatrice fu effettuata dall'arcivescovo Arduico di Magdeburgo, un ex avversario di Enrico. Intorno al 1090, Enrico emise il primo privilegio di protezione per gli ebrei di Worms, rifacendosi a precedenti disposizioni carolinge: questo privilegio poneva gli ebrei sotto la protezione speciale del re e regolava i loro diritti nel trattare con i loro concittadini cristiani. Nel 1090, Enrico concesse un privilegio anche agli ebrei di Spira.\nIn Italia, intanto, la situazione per il re si era deteriorata. Nel 1090, i suoi avversari dell'Italia settentrionale e meridionale si unirono. Il papa gregoriano Urbano II riusc\u00ec a tenere testa all'anti-papa imperiale Clemente III, e l'arcivescovo Anselmo III di Milano si un\u00ec a lui. Urbano, che \u00e8 considerato un grande pragmatico tra i papi riformatori, aiut\u00f2 la chiesa riformata ad affermarsi nel periodo successivo. Nel 1089 riusc\u00ec a mediare un matrimonio tra la quarantatreenne margravia Matilde di Canossa e il diciottenne Guelfo V, ottenendo cos\u00ec un'effettiva unione dei partiti anti-saliani a nord e a sud delle Alpi. La nuova costellazione di forze in Italia spinse Enrico a fare la sua terza \"Italienzug\" nel 1090. Nell'Italia imperiale, soprattutto nella sfera di potere di Matilde di Canossa, Enrico promosse lo strato nascente della borghesia urbana (Lucca, Pisa, Mantova). Molti dei membri di ricche famiglie di mercanti promossi da Enrico, come a Pisa, avrebbero ricoperto in futuro il consolato della citt\u00e0. Dopo un anno di assedio, Enrico prese Mantova e vi celebr\u00f2 la Pasqua nel 1091. Nel 1092 si rivolse a Canossa, sede della margravia Matilde. L\u00ec, tuttavia, i suoi successi militari furono vanificati da un improvviso fallimento degli assediati.\nNella primavera del 1093 suo figlio primogenito Corrado si ribell\u00f2 al padre e l'anno successivo la sua seconda moglie Prassede/Adelaide fugg\u00ec presso i suoi avversari italiani. Corrado si fece incoronare re d'Italia a Milano nel 1093 e prese contatto con papa Urbano II, che gli promise la corona imperiale. Sposando una figlia del conte normanno Ruggero, Costanza, Urbano lo integr\u00f2 pienamente nella rete papale. Tuttavia, l'anti-regalit\u00e0 di Corrado in Italia rimase priva di significato nella parte settentrionale dell'impero. La parte gregoriana, tuttavia, pot\u00e9 approfittare della fuga e del cambio di partito di Prassede/Adelaide: essa si present\u00f2 al concilio di Piacenza all'inizio di marzo 1095 e si lament\u00f2 pubblicamente \u00abdegli oltraggiosi abomini di fornicazione che aveva sopportato con suo marito\u00bb. Il salico fu scomunicato di nuovo a causa delle suddette accuse.\nEnrico non pot\u00e9 lasciare l'Italia a causa del blocco dei valichi alpini da parte di una coalizione dei duchi tedesco-meridionali Guelfo di Baviera e Bertoldo di Z\u00e4hringen con il vescovo Gebeardo di Costanza. Costretto all'inattivit\u00e0, trascorse gli anni dal 1093 al 1096 rinchiuso nel nord Italia. Non un solo diploma emesso da lui \u00e8 sopravvissuto dall'anno 1094. Tra Milano, Cremona, Lodi e Piacenza si form\u00f2 in questo periodo un'unione di citt\u00e0 lombarde, che si un\u00ec alla coalizione guelfa-canossiana. Enrico ricevette appoggio solo da Aquileja e Venezia. I veneziani ricevettero un ampio privilegio commerciale per il loro sostegno da Enrico. Secondo una voce gregoriana, Enrico era cos\u00ec angosciato che consider\u00f2 persino il suicidio. Nel frattempo, Urbano fu in grado di viaggiare nel sud della Francia e dare il via alla prima crociata.\nNel frattempo, le idee della riforma gregoriana continuarono a diffondersi in tutto l'impero. L'idea di riforma si diffuse tra l'aristocrazia e port\u00f2, soprattutto in Svevia e in Sassonia, a uno stretto legame tra l'opposizione nobile-principesca e il movimento di riforma della chiesa. In Svevia lo Staufer Federico I venne nominato duca di Svevia nel 1079, fidanzandosi contemporaneamente con la figlia del re Agnese; a lui gli venne opposto Bertoldo I e alla di lui morte i gregoriani si accordarono nel 1092 per l'elevazione di un ulteriore duca avversario, lo Z\u00e4hringen Bertoldo II. A Ulma si accordarono per un \"Landfrieden\" nel paese, che per\u00f2 non includeva i seguaci di Enrico IV. La maggior parte delle abbazie, tuttavia, prese una posizione neutrale nei conflitti di Enrico con il papato riformatore e l'opposizione dei principi, ed essi non rinunciarono alla loro fedelt\u00e0 al re n\u00e9 cercarono contatti con il papato riformatore e i suoi sostenitori. Gli oppositori pi\u00f9 accaniti di Enrico, tuttavia, includevano i monasteri di Reichenau, Corvey, San Biagio, Hirsau, Polirone e Montecassino; Hirsau in particolare si afferm\u00f2 come centro della riforma monastica ed ecclesiastica.\nSolo la brusca fine del matrimonio tra Guelfo V e Matilde nel 1095 apr\u00ec nuove possibilit\u00e0 di azione per Enrico. Raggiunse un accordo con i Welfen e nel 1096 riconobbe Guelfo IV come duca di Baviera. Forse il carattere ereditario del ducato di Baviera fu cos\u00ec assicurato ai Welfen. Enrico raggiunse anche un accordo con gli Z\u00e4hringer nel 1098. Lo Staufer Federico mantenne il ducato, ma allo Z\u00e4hringer fu permesso di mantenere il titolo di duca e il suo dominio, che fu ampliato dall'esteso baliaggio imperiale di Zurigo. Era ora presente il ducato di Svevia e un \"duca di Z\u00e4hringen\". La riconciliazione con i gruppi di opposizione costitu\u00ec il presupposto per il ritorno di Enrico dall'Italia.\nIl governo dell'imperatore sembr\u00f2 consolidarsi negli anni seguenti. Quando Enrico celebr\u00f2 la Pentecoste a Ratisbona dopo il suo ritorno dall'Italia, apparve un gran numero di principi imperiali secolari ed ecclesiastici. Anche i successivi \"Hoftag\" furono molto frequentati, e le elevazioni dei vescovi venivano quasi sempre effettuate senza opposizione agli interessi dell'imperatore. Enrico prese provvedimenti contro l'arcivescovo Rutardo di Magonza perch\u00e9 non aveva dato agli ebrei sufficiente protezione durante i pogrom connessi con l'inizio della prima crociata. Rutardo dovette quindi ritirarsi in Turingia e cerc\u00f2 di organizzare l'opposizione al re. Nel 1098, al sinodo di Magonza, Enrico riusc\u00ec ad ottenere il consenso dei principi alla diseredazione di suo figlio Corrado, nonostante alcune perplessit\u00e0. Corrado fu quindi privato della sua regalit\u00e0 e della sua eredit\u00e0 a vantaggio del figlio minore di Enrico, Enrico V. Nel fare ci\u00f2, Enrico sfrutt\u00f2 abilmente l'immagine sempre pi\u00f9 pronunciata dei principi di prendersi cura del benessere del regno, sostenendo che i principi sarebbero almeno intervenuti nell'interesse dello stato (\"rei publicae causae\") se qualcuno fosse arrivato a governare attraverso la violenza e il crimine. Suo figlio Enrico V, nato nel 1086, fu quindi incoronato ad Aquisgrana il 6 gennaio 1099. Enrico gli fece giurare di non impadronirsi mai del regno o delle propriet\u00e0 di suo padre con la forza durante la sua vita. Papa Urbano II mor\u00ec a Roma il 29 luglio 1099, e i riformatori della chiesa elessero Pasquale II come suo successore. L'antipapa, Clemente III, mor\u00ec l'8 settembre 1100. Da allora in poi, l'investitura da parte del re fu il centro del conflitto tra l'imperatore e il papa. Negli anni seguenti, Pasquale II cerc\u00f2 di portare dalla propria parte i principi tedeschi.\nAl volgere del secolo, Enrico si dedic\u00f2 sempre pi\u00f9 al mantenimento della pace. Nel 1103, a Magonza fu proclamata un \"Landfrieden\" in tutto l'impero. Alcuni dei principi pi\u00f9 potenti dell'impero, Guelfo V di Baviera, Bertoldo II di Z\u00e4hringen e Federico I di Svevia, si unirono a Enrico IV per invocare la pace in tutto l'impero e chi rompeva la pace veniva minacciato con severe punizioni corporali senza tener conto della classe. Oltre ai chierici, anche i mercanti e gli ebrei furono inclusi nella protezione della pace. La pace apparentemente non ebbe conseguenze pratiche di vasta portata, ma l'idea di base fu epocale.\nDeposizione da parte del figlio.\nCon la morte prematura del figlio maggiore Corrado, il 27 luglio 1101, fu scongiurato il pericolo di una contesa fraterna per la successione al trono. Stefan Weinfurter spiega le ragioni del giovane Enrico nel prendere le distanze da suo padre e rompere il giuramento di fedelt\u00e0 facendo riferimento alle idee della nobilt\u00e0 orientata alla riforma, che nel frattempo rivendicava per s\u00e9 la responsabilit\u00e0 del regno. Enrico V si vide costretto ad agire se voleva assicurare la regalit\u00e0 alla sua dinastia. La nobilt\u00e0 bavarese gli aveva fatto notare con enfasi il pericolo di perdere il suo dominio. Se avesse aspettato la morte di suo padre per salire al trono, qualcun altro lo avrebbe preceduto sul trono. Weinfurter suppone che un altro motivo della ribellione del figlio fosse la paura per la salvezza della sua anima. Enrico V entr\u00f2 in una \"comunit\u00e0 di salvezza\" con altri giovani nobili, che per\u00f2 si sciolse solo pochi anni dopo l'inizio del regno di Enrico. Secondo Gerd Althoff, gli eventi locali a Ratisbona furono decisivi per la rivolta: infatti Enrico IV non imped\u00ec ai ministeriali e ai cittadini di assassinare Siegeardo di Burghausen nel febbraio 1104.\nNel Natale del 1104, Enrico V assunse la guida di un gruppo di giovani principi di Ratisbona che decisero di ribellarsi al vecchio imperatore. Dalla Baviera, Enrico V invi\u00f2 dei messaggeri a papa Pasquale chiedendo consiglio sul giuramento che aveva fatto a suo padre e che ora avrebbe infranto. Attraverso il vescovo Gebeardo di Costanza, il papa trasmise la sua benedizione apostolica, promettendo ad Enrico V l'assoluzione nel Giudizio Universale se fosse stato un re giusto e governatore della Chiesa. Nel 1105, ci furono numerose battaglie, inizialmente senza successo clamoroso. Alla fine di ottobre 1105, tuttavia, Enrico V riusc\u00ec a prendere Spira con l'aiuto del balivo locale. Con Gebeardo, abate di Hirsau, fu in grado di installare uno dei peggiori avversari di Enrico IV come nuovo vescovo. Il capitolo della cattedrale di Spira, fino a quel momento il pi\u00f9 importante sostegno dell'imperatore, fu cos\u00ec sottomesso. Nell'autunno del 1105, padre e figlio radunarono le loro truppe. Tuttavia, il senso di responsabilit\u00e0 di entrambi i principi imped\u00ec lo svolgimento della battaglia decisiva, e i principi di entrambe le parti iniziarono i colloqui di pace. A Natale 1105, si decise di risolvere la controversia in un \"Hoftag\" a Magonza.\nEnrico V si mostr\u00f2 pronto a pentirsi e riconciliarsi, suo padre lo strinse al petto con le lacrime e conged\u00f2 il suo esercito. Suo figlio gli consigli\u00f2 di andare al castello di B\u00f6ckelheim per la sua protezione. Tuttavia, i soliti rituali di riconciliazione (cadute da in piedi, lacrime e baci), che erano stati vincolanti fino ad allora, sembra apparentemente che persero la loro efficacia nel conflitto padre-figlio, in quanto, non appena Enrico IV arriv\u00f2 al castello, fu fatto prigioniero. Il suo carceriere fu Gebeardo, il nuovo vescovo di Spira, il quale torment\u00f2 cos\u00ec tanto l'imperatore che questi rinunci\u00f2 al suo dominio pochi giorni dopo ed estorse la consegna delle insegne imperiali. Il controverso problema se e come un imperatore potesse essere deposto era stato cos\u00ec risolto ed il trasferimento del potere era ora possibile senza guerre e spargimenti di sangue. Il comportamento del figlio \u00e8 stato descritto dal padre come \u00abnefasto tradimento\u00bb, come \u00abinumano e crudele, contro ogni legge\u00bb, oltre che eseguito con \u00abinganno e frode\u00bb.\nIn una riunione dei principi a Ingelheim il 31 dicembre 1105, Enrico IV dovette abdicare al trono sotto la massiccia pressione dei principi. Il 5 gennaio 1106, Enrico V fu eletto re dai principi a Magonza. L'arcivescovo Rutardo di Magonza gli consegn\u00f2 le insegne imperiali. Con il loro trasferimento \u00abfu garantita la piena legittimit\u00e0 dell'assunzione del potere da parte di Enrico V durante la vita del padre\u00bb.\nLa fine di Enrico IV.\nIl vecchio imperatore Enrico IV riusc\u00ec a fuggire dal palazzo di Ingelheim alla fine di gennaio o all'inizio di febbraio 1106 e a organizzare la resistenza. Il gioved\u00ec santo 1106, le truppe di Enrico V furono sconfitte a Vis\u00e9 sulla Mosa. Dopo questi promettenti inizi, tuttavia, Enrico IV si ammal\u00f2 e mor\u00ec a Liegi il 7 agosto 1106 e l\u00ec ricevette una onorevole sepoltura nella cattedrale. I principi, tuttavia, si opposero a tale gesto, poich\u00e9 la scomunica della chiesa non era ancora stato revocato. Il defunto imperatore fu esumato dalla sua tomba e sepolto in terra sconsacrata in una cappella anch'essa sconsacrata fuori citt\u00e0 a \"Cornelio monte sita\" (oggi Cornillon, frazione di Liegi). Enrico V annull\u00f2 la decisione dei principi poco pi\u00f9 tardi, fece esumare di nuovo il cadavere dalla terra sconsacrata il 24 agosto e lo trasfer\u00ec prima a Liegi, poi a Spira, per essere sepolto l\u00ec nella cattedrale di Santa Maria. Gebeardo, il vescovo di Spira, tuttavia, proib\u00ec la sepoltura e le cerimonie funebri, e cos\u00ec l'imperatore trov\u00f2 il suo luogo di riposo temporaneo in una cappella non consacrata annessa alla cattedrale, che in seguito divenne la Afrakapelle. Questa decisione port\u00f2 a tumulti tra la gente di Spira, e Gebeardo dovette ritirarsi dalla citt\u00e0 nel 1106 e i contadini, trattando i resti del salico alla stregua di reliquie, mettevano dei semi sulla bara, che poi spargevano sui campi allo scopo di aumentare la resa del raccolto. Il corpo di Enrico fu trasferito nella cripta della cattedrale solo il 7 agosto 1111 e sepolto l\u00ec dopo che suo figlio ebbe ottenuto dal papa la revoca della scomunica.\nMentre vennero redatte ventisei voci nei necrologi per il primo salico, Corrado II, Enrico \u00e8 registrato solo in 14 \"Totenb\u00fcchern\". I monasteri imperiali di Lorsch, Fulda, Hersfeld, Pr\u00fcm o Niederaltaich, ma anche monasteri vescovili come Sant'Emmerano a Ratisbona, Weihenstephan a Frisinga, Weltenburg o Neuenheerse registrarono la morte di Enrico nel loro necrologio. Le prestigiose abbazie di Echternach, Subiaco e Farfa, oltre che il priorato cassinese di Santa Maria in Albaneta vicino a Montecassino accolsero Enrico nella loro comunit\u00e0 di preghiera durante la sua vita e conservarono una memoria permanente del loro confratello regio nella pratica liturgica. Nei libri dei defunti dei monasteri riformisti di Hirsau e Michelsberg, ma anche a Wei\u00dfenburg, Reichenau, San Gallo, Einsiedeln, Ebersberg e Montecassino, invece, manca la data della sua morte.\nDiscendenza.\nDal suo matrimonio del 1066 con Berta di Savoia Enrico ebbe cinque figli:\nIl 14 agosto 1089 Enrico IV spos\u00f2 in seconde nozze Adelaide di Kiev (1071 ca. - 1109), figlia del principe Vsevolod I di Kiev. Il matrimonio, da cui non nacquero eredi, fu sciolto nel 1095 e Adelaide si ritir\u00f2 in convento a Kiev.\nProbabilmente ebbe inoltre un figlio dal nome sconosciuto: durante la sua terza \"Italienzug\", Enrico IV si ritir\u00f2 dall'assedio di Monteveglio a causa del dolore per la morte di un figlio durante l'assedio; il suo corpo venne inviato a Verona, venendo deposto in una magnifica tomba eretta appositamente per lui; Meyer von Kronau collega il figlio ivi citato con il figlio presente durante la battaglia di Volta Mantovana del 1080 citato da Donizone; D\u00fcmmler identifica questo figlio come un figlio illegittimo nato prima del suo matrimonio con Berta di Savoia del 1066.\nConseguenze.\nAlla fine dell'XI secolo, l'idea di un nuovo tipo di responsabilit\u00e0 principesca per l'intero impero divenne tangibile. L'idea di un diritto dinastico (\"hereditas\") alla successione dei sovrani decadde a vantaggio dell'idea della \u201celezione libera\u201d (\"electio spontanea\") dei principi, tant'\u00e8 che Enrico V, figlio e successore di Enrico IV, cont\u00f2 i suoi anni di regno dal giorno dell'elezione e dell'insediamento da parte dei principi il 5 gennaio 1106, non contando gli anni in cui fu re grazie all'elevazione del padre. Da quel momento in poi, Santa Maria, patrona della cattedrale di Spira e precedente protettrice della stirpe salica, non fu pi\u00f9 garante della regalit\u00e0. Di conseguenza, Enrico V non sostenne pi\u00f9 la cattedrale di Spira in modo speciale e non onor\u00f2 pi\u00f9 la Vergine con donazioni. Invece, Enrico V concesse ai cittadini di Spira numerosi diritti e favori con due privilegi il 7 e il 14 agosto, affinch\u00e9 provvedessero alla salvezza del padre. La libert\u00e0 dei cittadini, i privilegi e la ripresa economica avrebbero dovuto essere legati nella mente degli abitanti di Spira alla memoria di Enrico IV. Un'intera comunit\u00e0 cittadina era ora obbligata .\nLa morte di Enrico IV non pose fine al conflitto tra i papi e i re. Dopo di lui, cinque imperatori governarono temporaneamente sotto la scomunica papale: Enrico V stesso (dal 1111 al 1122), Federico Barbarossa (dal 1160 al 1177), Ottone IV (dal 1210 alla morte), Federico II (dal 1227 al 1230 e dal 1239 alla morte) e Ludovico IV il Bavaro (dal 1324 alla morte). Come suo padre, Enrico V inizialmente insistette sul diritto di investitura nella forma tradizionale. Nel 1111, durante la sua \"Romzug\", prese in custodia papa Pasquale II e diversi cardinali, costringendo il primo ad un'incoronazione imperiale nel 1111, seguita per\u00f2 da un'altra scomunica poco pi\u00f9 tardi. Nel 1122, Enrico V e papa Callisto II raggiunsero un compromesso praticabile, che in seguito fu denominato concordato di Worms, in cui nel conferire l'ufficio dei vescovi e degli abati imperiali, si faceva una distinzione tra funzioni spirituali e secolari. Enrico dovette rinunciare al diritto generale di investitura, ma gli fu permesso di investire i beni secolari di una chiesa con uno scettro.\nEnrico nel giudizio della storiografia medievale.\nLa personalit\u00e0 del sovrano non pu\u00f2 essere colta chiaramente nell'insieme. I giudizi su Enrico IV nella storiografia a lui contemporanea sono o panegirici - come in Benzone di Alba, in \"Carmen de bello saxonico\" o nella \"Vita Heinrici IV Imperatoris\" - o polemiche odiose come in Lamberto di Hersfeld, Bruno di Merseburgo e anche in Bertoldo di Reichnau o Bernoldo di Costanza.\nGli oppositori di Enrico lo accusarono di quasi tutte le malvagit\u00e0 immaginabili - dall'omicidio a tradimento all'ordine ai suoi confidenti di stuprare dei suoi parenti pi\u00f9 stretti da parte. Enrico \u00e8 descritto come subdolo, calcolatore e insidioso. Soprattutto nei suoi primi anni, i suoi avversari lo accusavano di una moltitudine di misfatti e crimini, come ad esempio di voler sterminare l'alta nobilt\u00e0 e di voler schiavizzare i sassoni. Le fonti articolano anche frequentemente accuse contro la sua condotta d'ufficio, in quanto non aveva coinvolto i grandi nobili ed ecclesiastici nelle decisioni politiche. Si elencano ulteriori accuse: il trasferimento della residenza in Sassonia, lo scalzamento della nobilt\u00e0 con la contemporanea preferenza per i ministeriali, la trascuratezza dei doveri di governo a favore della caccia e del gioco d'azzardo, il rapporto con le concubine, l'accoppiamento delle figlie dell'alta nobilt\u00e0 con uomini di basse origini e . Se si segue questa tradizione, un \u00abmostro dovette essersi seduto sul trono\u00bb, come disse Gerd Tellenbach.\nUno sguardo alle cronache e agli annali importanti rivela la diversit\u00e0 della storiografia nell'epoca della lotta per le investiture. Il conservatore Lamberto di Hersfeld era preoccupato della conservazione dei vecchi valori monastici e politici cristiani, che vedeva ancora incarnati in Enrico III. Enrico IV, d'altra parte, gli sembrava un re incompetente, poich\u00e9 - a differenza di Rodolfo di Rheinfelden - aveva ignorato i consigli dei principi e quindi aveva distrutto la comunit\u00e0. Lamberto concluse i suoi annali nel 1077 con l'elezione di Rodolfo di Rheinfelden a re. Da questo punto di vista, Rodolfo sembrava essere il garante del rinnovamento di quegli ideali ai quali Enrico IV aveva fallito a portare avanti. Il sassone Bruno di Merseburgo denomin\u00f2 il salico dopo il 1076 come \"exrex\", in quanto aveva perso il diritto di governare, e termin\u00f2 il suo libro sulla guerra sassone alla fine del 1081 con l'elezione di Ermanno di Salm.\nLa partigianeria di Bertoldo di Reichenau fu meno dirompente. Bertoldo continu\u00f2 la cronaca mondiale di Ermanno il Contratto seguendo un atteggiamento filo-reale fino a circa la met\u00e0 degli anni '70 del X secolo. Probabilmente a causa della tradizione, questa versione \u00e8 conservata solo fino al 1066. A met\u00e0 del 1070, Bertoldo revision\u00f2 la sua cronaca e la continu\u00f2 almeno fino al 1080, in cui il monaco di Reichenau adatt\u00f2 in quel momento la sua presentazione alla mutata struttura dell'ordine politico del suo tempo. Il movimento di riforma ecclesiastica fu portato alla ribalta e Bertoldo prese le distanze da Enrico IV. Dopo il 1080 \u00e8 sopravvissuta tutta una serie di lettere dettagliate, che sono considerate come le prime testimonianze di un nuovo genere di fonti, gli scritti polemici. Entrambe le parti non si limitavano pi\u00f9 alle dispute militari, ma cercavano sempre pi\u00f9 di sostenere le loro posizioni con trattati teorici. Gli opuscoli gregoriani caratterizzano Enrico come un tiranno e questo era decaduto dalla sua carica violando i doveri reali e non poteva pi\u00f9 essere considerato un sovrano legittimo.\nNelle aspre dispute politiche, la storiografia regia assumeva talvolta il carattere di scritti giustificativi o difensivi. Nell'evidenziare alcune qualit\u00e0 e linee di azione del re, diventa spesso chiara una contro-posizione agli attacchi e alle calunnie della parte avversa. Il \"Carmen de bello saxonico\", che si conclude con la sottomissione dei sassoni a Spier nell'ottobre 1075, si conclude con un appello al re a mostrare clemenza dopo la sua vittoria. Il \"Carmen\", invece, \u00e8 un poema eroico che loda la persona e le conquiste militari di Enrico IV. Benzone di Alba, un fanatico sostenitore di Enrico nell'Italia imperiale che era stato espulso dal suo vescovado a causa della sua partigianeria presso il re salico, il sovrano \u00e8 celebrato come il \"salvatore\" della terra, anzi come l'incarnazione stessa della Divinit\u00e0 (\"De celo missis, non homo carnis\"). La speranza che Enrico appaia presto in Italia si esprime con l'epiteto \"spes Romanorum\", il sovrano \u00e8 celebrato come \"novus Constantinus\". La \"Vita Heinrici imperatoris\", redatta intorno al 1107, \u00e8 un panegirico dell'imperatore defunto sotto forma di lamento per i morti, in cui il sovrano \u00e8 rappresentato come il \u00abre dei poveri\u00bb. In esso, inoltre, viene lodata la sua carit\u00e0 verso i poveri e gli ammalati, in cui l'alimentazione dei poveri, la cura dei malati e la commemorazione dei morti sono particolarmente enfatizzati. Il re appare come l'incarnazione delle tradizionali virt\u00f9 reali e quindi come un sovrano giusto e retto. L'amore e la venerazione dei poveri sono motivi decisivi per la comprensione dell'aldil\u00e0 dei sovrani medievali, poich\u00e9 i poveri erano considerati importanti intercessori presso Dio.\nLa scomunica del re fece la pi\u00f9 forte impressione sull'impero dei salici, mentre il ricordo di Canossa svan\u00ec rapidamente anche all'interno dell'Impero. Sette decenni dopo, il vescovo Ottone di Frisinga, nipote di Enrico IV e zio di Federico Barbarossa, sottoline\u00f2 ancora la natura inaudita e unica della scomunica e della deposizione del salico nella sua Cronaca mondiale: \u00abAncora e ancora leggo la storia dei re e imperatori romani, ma non trovo nessuno tra loro prima di Enrico che sia stato scomunicato o deposto dal papa\u00bb.\nRicezione.\nVarie situazioni di vita nel regno di Enrico, come il salto del ragazzo nel Reno temendo per la sua vita, la penitenza del re scomunicato nella gelida Canossa o le umilianti circostanze della sua abdicazione, hanno acceso l'immaginazione delle generazioni successive. Il viaggio penitenziale di Enrico a Canossa \u00e8 considerato ancora oggi la situazione simbolo dell'umiliazione politica.\nDurante l'Illuminismo, i drammi di Johann Jakob Bodmer (1768) e Johann Gottfried Dyck (\"Roms Bannstrahl im 11. Jahrhundert\", 1788) discussero la necessit\u00e0 di separare stato e chiesa, concentrandosi pi\u00f9 sul conflitto padre-figlio che sulla disputa tra imperatore e papa. Soprattutto nel XIX secolo, furono prodotti numerosi drammi e dipinti storici. Le tendenze anticlericali erano mescolate a quelle nazionali. Nel dramma di Friedrich R\u00fcckert (1844), Gregorio VII \u00e8 ritratto come un acerrimo nemico e l'evento di Canossa come un'umiliazione. L'alterazione dei fatti storici \u00e8 significativa: secondo un'opera anonima (\"Kaiser Heinrich IV.\", 1844), Enrico volt\u00f2 le spalle a Canossa senza essere assolto dalla scomunica e i soldati distrussero il castello di Canossa. Il punto di vista cattolico fu espresso da Conrad von Bolanden, secondo cui l'apparente debolezza politica di Enrico era giustificata dal suo carattere sensibile.\nL'immensa storia dell'impatto di Canossa diventa chiara nella \"Kulturkampf\" tra l'Impero tedesco e la Chiesa cattolica nel 1871. Quando sorse un conflitto con la Curia sulla nomina di un inviato tedesco presso la Santa Sede, il cancelliere del Reich Otto von Bismarck pronunci\u00f2 la famosa frase: \u00abNon preoccupatevi: non andremo a Canossa - n\u00e9 fisicamente n\u00e9 spiritualmente!\u00bb. Nello stesso anno furono coniate monete commemorative: sul dritto, Bismarck venne raffigurato come il guardiano del dominio imperiale, sul rovescio una Germania personificata che combatte il papa con la sua bolla della scomunica davanti al castello di Canossa con spada e Bibbia; la didascalia recitava \u201cNicht Nach Canossa!\". Nella pittura storica, le vicende di Canossa hanno ispirato, tra gli altri, gli artisti Peter Johann Nepomuk Geiger (intorno al 1840), Peter Carl Gei\u00dfler (1841 e 1860), Adeodato Malatesta (intorno al 1845), Alfred Rethel (1844), Adolf Schmitz-Crolenburgh (1852), Hermann Freihold Pl\u00fcddemann (1861) ed Eduard Schwoiser (1860).\nNel XIX secolo, il rapimento del re a Kaiserswerth fu considerato come un simbolo della debolezza della regalit\u00e0 di fronte all'egoismo principesco. Gli artisti Hugo von Reichenbach (1844), Moritz von Schwind (1856), Anton von Werner (1868), Gustav Adolf Closs (1890) fecero tutti riferimento al rapimento di Enrico via nave. Per Hermann Wislicenus, tuttavia, questo episodio non fu un argomento di importanza centrale e nella sala imperiale del palazzo imperiale restaurato a Goslar, l'ingresso in pompa magna dell'imperatore a Magonza nel 1105 fu al centro di un ciclo di affreschi dipinti da Wislicenus. Nella concezione originale, la rappresentazione del rapimento di Kaiserswerth con l'umiliazione di Enrico IV a Canossa intesa come immagine principale aveva lo scopo di dimostrare l'umiliazione della regalit\u00e0. Ma il pubblico, emotivamente scosso dalla \"Kulturkampf\", sentiva che questo violava il loro sentimento nazionale. Wislicenus fu esortato dal ministro dell'Istruzione prussiano, Adalbert Falk, a non dipingere i \u00abmonumenti alla sua disgrazia\u00bb sul muro.\nLa misura in cui un'immagine storica fissa e l'immagine risultante della persona di Enrico IV potevano influenzare anche la presentazione di fatti completamente oggettivi \u00e8 dimostrata dalla pubblicazione dei risultati antropologici sullo scheletro di Enrico dopo l'apertura delle tombe Salier nella cattedrale di Spira nel 1900: \u00abL'immagine Enrico IV [...] come quella di un uomo alto, forte, impeccabilmente cresciuto [...] la figura di un uomo snello, ma forte, quasi atletico, abile e praticato in tutti gli esercizi cavallereschi. Nel volto, la forza maschile appare abbinata a una grazia quasi femminile\u00bb. Il viso aveva \u00abun'espressione energica\u00bb cos\u00ec come una \u00abcerta morbidezza e una speciale bellezza individuale\u00bb.\nProspettive storiche e tendenze di ricerca.\nGli storici del XIX secolo hanno cercato le cause del ritardato emergere dello stato nazionale tedesco soprattutto nel Medioevo. Essi identificarono i re e gli imperatori come i primi rappresentanti del forte potere monarchico che si desiderava avere anche nel presente. Nella visione dominante della storia del XIX e XX secolo, l'impero ai suoi inizi sotto gli Ottoni, i Salici e gli Staufer era considerato estremamente potente e dominante in Europa. Questa posizione, tuttavia, era stata persa dagli imperatori nel corso del tempo e pot\u00e9 essere riconquistata solo con la fondazione dello stato nazionale nel 1871. Secondo questa narrazione principale, il dominio dei re e degli imperatori cominci\u00f2 a sgretolarsi gi\u00e0 nell'XI secolo. I principi tedeschi con i loro interessi particolari e il papato con la sua lotta per la supremazia furono considerati i \"becchini\" del potere imperiale. Gli eventi di Canossa nel 1077 furono identificati come il \u00abprimo punto di svolta\u00bb del declino. Attraverso Canossa, la regalit\u00e0 tedesca ricevette \u00abla sua ferita mortale\u00bb, come diceva ancora Hermann Heimpel negli anni '50.\nIl giudizio storico di un sovrano era essenzialmente determinato dalla questione se e come fosse stato in grado di affermare e aumentare il suo potere nei confronti dei due poteri o se avesse contribuito al declino del potere centrale. In questa visione della storia, Enrico svolse un ruolo chiave. La fissazione di un'immagine storica su un potere centrale forte e un re potente ha portato alla difesa del salico, ed Enrico fu virtualmente considerato un martire nella lotta della regalit\u00e0 per un forte potere centrale contro le forze schiaccianti della Chiesa papale gregoriana e dei principi tedeschi. Le sue azioni sono state quindi giudicate da un punto di vista apologetico. Le numerose accuse sollevate dagli avversari (sassoni e gregoriani) contro la sua condotta di governo e di vita furono spesso interpretate come polemiche esagerate o passate sotto silenzio. Storici come Wilhelm von Giesebrecht (1852) o Karl Hampe (1909) erano ben disposti verso il salico, orientati verso questioni di politica e di potere, e giudicavano il governo di Enrico in base alla sua utilit\u00e0 per l'accrescimento del potere reale centrale. La storiografia nazionale ha mantenuto nel complesso un ricordo positivo di Enrico, venendo considerato come sostenitore dei diritti della regalit\u00e0. Due aspetti sono stati citati per questo fatto: da un lato, la difesa dei fondamenti del potere regio contro gli interessi particolaristici principeschi e, dall'altro, la difesa contro le pretese ierocratiche provenienti dal papato. Enrico, che era visto come un \u00ablaico germanico purosangue\u00bb, fu lodato come \u00abuno dei pi\u00f9 eccellenti principi che la Germania abbia mai avuto\u00bb. Egli sconfisse tutti i suoi avversari, e solo \u00abtramite l'astuzia e il tradimento fu finalmente sconfitto\u00bb. L'astuta rimozione di suo padre dal potere da parte di suo figlio fu addirittura considerata \u00abl'atto pi\u00f9 diabolico di tutta la storia tedesca\u00bb.\nL'opera storica in sette volumi dello storico Gerold Meyer von Knonau, pubblicata tra il 1890 e il 1909, con 3344 pagine stampate di cui 5698 note a pi\u00e8 di pagina, rappresenta qualitativamente e quantitativamente il culmine dell'intero \"Jahrb\u00fccher der Deutschen Geschichte\". L'opera, ricca di fonti, divenne \u00abda allora fondamentale per lo studio del regno del salico\u00bb. Meyer von Knonau non si considerava affatto un biografo e perci\u00f2 evit\u00f2 per lo pi\u00f9 dichiarazioni caratterizzanti su Enrico IV e cerc\u00f2 di evitare tutte le domande sul significato storico e sulla personalit\u00e0 dell'imperatore; tuttavia, Meyer von Knonau rimase comunque influenzato dall'immagine prussiana contemporanea di Enrico, e le sue decisioni di critica delle fonti plasmarono ulteriormente quadro di ricerca del regno di Enrico fino ai giorni nostri.\nTuttavia, la prospettiva dello stato-nazione da cui il regno di Enrico \u00e8 stato visto a volte ha portato a critiche e svalutazioni. Lo storico nazional-tedesco Johannes Haller (1926) espresse un giudizio negativo, e per lui Enrico era solo una figura debole, definendolo \u00abn\u00e9 uno statista n\u00e9 un generale\u00bb. Secondo Heller, il salico fu responsabile non solo dell'abbandono del potere imperiale in Italia, ma anche dell'indebolimento della regalit\u00e0 tedesca. Per i compiti imposti dalla storia, gli mancava la forza necessaria a compierli.\nDopo la seconda guerra mondiale, la visione nazionale della storia venne abbandonata, ma ci\u00f2 non port\u00f2 automaticamente ad una rivalutazione del suo governo nei decenni successivi. Piuttosto, l'attenzione degli studiosi and\u00f2 su altri argomenti. Per la mostra dei salici a Spira 1991, la lotta per le investiture e la disputa sul governo di Enrico IV non sono state affrontate nei tre volumi congressuali \u201cDie Salier und das Reich\u201d. La biografia di Enrico di Ian S. Robinson (1999) \u00e8 rimasta nel solco della tradizione dei pi\u00f9 antichi studi medievali di lingua tedesca e non fornisce risultati di ricerca pi\u00f9 recenti.\nLa resistenza e la rivolta dei principi contro la regalit\u00e0 durante il regno di Enrico IV sono state sempre pi\u00f9 comprese come un punto di svolta da una prospettiva \"costituzionale\" negli ultimi due decenni. All'interno dell'ordine politico, l'equilibrio di potere era fondamentalmente cambiato: non era pi\u00f9 il re a rappresentare sempre pi\u00f9 l'impero, ma i grandi poteri ecclesiastici e secolari, almeno su un piano di parit\u00e0. Hagen Keller (1983) \u00e8 riuscito a capire che i grandi decidevano e agivano nelle elezioni per un re, nella consapevolezza del loro ruolo di supporto funzionale alla struttura politica generale dell'impero. Nel corso del secolo, i principi considerarono sempre pi\u00f9 come il loro diritto e anche il loro dovere di guidare le sorti dell'impero, anche contro il re se necessario. Non era pi\u00f9 il re a salvaguardare l'interesse dell'impero, come credevano le ricerche pi\u00f9 antiche, erano finalmente piuttosto i principi che prendevano \u00abil destino dell'impero nelle loro mani\u00bb, per i quali \u00abil benessere dell'impero aveva la priorit\u00e0\u00bb che \u00abponevano la loro responsabilit\u00e0 per l'impero al di sopra dei propri desideri\u00bb e \u00abin tempi di crisi potevano anche proteggere l'impero dal re\u00bb.\nIn occasione del 900\u00ba anniversario della sua morte nel 2006, mostre e conferenze sono state nuovamente dedicate ad Enrico e al suo tempo a Spira, Paderborn, Goslar e a Reichenau. Nella sua biografia, Gerd Althoff (2006) ha interpretato le numerose accuse contro Enrico come \u00abargomenti nelle dispute politiche e come indicatori del clima politico prevalente\u00bb. Althoff tende a interpretare le accuse degli oppositori di Enrico come prove circostanziali di una reale cattiva condotta piuttosto che come semplice propaganda. Per Althoff, la \u00abcaratteristica essenziale della personalit\u00e0 di Enrico\u00bb \u00e8 una \u00abimpressione di intrighi tattici e comportamento disonesto\u00bb. Nel suo giudizio complessivo conclusivo, piuttosto negativo, predominano i \"lati oscuri\" della personalit\u00e0 di Enrico: questo fu, secondo l'autore, \u00absenza dubbio responsabile della crisi della regalit\u00e0 del suo tempo\u00bb.\nBibliografia.\nRappresentanzioni generali\nMonografie"}
{"id": "256961", "revid": "74230917", "url": "https://it.wikipedia.org/wiki?curid=256961", "title": "Cristo si \u00e8 fermato a Eboli", "text": ""}
{"id": "256963", "revid": "941725", "url": "https://it.wikipedia.org/wiki?curid=256963", "title": "Robert Sheckley", "text": "Sheckley \u00e8 stato insignito del titolo di \"Author Emeritus\" dalla Science Fiction and Fantasy Writers of America nel 2001.\nBiografia.\nRobert Sheckley nacque in una famiglia ebraica di Brooklyn, New York: il padre \u00e8 polacco (Sheckley \u00e8 l'americanizzazione di Shekowsky) e la madre lituana. Nel 1931 la famiglia si trasferisce a Maplewood, nel New Jersey. Sheckley frequent\u00f2 la Columbia High School, dove scopr\u00ec la fantascienza. Si diplom\u00f2 nel 1946 e se ne and\u00f2 in California con l'autostop lo stesso anno. L\u00ec intraprese diversi mestieri: giardiniere, venditore ambulante di pretzel, barman, lattaio, magazziniere, e operaio in un laboratorio di cravatte dipinte a mano. Infine, sempre nel 1946, si arruol\u00f2 nell'Esercito degli Stati Uniti e venne inviato in Corea.. Durante il servizio militare fu redattore di un giornale dell'esercito, furiere e chitarrista in una banda dell'esercito. Si conged\u00f2 nel 1948.\nSheckley quindi frequent\u00f2 la New York University, dove consegu\u00ec la laurea breve nel 1951. Lo stesso anno si spos\u00f2 per la prima volta con Barbara Scadron. La coppia ebbe un figlio, Jason. Sheckley lavor\u00f2 in una fabbrica aeronautica come assistente metallurgico per un breve periodo, ma il suo esordio come scrittore giunse presto: alla fine del 1951 vendette il suo primo racconto, \"Final Examination\", alla rivista \"Imagination\". La sua reputazione si consolid\u00f2 rapidamente, con la pubblicazione di racconti su \"Imagination\", \"Galaxy Science Fiction\", e altre riviste di fantascienza. Negli anni cinquanta vennero pubblicati i primi quattro libri dello scrittore: le raccolte di racconti \"Untouched by Human Hands\" (Ballantine, 1954), \"Citizen in Space\" (1955), e \"Pilgrimage to Earth\" (Bantam, 1957), pi\u00f9 un romanzo, \"Anonima Aldil\u00e0\" (inizialmente pubblicato a puntate su \"Galaxy\" nel 1958).\nSheckley e Scadron divorziarono nel 1956. Lo scrittore spos\u00f2 allora la giornalista Ziva Kwitney nel 1957. La coppia di sposi novelli visse nel Greenwich Village. Loro figlia, Alisa Kwitney, nata nel 1964, sarebbe successivamente diventata una scrittrice di successo. Elogiato dal critico Kingsley Amis, Sheckley vendeva molti dei suoi agili racconti satirici anche a riviste non di genere, come \"Playboy\". In aggiunta ai suoi racconti di fantascienza, negli anni sessanta Sheckley inizi\u00f2 a scrivere narrativa gialla. Altre raccolte di racconti e romanzi apparvero negli anni sessanta, e nel 1965 usc\u00ec nelle sale l'adattamento cinematografico di uno dei primi racconti dell'autore, \"La decima vittima\", diretto da Elio Petri e interpretato da Marcello Mastroianni e Ursula Andress.\nSheckley trascorse la maggior parte degli anni settanta a Ibiza. Divorzi\u00f2 dalla Kwitney nel 1972 e nello stesso anno spos\u00f2 Abby Schulman, che aveva conosciuto nell'isola spagnola. La coppia ebbe due figli, Anya e Jed. Nel 1980 lo scrittore torn\u00f2 negli Stati Uniti per assumere il ruolo di responsabile della narrativa di una neonata rivista, \"Omni\". Sheckley lasci\u00f2 \"OMNI\" nel 1981 con la sua quarta moglie, Jay Rothbell, e successivamente viaggi\u00f2 con lei in Europa, stabilendosi infine a Portland, nell'Oregon, dove si separarono. Spos\u00f2 allora Gail Dana di Portland nel 1990, ma al momento della sua morte i due non vivevano insieme. Sheckley continu\u00f2 a pubblicare altre opere di fantascienza, e gialli, e collabor\u00f2 con gli scrittori Roger Zelazny e Harry Harrison.\nDurante una visita in Ucraina nel 2005 per la Settimana del computer e della fantascienza ucraina, un evento internazionale per scrittori di fantascienza, Sheckley si ammal\u00f2 e dovette essere ricoverato in un ospedale di Kiev, il 27 aprile Le sue condizioni di salute sembrarono assai gravi per una settimana, ma parvero migliorare. Il sito web ufficiale di Sheckley lanci\u00f2 una sottoscrizione per aiutare lo scrittore a pagare le spese mediche e tornare in patria. Sheckley si stabil\u00ec nel nord della Dutchess County, nello Stato di New York, per essere vicino alle figlie Anya e Alisa. Il 20 novembre fu operato per un aneurisma cerebrale. Sheckley mor\u00ec in un ospedale di Poughkeepsie, nello Stato di New York, il 9 dicembre 2005.\nFilmografia.\n\"(film tratti dai suoi romanzi)\""}
{"id": "256966", "revid": "125410759", "url": "https://it.wikipedia.org/wiki?curid=256966", "title": "Radio Maria", "text": "Radio Maria \u00e8 un'emittente radiofonica cattolica italiana fondata nel 1987 ad Erba (provincia di Como).\nStoria.\n\u00c8 nata come radio parrocchiale nel 1982 ad Erba (CO), nella frazione di Arcellasco, ad opera del sacerdote don Mario Galbiati, poi divenuto responsabile di Radio Mater. Fin dall'inizio si contraddistingue per la sua programmazione, interamente spirituale e dedicata alla religione cattolica, senza alcun introito pubblicitario.\nNel 1987 si costituisce l'\u00abAssociazione Radio Maria\u00bb e diventa una emittente nazionale con la copertura di tutte le regioni italiane e nel Canton Ticino nel 1990. Nel settembre 1991 don Mario Galbiati viene escluso dall'Associazione Radio Maria, che aveva contribuito a fondare. Intanto la radio si diffonde anche in altre nazioni e nel 1998 nasce la Famiglia mondiale di Radio Maria. Attualmente trasmette anche in tutta Europa via satellite digitale (Eutelsat Hotbird) e in tutto il mondo via Internet. Dati Audiradio stimano in 1.644.000 gli ascoltatori medi giornalieri nel 1\u00ba semestre 2009.\nFinanziamento.\nI costi di gestione vengono coperti principalmente dalle offerte degli ascoltatori e occasionalmente da contributi pubblici, senza introiti derivati da pubblicit\u00e0. Il denaro che riceve, oltre a finanziare l'apparato tecnico, \u00e8 utilizzato dalla \"World Family of Radio Maria\" per creare nuove emittenti di Radio Maria nel mondo. Grazie alla legge finanziaria italiana del 2005 fu beneficiaria di un finanziamento per il potenziamento e l'aggiornamento delle sue apparecchiature radiofoniche in quanto radio comunitaria a diffusione nazionale. A partire dal 2006 Radio Maria riceve le offerte anche attraverso il canale del 5 per mille.\nRadio Maria si affida all'opera di numerosissimi volontari che operano in sede, come assistenti alla regia e al mixer, sia in tutta Italia, come responsabili degli studi mobili e della rete promozionale. Accanto alla redazione centrale situata a Arcellasco d'Erba, Radio Maria ha altri due redazioni a Roma e Torino. Sono solo una decina le persone che lavorano a tempo pieno come dipendenti (produzione dei programmi e uffici). I conduttori delle trasmissioni, anch'essi volontari, vengono scelti fra clero (anche vescovi), suore e laici. In base allo statuto della radio, dichiaratamente cattolica e finalizzata unicamente alla diffusione del credo cattolico, tutti i conduttori dei programmi devono essere cattolici, credenti e praticanti e sono tenuti ad esprimere sempre il pensiero della Chiesa cattolica facendo riferimento al magistero ecclesiastico (in particolare il catechismo della Chiesa Cattolica) e la Sacra Scrittura.\nProgrammazione.\nLa finalit\u00e0 principale dell'emittente \u00e8, per usare le parole di Giovanni Paolo II, la \"nuova evangelizzazione\" (cf. l'enciclica \"Redemptoris Missio\") ed il far crescere i cristiani nella fede e nel cammino di santit\u00e0. A questo scopo, la radio unisce anche gesti di coinvolgimento e promozione sociale con alto valore educativo: ad esempio, in occasione della Santa Messa per la Domenica delle Palme 2012 (il 1\u00ba aprile) radiotrasmessa dal carcere di Forl\u00ec, la radio ha ottenuto che svariati pizzaioli della citt\u00e0 offrissero gratuitamente i propri prodotti ai detenuti, compresa anche una distribuzione di pizze in cui fosse certa l'assenza di derivati del maiale, per i carcerati di religione islamica. La trasmissione della Messa della Domenica delle Palme dal carcere di Forl\u00ec, che risale almeno al 1999, \u00e8 diventata una tradizione.\nGrande rilevanza nei discorsi di Padre Livio Fanzaga, direttore della radio, hanno i messaggi che la Madonna darebbe nelle sue apparizioni ai veggenti di Medjugorie, fenomeni sulla cui origine la Chiesa non si \u00e8 ancora pronunziata ufficialmente perch\u00e9 ancora in atto e che la radio segue costantemente nel loro svolgersi. In particolare ogni 25 di ogni mese vi \u00e8 una veglia di preghiera in attesa del messaggio mensile da Medjugorje, trasmesso in diretta telefonica dalla veggente Marija Pavlovic-Lunetti.\nLa programmazione comprende trasmissioni che trattano principalmente di catechesi, Sacra Scrittura, teologia e attualit\u00e0 ecclesiale. \u00c8 presente una catechesi generale, accessibile a tutti, ma anche una dedicata ai giovani; non mancano le letture della Bibbia, i corsi di spiritualit\u00e0, di liturgia, di mariologia, di storia della Chiesa, le biografie dei santi, i chiarimenti sulla dottrina del Magistero. Ogni giorno vengono dedicate 8 ore di preghiera, che spaziano dalla recita delle preghiere che tutti i cattolici praticanti conoscono (Padre nostro, Gloria al Padre, Ave Maria, Credo, Atto di dolore, Angelus, Salve Regina oltre a preghiere recuperate dalla tradizione popolare) a collegamenti di preghiera (in diretta da parrocchie, monasteri, comunit\u00e0 religiose, ma anche da ospedali, carceri, caserme) disseminati in tutta Italia con recita del rosario e celebrazioni eucaristiche. La sera \u00e8 previsto uno spazio di preghiere recitate da bambini. Quotidianamente \u00e8 previsto uno spazio per la recita del rosario e della Liturgia delle ore (Lodi, Ora media, Vespri e Compieta). Completano il palinsesto alcune trasmissioni di servizio, di cultura e di promozione umana come, ad esempio, un filo diretto con il medico, con il dentista, con lo psicologo d'infanzia, con l'educatore, con il pedagogo. Tutte queste discipline umane vengono affrontate nella prospettiva della fede. Molte trasmissioni sono dedicate alla famiglia.\n\u00c8 da sottolineare la diffusione di catechesi specializzate per i bambini, per i giovani (in particolare la catechesi giovanile del venerd\u00ec sera), per i fidanzati e per i malati. Accanto alle catechesi vengono spesso mandate in onda, nell'arco della programmazione mattutina (10.15-12.00), pomeridiana (18.00-19-30) e serale (21.00-24.00), trasmissioni di approfondimento a sfondo religioso, culturale e storico, che prevedono la partecipazione di esperti in materia. Un altro appuntamento \u00e8 la trasmissione \"Tavola rotonda\" della domenica sera, a cui possono partecipare laici oppure ecclesiastici. Ad essa hanno partecipato, senza voler stilare classifiche di merito, Antonino Zichichi, Vittorio Messori, Cecilia Gatto Trocchi, Massimo Introvigne, e molti altri esponenti politici e di molti giornalisti.\nLa radio trasmette un quiz settimanale dedicato ai ragazzi e la quotidiana trasmissione di saluti, dediche e richieste musicali (in onda dalle 14.00 alle 15.00 circa). Radio Maria prevede brevi spezzoni di ascolto musicale, nelle quali vengono diffusi soprattutto brani di carattere religioso composti sia da ecclesiastici che da laici contemporanei, spesso facenti parte del repertorio di movimenti ecclesiali e solo in minima parte provenienti dalla musica classica.\nUna caratteristica di Radio Maria \u00e8 quella di permettere l'intervento telefonico del pubblico al termine di ogni trasmissione. Tre sono i momenti dedicati all'informazione religiosa: il commento alla stampa del giorno, comprendente anche uno sguardo sul mondo di attualit\u00e0 politica, economica, sociale e di cronaca (alle ore 8.45), una sintesi delle principali notizie dal mondo e dalla chiesa (alle ore 13.30) e la replica in differita del Radiogiornale Vaticano delle ore 14 (alle ore 19.30).\nTra le trasmissioni v'\u00e8 il \"caffeino mattutino\" di Padre Livio Fanzaga, una sorta di \"satira agrodolce\" in rima tratta da un argomento di cronaca del giorno, e la barzelletta in rima del Pescecane e del Pesce Palla, in cui il Pesce Palla incarna la figura del parroco medio (paziente, prudente e... pasciuto!) mentre quella del Pescecane \u00e8 simbolo del non cattolico che vorrebbe convertirsi ma non riesce mai. Queste \"catechesi giovanili in rima\" sono state raccolte in un libro pubblicato nel 2007.\nLa sigla dei programmi di Radio Maria \u00e8 la canzone \"Ballata per Maria\" di Roberto Bignoli.\nEditore.\nL'editore di Radio Maria in Italia \u00e8 l'Associazione Radio Maria, costituita nel 1987 per poter rilevare l'emittente. Dal 1987 al 2020 l'associazione \u00e8 stata presieduta da Emanuele Ferrario.\nAspetti tecnici.\nDa sempre osservata con particolare attenzione dal punto di vista tecnologico, Radio Maria \u00e8 la radio privata italiana con il maggior numero di ripetitori (oltre 850) sparsi in tutto il territorio nazionale. Questo le conferisce la maggiore copertura tra tutte le emittenti radiofoniche italiane (superiore anche a quella della Rai) e le permette di raggiungere anche zone sperdute (ad esempio paesini di montagna) dove non sono presenti altri segnali radiofonici.\nEssendosi sviluppata in Italia durante gli anni ottanta e novanta, prima della legge Mamm\u00ec, \u00e8 in possesso di impianti strategici che garantiscono un'eccellente diffusione del segnale, soprattutto nelle grandi citt\u00e0.\nRadio Maria, inoltre, \u00e8 una delle poche radio italiane che trasmette in monofonia, trasmettendo da sempre contenuti prevalentemente vocali e non musicali, per i quali non \u00e8 necessaria una qualit\u00e0 acustica particolarmente elevata. Questo, per una specifica propriet\u00e0 delle trasmissioni in modulazione di frequenza (FM), garantisce una propagazione del segnale migliore ed una ricezione ottimale e con minori interferenze rispetto ad una radio stereofonica.\nRadio Maria \u00e8 una associata di DAB Italia. \u00c8 possibile ascoltare le trasmissioni di Radio Maria in DAB+ sul canale 12C, alla frequenza di 227,360 MHz.\nDal marzo 2010 Radio Maria trasmette in tutta Italia anche attraverso la televisione digitale terrestre (DVB-T), dove pu\u00f2 essere ascoltata sintonizzando il ricevitore televisivo sul canale 789 o, per gli utenti con decoder Sky, sul canale 5789. Radio Maria \u00e8 inserita sul digitale terrestre nel multiplex Rete A 1.\nIl canale radio pu\u00f2 essere anche ascoltato dal proprio media player digitale, tramite l'applicazione gratuita per dispositivi mobili con sistema operativo Android o Apple, sia di tipo smartphone che di tipo tablet, o attraverso l'app Radioplayer. Oltre a un canale nel sito web di YouTube, \u00e8 presente anche la diretta sul sito https://radiomaria.it/ascolta-la-diretta/. Nel 2016 era la radio pi\u00f9 seguita su Facebook.\nCritiche.\nIl 17 febbraio 2006, nel corso della trasmissione televisiva \"Porta a Porta\" condotta da Bruno Vespa su Rai1, il cardinale Tarcisio Bertone invit\u00f2 i fedeli a un atteggiamento prudenziale nei confronti di Medjugorje. Tale invito venne riportato in un articolo del \"Corriere della Sera\" come si trattasse di una \"bocciatura\" senza appello del caso Medjugorje da parte dell'allora segretario della Congregazione per la dottrina della fede. In una intervista della stessa Radio Maria al cardinal Bertone, trasmessa il 10 giugno 2007, costui ha dichiarato di essere stato per molto tempo ascoltatore di Radio Maria sia durante il suo mandato di vescovo sia all'epoca in cui era Segretario della Congregazione per la dottrina della fede, sintonizzandosi spesso durante i suoi lunghi viaggi in automobile.\nRadio Maria \u00e8 stata accusata da ambienti progressisti di avere posizioni conservatrici, seguendo la linea del cardinale Camillo Ruini e dando spazio a movimenti ecclesiali come Comunione e Liberazione, Rinnovamento nello Spirito, Cammino neocatecumenale e Opus Dei, nonch\u00e9 ad associazioni come Alleanza Cattolica e a collaboratori della rivista \"Il Timone\". A queste critiche i responsabili della radio ribattono che la linea tenuta \u00e8 sempre stata in sintonia sia con l'ordinario magistero dei papi Giovanni Paolo II e Benedetto XVI sia con la pastorale della CEI.\nTale posizione si \u00e8 manifestata aderendo alle posizioni CEI riguardo ai temi eticamente sensibili, e schierandosi apertamente contro i referendum sulla procreazione medicalmente assistita e contro i DICO. Al riguardo la radio ha trasmesso interventi anche di esponenti non cattolici e teodem (ad esempio una intervista a Giuliano Ferrara il 19 aprile 2007 e una tavola rotonda con Savino Pezzotta, promotore del \"Family Day\" il 24 giugno 2007).\nLa deputata di centro-sinistra Rosy Bindi, promotrice dei DICO, ha per\u00f2 dichiarato: \"Non pu\u00f2 essere Radio Maria a formare le coscienze cattoliche\".\nIl 4 novembre 2016 mons. Angelo Becciu, sostituto della Segreteria di Stato della Santa Sede, ha condannato le affermazioni di padre Giovanni Cavalcoli trasmesse da Radio Maria, secondo le quali il recente terremoto avvenuto in Centro Italia sarebbe stato un \"castigo divino\" per le unioni civili da poco regolamentate in Italia, e ha invitato l'emittente \u00aba correggere i toni e il linguaggio e a conformarsi di pi\u00f9 al Vangelo della solidariet\u00e0 e della misericordia proposta da papa Francesco\u00bb. Radio Maria, in un comunicato, si \u00e8 dissociata dalle parole del conduttore in questione ritenendole pronunciate \u00aba titolo personale\u00bb e ha provveduto a sospendere le trasmissioni di padre Cavalcoli.\nIl 15 novembre 2020 \u00e8 stata diffusa la discussa opinione del direttore della radio Padre Livio Fanzaga, secondo cui la pandemia di COVID-19 in corso nello stesso periodo \u00e8 il risultato di un complotto attuato da menti criminali sotto l'impulso di Satana.\nRiconoscimenti.\nRadio Maria si \u00e8 aggiudicata il primo premio del concorso \"Cuffie d'Oro Radio Awards 2014\" nella categoria \"My best radio\" con poco meno di 20.000 preferenze.\nDiffusione di Radio Maria nel mondo.\nRadio Maria Italia appartiene al network \"Radio Maria\", facente parte della \"World Family of Radio Maria\". L'emittente dichiara di trasmettere in 74 nazioni nei cinque continenti, attraverso 85 radio che diffondono l'audio in 50 lingue. Sono 20.000 i volontari di Radio Maria al servizio di oltre 30 milioni di ascoltatori nel mondo."}
{"id": "256968", "revid": "287204", "url": "https://it.wikipedia.org/wiki?curid=256968", "title": "Focus", "text": ""}
{"id": "256970", "revid": "41311512", "url": "https://it.wikipedia.org/wiki?curid=256970", "title": "Heathrow", "text": ""}
{"id": "256974", "revid": "125985281", "url": "https://it.wikipedia.org/wiki?curid=256974", "title": "Vodka", "text": "La vodka (), o wodka in polacco, \u00e8 un distillato originaria della Polonia.\nStoria.\nTrae le sue origini nell'Est Europa, dove si contendono la paternit\u00e0 del nome e della produzione, la Polonia e la Russia. La parola \"vodka\" \u00e8, in varie lingue slave, diminutivo dei termini corrispondenti all'italiano \"acqua\", ad esempio in russo \"\u0432\u043e\u0434\u0430\" (voda), o in polacco \"woda\", in analogia con l'italiano \"acquavite\" che, similmente, designa una bevanda che ha l'aspetto limpido e trasparente dell'acqua (in molte lingue slave l'aggiunta di \"ka\" alla fine di una parola o al posto dell'ultima lettera d\u00e0 un significato vezzeggiativo/diminutivo a quella parola, come l'italiano \"-ina/-etta\").\nLa parola appare come traccia scritta, per la prima volta in Polonia nel 1405 in un registro di Sandomierz (all'epoca sede del Governo dell'omonimo voivodato). Probabilmente si \u00e8 voluto indicare con il nome di \"acquetta\" (con ironico eufemismo) un distillato leggero e pulito nel gusto, ma non certo nel grado alcolico, giacch\u00e9 alcune qualit\u00e0 di Vodka superano agevolmente anche il 50% di alcol; \u00e8 da notare infatti che la vodka viene chiamata, nelle localit\u00e0 dove si presume sia nata, con parole la cui radice significa \"bruciare\", per esempio in polacco: \"gorza\u0142ka\".\nNel 1520, nella sola Danzica in Polonia operavano gi\u00e0 una sessantina di distillerie ufficiali, senza contare quelle clandestine. In Russia, nel 1649, lo zar Alessio promulg\u00f2 un codice imperiale per la produzione della vodka; e all'inizio del XVIII secolo i nobili proprietari terrieri avevano l'autorizzazione per detenere un alambicco per piccole produzioni di consumo privato. Qui il termine vodka (con significato moderno) venne scritto in un documento ufficiale risalente al regno dell'imperatrice Caterina II; il decreto, datato 8 giugno 1751, regolava la propriet\u00e0 di alcune distillerie di vodka. Un'altra possibile origine del termine pu\u00f2 essere trovata nelle cronache di Novgorod, dell'anno 1533, dove il termine \"vodka\" \u00e8 stato utilizzato nel contesto di tinture alcoliche.\nLa vodka fu diffusa in Europa da Napoleone Bonaparte, che ebbe modo di conoscere il distillato durante la campagna di Russia nel 1812, cui fece seguito la disastrosa ritirata. Per scaldare le sue truppe, rimaste senza alcolici e cibo a causa dell'eccessivo allungamento della catena degli approvvigionamenti, razzi\u00f2 ingenti quantit\u00e0 di vodka quale rimedio all'attacco del nemico pi\u00f9 temibile, il freddo del Generale inverno.\nLa vera diffusione della vodka in Europa arriv\u00f2 dopo la rivoluzione russa nel 1917, con la presa del potere da parte dei bolscevichi guidati da Lenin. Parecchi esuli russi, appartenenti alla nobilt\u00e0 proprietaria dei segreti della distillazione, emigrarono in Francia per salvarsi dalle epurazioni di massa volute dal regime comunista. Il pi\u00f9 noto fra gli esuli \u00e8 sicuramente Piotr Smirnoff che si vide confiscato lo stabilimento, fondato nel 1860. Emigr\u00f2 in Turchia per sfuggire alla caccia mortale, e poi in Polonia, dove apr\u00ec una distilleria, per decidere poi nel 1925 di stabilirsi definitivamente a Parigi, dove cambi\u00f2 il nome in Pierre. Vicende analoghe sono quella di Romanoff e quella del conte Keglevich che trov\u00f2 rifugio a Trieste. Altra situazione simile visse il principe Nikolai Alexandrovich Eristoff, titolare di Eristoff, la cui distilleria fu aperta nel 1806.\nIn et\u00e0 contemporanea soprattutto in Russia ma anche in Polonia sono migliaia le distillerie che producono questa bevanda. Si produce un'ottima vodka anche in quasi tutti i paesi del Nord Europa, i quali ne sono anche ottimi consumatori, con tradizioni che si tramandano da secoli. Nell'Europa Occidentale e nel Nord America la diffusione su larga scala ha invece una storia pi\u00f9 recente. Essa raramente veniva bevuta al di fuori dell'Europa orientale prima del 1950 ma la sua popolarit\u00e0 fu estesa anche al Nuovo Mondo in seguito al dopoguerra francese. Nel 1975, negli Stati Uniti d'America, sorpass\u00f2 le vendite del bourbon whiskey, fino ad allora il liquore pi\u00f9 bevuto dalla popolazione americana. Anche se la vodka non appartiene alla cultura italiana, in questi ultimi anni \u00e8 aumentata nel paese sia la produzione che il consumo della bevanda. Si pu\u00f2 quindi ormai definire la vodka una bevanda conosciuta e prodotta su scala mondiale. \nCaratteristiche.\nTralasciando le sostanze aromatiche responsabili dei tipici sapori e aromi di questa bevanda, la vodka \u00e8 composta principalmente da acqua e alcool (etanolo) presente tra il 37,5% e il 60% in volume. Nella classica vodka russa il tasso di alcool presente deve essere di circa il 40%, valore attribuito, secondo alcuni autori, dal famoso chimico russo Dmitrij Ivanovi\u010d Mendeleev nella sua opera \"\"Issledovanie vodnyh rastvorov po udel'nomu vesu\" (\"Studio delle soluzioni acquose per peso specifico\"\"), del 1887.\nLa vodka viene utilizzata come base di molti \"cocktail\" popolari, come il \"Bloody Mary\", il \"Sex on the Beach\", il \"Bullshot\" e il \"Vodka Martini\" (noto anche come \"Vodkamartini\" o \"Vodkatini\"). \nEsistono anche bevande a base di vodka, tipicamente di gradazione alcolica notevolmente inferiore, prodotte con aromi di frutta (per esempio limone, pesca o melone), che vanno per\u00f2 ascritte tra i liquori, in quanto dolci.\nTipologie.\nAl di l\u00e0 del contenuto alcolico, la produzione di vodka pu\u00f2 essere distinta in due grandi categorie: la vodka \"pura\" e quella \"aromatizzata\".\nAlcune ricette tradizionali sono la Zubr\u00f3wka, aromatizzata con l'erba del Bisonte; la Vodka al miele, alle ciliegie e alle spezie. Per avvicinarsi poi al mondo dei giovani, aromi pi\u00f9 semplici e immediati sono stati addizionati nelle Vodka moderne: vaniglia, caramello, pepe e frutta.\nProduzione.\nLa vodka pu\u00f2 essere ottenuta da differenti materie prime ricche di zucchero o amido, come cereali (orzo, segale e grano) e patate.\nI cereali, come nella produzione della birra, devono essere maltati per scindere l'amido in monosaccaridi fermentiscibili. Ci\u00f2 avviene grazie all'azione delle amilasi, le quali scinderanno anche gli zuccheri di altri vegetali presenti.\nUna volta separata la parte solida si procede con la fermentazione ottenendo un liquido simile alla birra.\nDopo un breve periodo di riposo si procede con la distillazione. Il livello di etanolo deve raggiungere il 96% di alcol in volume e per questo la distillazione continua con alambicco a colonne, munito di almeno 46 piatti, \u00e8 quella pi\u00f9 praticata. Qualora lo stile di Vodka desiderato dovesse essere leggero e neutrale si utilizzano alambicchi che possono avere fino a 5 colonne.\nEsistono per\u00f2 alcuni produttori di piccole dimensioni che utilizzano la distillazione discontinua, usando alambicchi sia a colonna che \"pot-still.\" La prima distillazione ha lo scopo di separare etanolo e congeneri dal liquido alcolico, mentre la seconda permette di separare testa, cuore e coda.\nInfine si pu\u00f2 procedere ad una filtrazione con carbone attivo per eliminare sentori sgraditi: questo trattamento restituisce un prodotto pi\u00f9 neutro. \u00c8 comunque preferibile effettuare una distillazione pi\u00f9 accurata per mantenere aromi caratteristici piuttosto che eseguire una successiva filtrazione. Il distillato viene quindi opportunamente allungato con acqua distillata o molto povera di elementi (sorgiva). La presenza di elementi disciolti nell\u2019acqua utilizzata potrebbe portare infatti alla velatura ed opalescenza del prodotto finale.\nModalit\u00e0 di somministrazione.\nLa vodka \u00e8 un distillato che va bevuto liscio e freddo (ma non ghiacciato) per assaporarla meglio in tutta la sua pienezza, secondo la tradizione dei Paesi d'origine. Va servita nel classico bicchiere da vodka russo che non \u00e8 a forma di provetta, come si usa in Occidente, ma \u00e8 un piccolo calice a pareti svasate, tale da consentire di bere il distillato non tutto di un fiato, ma in modo da dare la possibilit\u00e0 di assumerne insieme piccoli snack, vivande o un sorso d'acqua. \u00c8 ottima anche nella preparazione di primi piatti italiani, come anche per cocktail e long drink. Riesce sempre ad unirsi al meglio con gli altri ingredienti senza mai prevalere, donando, alla bevuta, una piacevole armonia di gusto.\nEssa pu\u00f2 essere servita con la decorazione di una fettina di agrumi, od oliva, o ciliegina rossa. La tradizione slava preferisce l'accompagnamento con antipasti salati e verdure marinate, in particolare cetriolini: la vodka gioca infatti un ruolo da protagonista nel tipico buffet russo denominato zakuska.\nUso in cucina.\nLa vodka pu\u00f2 essere utilizzata anche in cucina, dove \u00e8 impiegata per migliorare varie ricette o come ingrediente-chiave. Ad esempio, l'uso della vodka rende pi\u00f9 friabili le croste delle torte, e pu\u00f2 essere impiegata per la preparazione di piatti a base di pesce, cheesecake o amari.\nL'uso della vodka, combinata alla pasta e alla panna \u00e8 divenuto popolare a cavallo tra gli anni 1970 e gli anni 1980: l'attore Ugo Tognazzi invent\u00f2 la ricetta delle penne all'infuriata (una specie di arrabbiata con l'aggiunta di vodka, meglio se aromatizzata al peperoncino), mentre le penne alla vodka (a base di pasta, pomodoro, panna e vodka, con eventuale aggiunta di cipolle e pancetta) diventarono una vera icona della cucina alla moda dell'epoca; altro piatto famoso furono le penne alla moscovita, a base di pasta, salmone affumicato, caviale, panna e vodka.\nBibliografia.\n\u2022 Antonio Raimondi e Rocco Raimondi, \"Vodka. Tra Russia e Polonia: Storia, produzione e tipologie\", 2020, ISBN 979-8622123429."}
{"id": "256978", "revid": "8897", "url": "https://it.wikipedia.org/wiki?curid=256978", "title": "Barioni", "text": ""}
{"id": "256980", "revid": "84604", "url": "https://it.wikipedia.org/wiki?curid=256980", "title": "Gnathostomata", "text": "Gli gnatostomi (: , sing. \"gnatostoma\"; in latino Gnathostomata) sono un infraphylum di vertebrati caratterizzati dalla presenza di una bocca provvista di mandibole, responsabile, insieme ad altri caratteri, dello straordinario successo evolutivo di questi animali presenti ormai in tutti gli habitat della Terra, dove esercitano un ruolo di dominanza su tutti gli altri esseri viventi.\n\u00c8 un raggruppamento filogenetico che si \u00e8 evoluto nel tardo Siluriano da progenitori agnati e comprendente circa specie tra condritti, osteitti, anfibi, rettili, uccelli e mammiferi.\nMorfologia.\nGli gnatostomi sono caratterizzati dalla trasformazione di uno degli archi branchiali degli Agnati (detto arco mandibolare), in prossimit\u00e0 dell'apertura boccale, in una struttura di presa (mandibola articolata). Pu\u00f2 essere costituito o da cartilagine, o da osso di sostituzione: nel primo caso la parte dorsale \u00e8 detta \"cartilagine palatoquadrata\" e quella ventrale \"cartilagine di Meckel\" o \"mandibolare\"; nel secondo caso si parla rispettivamente di \"osso quadrato\" e \"osso articolare\". Eccetto che nei Mammiferi, in cui queste due ossa sono molto ridotte, in tutti gli altri gnatostomi costituiscono posteriormente l'articolazione mandibolare, legata ad una serie di muscoli adduttori, elevatori e intermandibolari, che ne permettono il movimento. Non si sa con precisione se sia davvero il primo arco branchiale degli Agnati ad aver dato origine all'arco mandibolare, in quanto si ipotizza l'esistenza di uno o pi\u00f9 (massimo tre) \"archi premandibolari\", che nel corso dell'evoluzione si sarebbero perduti, o secondo alcuni uno di essi \u00e8 andato a formare le trabecole cartilaginee che formano la parte basale del condrocranio dei primi gnatostomi (presenti anche negli Elasmobranchi attuali). A sostegno di questa ipotesi vi \u00e8 anche la presenza di un nervo cranico, il profondo, che probabilmente innervava questo arco nei primi gnatostomi e che poi \u00e8 diventato un ramo del 5\u00b0 nervo cranico nella maggior parte dei vertebrati. I primi gnatostomi (come i Placodermi) presentavano delle piastre ossee che ricoprivano l'arcata mandibolare e che gli fornivano sostegno. La dentizione si pensa si sia sviluppata da queste piastre dermiche o da scaglie modificate. Dietro l'arco mandibolare si \u00e8 evoluto anche l'arco ioideo, che in molti gruppi di animali (es. Condritti) provvede ad articolarlo con il cranio.\nQuesta articolazione, comparsa circa 400 milioni di anni fa, ha cambiato notevolmente il modo di alimentazione dei Vertebrati, che grazie ad una bocca pi\u00f9 mobile, sono diventati i dominatori incontrastati dei mari preistorici e in seguito anche della terraferma, e lo sono tuttora.\nAltre caratteristiche.\nA differenza degli agnati, presentano narici pari (per questo motivo sono anche detti \"Anfirini\"), cinque fessure branchiali, e una serie di archi viscerali articolati (costituiti cio\u00e8 da una serie di elementi cartilaginei o ossei) che costituiscono lo scheletro branchiale degli Ittiopsidi e che si modificher\u00e0 a formare altre strutture nei Vertebrati terrestri che hanno perso le branchie nella fase adulta. Altre caratteristiche sono lo sviluppo di pinne pari sostenute da elementi cartilaginei o ossei (cinti pettorali e pelvici) che in seguito daranno origine agli arti dei tetrapodi, l'aggiunta di un terzo canale semicircolare orizzontale ai due gi\u00e0 presenti nell'orecchio interno degli Agnati, con conseguente aumento del senso dell'equilibrio e del movimento che ora diventa pi\u00f9 attivo. Tutti questi adattamenti evolutivi hanno portato all'estinzione della maggior parte degli Agnati, rappresentati ormai dal solo gruppo dei ciclostomi, che presentano delle forme di alimentazione parassite o saprofaghe.\nOltre alle specie attuali, fanno parte degli gnatostomi i due gruppi estinti dei placodermi e degli acantodi, completamente acquatici (sia di acqua dolce che marini)."}
{"id": "256995", "revid": "123198657", "url": "https://it.wikipedia.org/wiki?curid=256995", "title": "Lucille Fletcher", "text": "Diplomatasi al Vassar College di New York nel 1933, lavor\u00f2 per la radio con il primo marito, il celeberrimo compositore Bernard Herrmann, che spos\u00f2 nel 1939 e dal quale divorzi\u00f2 nel 1948. Spos\u00f2 in seconde nozze John Douglas Wallop.\nSuo \u00e8 il racconto \"The Hitchhiker\", adattato in un radiodramma, da Orson Welles, e nell'episodio \"L'autostoppista\" di \"Ai confini della realt\u00e0\", da Rod Serling. \nFu inoltre autrice del radiodramma del 1943 \"Il terrore corre sul filo\", da cui fu tratto il film omonimo del 1948 diretto da Anatole Litvak e sceneggiato dalla stessa autrice."}
{"id": "256997", "revid": "838137", "url": "https://it.wikipedia.org/wiki?curid=256997", "title": "Orizzonte di particella", "text": "In cosmologia, con l'espressione orizzonte di particella (o tempo conformale) si indica la massima distanza da cui particelle (di massa positiva o nulla) possono aver raggiunto l'osservatore dalla nascita dell'universo al presente.\nSi tratta di un concetto differente da quello di orizzonte degli eventi:"}
{"id": "256998", "revid": "210936", "url": "https://it.wikipedia.org/wiki?curid=256998", "title": "Tempo conformale", "text": ""}
{"id": "256999", "revid": "17351", "url": "https://it.wikipedia.org/wiki?curid=256999", "title": "Notam", "text": ""}
