{"id": "235464", "revid": "773636", "url": "https://it.wikipedia.org/wiki?curid=235464", "title": "Gemini 10", "text": "Gemini 10 (GT-10) fu una missione nello spazio con equipaggio nel corso del programma Gemini degli Stati Uniti d'America.\nL'equipaggio.\nJohn Young, che gi\u00e0 aveva volato la missione di Gemini 3, venne nominato per la sua seconda missione nello spazio nel ruolo di comandante di Gemini 10. Gli venne affiancato quale pilota Mike Collins. L'equipaggio inizi\u00f2 con la preparazione specifica per la missione a gennaio del 1966.\nIn un primo momento vennero nominati come equipaggio di riserva gli astronauti Jim Lovell ed Edwin Aldrin. L'incidente di volo avvenuto il 28 febbraio 1966 che provoc\u00f2 la morte degli astronauti Elliott See e Charles Bassett gi\u00e0 nominati quale equipaggio per la missione di Gemini 9, caus\u00f2 la modifica di alcune assegnazioni di missione ai singoli equipaggi. Cos\u00ec a marzo 1966 venne dato l'annuncio che Tom Stafford ed Eugene Cernan, cio\u00e8 l'equipaggio di riserva di Gemini 9 erano stati nominati quale nuovo equipaggio ufficiale, mentre Lovell ed Aldrin, cio\u00e8 l'equipaggio di riserva per Gemini 10, era stato nominato equipaggio di riserva per la missione di Gemini 9. Pertanto si rese necessario nominare un equipaggio di riserva nuovo per questa missione. Tale incarico venne assunto dagli astronauti Alan L. Bean e Clifton Williams.\nPer questa missione svolsero il ruolo di radiofonisti di contatto con la capsula - (Capcom) il veterano del programma Mercury Gordon Cooper ed Edwin Aldrin.\nPreparazione.\nFino a questo momento in tutti i voli del programma Gemini si era registrato un unico successo nell'aggancio di una navicella spaziale del tipo Gemini ad un satellite precedentemente lanciato nello spazio. Nonostante il successo raggiunto con la missione Gemini 8, la manovra aveva comportato enormi problemi, tanto che fu necessario interrompere la missione. L'aggancio previsto per la missione di Gemini 9 fall\u00ec addirittura completamente. Pertanto l'aggancio di Gemini 10 al satellite del tipo Agena fu l'obbiettivo primario di questa missione - da raggiungere ad ogni costo.\nUn'ulteriore apoteosi della missione venne programmata per l'attivit\u00e0 extraveicolare del pilota Mike Collins.\nLa capsula Gemini con il numero 10 venne consegnata a Cape Kennedy dalla McDonnell Aircraft Corporation il 13 maggio. Il razzo vettore del tipo Titan venne assemblato il 7 giugno, mentre il montaggio della capsula in punta al razzo venne concluso il 9 giugno.\nMissione.\nLa missione Gemini 10 inizi\u00f2 alle ore 15:39 del 18 luglio 1966 con il lancio del satellite Agena GATV-10 (\"Gemini Agena Target Vehicle\") montato su di un razzo vettore del tipo Atlas-Agena.\nAlle ore 17.20 segu\u00ec il lancio della capsula Gemini mediante un razzo vettore di tipo Titan. Al momento di giungere nell'orbita intorno alla Terra, Gemini 10 si trovava ad una distanza di 1600 chilometri da GATV-10. La navigazione ottica eseguita direttamente dagli astronauti fall\u00ec a causa del fatto che i valori calcolati dagli astronauti non corrispondevano ai risultati ottenuti dai calcolatori del centro di controllo a terra.\nGemini 10 fu comunque in grado di avvicinarsi al satellite. La manovra di aggancio riusc\u00ec perfettamente e senza incontrare problemi. A causa degli errori nella manovra di rendez-vous, furono necessarie alcune correzioni di rotta che comportarono un elevato consumo di carburante (il 60% della disponibilit\u00e0 dell'OAMS). Per questo motivo fu deciso di mantenersi agganciati all'Agena per il tempo pi\u00f9 lungo possibile, in modo da usare il suo sistema di controllo d'assetto al posto di quello della capsula.\nIn seguito venne effettuata la prima accensione di 80 secondi del motore principale del GATV-10 per innalzare l'apogeo dei due veicoli fino a 763 chilometri. Fu la prima volta nella storia dell'astronautica in cui una navetta spaziale sfrutt\u00f2 i propulsori di un secondo veicolo per cambiare la propria orbita. Durante questa correzione di traiettoria, gli astronauti volarono con la schiena verso la direzione di volo. Con questa manovra, gli astronauti fissarono il nuovo record di altitudine battendo quello della sovietica Voschod 2 (apogeo 475 km).\nSi procedette con la prima EVA di Mike Collins. Durante questa rimase semplicemente in piedi nella navicella spaziale con il suo portello aperto per effettuare diverse riprese fotografiche della Terra e delle stelle. Questo tipo di attivit\u00e0 extraveicolare, durante la quale in pratica l'astronauta non lascia la navicella spaziale, venne eseguita per la prima volta e chiamata Stand-Up-EVA.\nDopo ulteriori cambi di traiettoria, una seconda accensione di 78 secondi (Delta V -105 m/s) alline\u00f2 l'orbita della Gemini 10 con quella del GATV-8, l'Agena che a marzo dello stesso anno era stato lanciato per la missione di Gemini 8. Una terza accensione circolarizz\u00f2 l'orbita ad un'altezza di 377 km, quindi la capsula si sganci\u00f2 dal GATV-10 e prosegu\u00ec l'avvicinamento coi suoi motori.\nGli astronauti credettero di avvistare il loro nuovo bersaglio quando esso si trovava ancora a 176 km di distanza, ma dal NORAD gli fu confermato che si trattava in realt\u00e0 del GATV-10 che avevano abbandonato e che si trovava ad una ben pi\u00f9 modesta distanza di 5.5 km. L'avvistamento del vero GATV-8 avvenne da circa trenta chilometri, e con la semplice navigazione ottica unita all'assistenza delle basi a terra l'avvicinamento si svolse senza problemi di sorta. Young avvicin\u00f2 la capsula fino a stazionarla a tre metri dal bersaglio. Quindi Collins usc\u00ec per la seconda volta e si diresse verso l'Agena.\nIl suo compito consisteva nel recupero di un'apposita piastra precedentemente montata sull'Agena per documentare l'impatto di micro-meteoriti. Durante il primo tentativo scivol\u00f2 a causa della superficie sdrucciolevole barcollando nel vuoto dello spazio, ma grazie alla \"pistola\" a gas compresso in dotazione riusc\u00ec a stabilizzare la sua posizione e fare ritorno verso l'Agena. Con una certa fatica, al suo secondo tentativo riusc\u00ec nell'intento di smontare la piastra: durante questa operazione comunque perse la sua macchina fotografica. Infine, durante il rientro nella capsula, si avvolse nella corda di sicurezza alla quale era rimasto attaccato durante tutta la durata dell'attivit\u00e0 extraveicolare. Tale problema comunque pot\u00e9 essere immediatamente risolto dal compagno di missione.\nAtterraggio.\nIl giorno successivo Gemini 10 accese i retrorazzi frenanti, atterrando 36 minuti pi\u00f9 tardi nelle acque occidentali dell'Oceano Atlantico, a 5,4 chilometri dal punto precedentemente calcolato per l'atterraggio. Gli astronauti vennero recuperati da un elicottero per essere portati a bordo della nave di recupero, la \"USS Guadalcanal\".\nImportanza per il programma Gemini.\nTutto sommato, Gemini 10 pot\u00e9 essere considerata una missione di successo. La manovra rendezvous con due satelliti differenti era riuscita senza incontrare problemi, come pure era stato raggiunto con piena soddisfazione l'obiettivo primario della missione, cio\u00e8 l'aggancio ad un altro veicolo spaziale con conseguente accensione dei congegni di propulsione di questo secondo veicolo per effettuare una correzione di traiettoria. Le uniche attivit\u00e0 che avevano effettivamente comportato dei problemi furono le attivit\u00e0 fuoribordo. Le successive missioni avrebbero dovuto essere calcolate con spazi di tempo pi\u00f9 ampi, nonch\u00e9 comprensive di appositi periodi di riposo per gli astronauti ivi impegnati.\nPer l'Agena invece, la missione non si concluse con l'atterraggio della capsula Gemini. Infatti i tecnici della NASA accesero a distanza il congegno di propulsione per un ulteriore volta, per portarla su una traiettoria diversa, onde consentire la misurazione delle diverse temperature a seconda della distanza dalla Terra."}
{"id": "235466", "revid": "767487", "url": "https://it.wikipedia.org/wiki?curid=235466", "title": "Dark Light (HIM)", "text": "Dark Light \u00e8 il quinto album del gruppo musicale finlandese HIM, uscito nell'autunno del 2005.\nPer questo album la band si \u00e8 affidata al mixaggio del produttore inglese Tim Palmer e le registrazioni sono state effettuate alla Paramour Estate, a Los Angeles, nel quartiere Silver Lake.\nIl disco.\nIl passaggio di etichetta dalla BMG alla Sire si vede e si sente: l'imballaggio del CD \u00e8 molto ricercato, con la sovracopertina cartonata riprende il famoso Heartagram; all'interno la copertina del booklet vede un palazzo in mezzo al mare in tempesta sul quale dominano il nome del gruppo e il loro simbolo.\nIl singolo di lancio \"Wings of a Butterfly\" nella tracklist dell'album viene indicato come \"Rip Out the Wings of a Butterfly\"; la canzone non presenta comunque nessuna differenza rispetto alla versione del singolo."}
{"id": "235471", "revid": "117746934", "url": "https://it.wikipedia.org/wiki?curid=235471", "title": "Lingua palauana", "text": "La lingua palauana \u00e8 una lingua maleo-polinesiaca parlata a Palau. Ha circa 17.000 parlanti ed ha adottato alcune parole da spagnolo e giapponese. In minor misura \u00e8 parlata anche nella vicina Guam, isola dipendente dagli Stati Uniti d'America.\nDistribuzione geografica.\nSecondo l'edizione 2009 di \"Ethnologue\", a Palau la lingua \u00e8 parlata da 14.800 persone. La lingua \u00e8 attestata anche a Guam e negli Stati Uniti d'America, per un totale complessivo di circa 17.000 locutori.\nLingua ufficiale.\nLa lingua palauana \u00e8 lingua ufficiale di 13 dei 16 stati del Palau. Non lo \u00e8 negli Stati di Angaur (dove ufficiali sono l'inglese, il giapponese e angaur), Hatohobei (dove sono ufficiali inglese e tobiano) e Sonsorol (dove si parlano inglese e sonsorol).\nFonologia.\nIl palauano consta di 5 vocali e 10 consonanti.\nVocali.\nTutte le vocali, a seconda del contesto, possono divenire [\u0259].\nSistema di scrittura.\nPer la scrittura viene usato l'alfabeto latino."}
{"id": "235475", "revid": "1318658", "url": "https://it.wikipedia.org/wiki?curid=235475", "title": "Val di Noto", "text": "Il Vallo di Noto o Val di Noto fu una circoscrizione amministrativa che si occup\u00f2 della giustizia, dell'erario e occasionalmente anche delle milizie del Regno di Sicilia dal periodo normanno alla sua abolizione nel 1812. Nel 2002 alcune delle citt\u00e0 che furono comprese dal Vallo sono state riconosciute Patrimonio dell'umanit\u00e0.\nGeografia fisica.\nL'areale comprendeva l'area sud-orientale siciliana - individuata tra la provincia di Ragusa, di Siracusa e parte delle province di Catania, di Enna e di Caltanissetta - avente talora il fiume Salso e i fiumi Dittaino e Simeto come confini rispettivamente occidentale e settentrionale, talora il fiume Amenano a nord o il Longane. In questa ultima estensione comprendeva anche la citt\u00e0 di Catania, solitamente invece pertinente al Val Demone. La citt\u00e0 infatti si trovava spesso a breve distanza dalla linea di confine dei due Valli e capitava che fosse inserita nell'uno o l'altro vallo a seconda del tracciato amministrativo relativo alla riforma del momento.\nL'area \u00e8 caratterizzata dai principali rilievi costituiti dagli Iblei e parte degli Erei. La presenza di molte fiumare e gole rende l'area piuttosto complessa geograficamente. Geologicamente l'area \u00e8 formata dal grande tavolato ibleo il quale \u00e8 costituito da strati sedimentari e affioramenti di lave preistoriche relative ai fenomeni del vulcanismo ibleo. Lungo la linea settentrionale del Vallo \u00e8 stata identificata la linea di contatto tra le placche euroasiatica e nordafricana. Questa instabilit\u00e0 geologica rende l'area a forte rischio sismico, come dimostrano i terremoti del 1542 e del 1693. La vegetazione, dove non relativa a coltivazioni, appartiene alla tipica macchia mediterranea. Le principali conurbazioni sono distribuite all'interno del territorio, sebbene non manchino grossi centri costieri.\nStoria.\nEtimologia e primi secoli privi di documentazione.\nL'origine etimologica del termine \"Vallo\" \u00e8 stata ampiamente discussa e non esiste un'ipotesi definitiva. Genericamente si tende a farlo risalire da un termine arabo, il pi\u00f9 delle volte identificato nel vocabolo \"w\u0101l\u012b\" (\u0648\u064e\u0627\u0644\u0650), cio\u00e8 \"governatore\" o \"vicer\u00e9\". Tuttavia il termine definisce le magistrature preposte alle province e non queste ultime, le quali sono piuttosto chiamate \"waliya\" (\u0648\u064e\u0644\u0650\u064a\u064e). Per lo studioso e orientalista Michele Amari \"vallis\" sarebbe da interpretarsi come traduzione in lingua latina del termine \"\u02beiql\u012bm\" (\u0625\u0642\u0644\u064a\u0645) (plurale \"\u02beaq\u0101l\u012bm\"), con significato indistinto nei primi diplomi normanni quale \"territorio\" e quindi estendibile a qualsiasi citt\u00e0, distretto o provincia; tuttavia resta solo un'ipotesi. Sulla declinazione del vocabolo invece si concorda per l'uso al maschile distinguendolo dal lemma \"valle\" che comunque avrebbe ben diversa origine, sebbene non manchino errate attribuzioni del termine e non \u00e8 raro quindi trovarlo declinato al femminile, ossia \"la Val di Noto\".\nIl \"Vallo di Noto\" prende il nome dalla citt\u00e0 di Noto, sita nell'attuale libero consorzio comunale di Siracusa, ma sconosciuta rimane la sua capitale, in quanto nonostante l'ipotesi dell'Amari che vorrebbe attribuire alla stessa Noto la sede del governatore del Vallo in epoca islamica, in verit\u00e0 non esiste alcuna fonte che risalga al periodo arabo attraversato dalla Sicilia e che possa documentare l'assetto delle citt\u00e0 nello specifico, per cui l'ipotesi dello storico arabista siciliano resta del tutto priva di fondamento, e in certi casi contrastata o non condivisa.\nCi si domanda ad esempio perch\u00e9 il Val di Noto avrebbe dovuto comportare un'eccezione rispetto agli altri due Valli conosciuti: Val Demone e Val di Mazara, le cui capitali non corrispondevano alle citt\u00e0 dalle quali prendevano i rispettivi nomi: il Val Demone che traeva la sua origine etimologica dalla citt\u00e0 bizantina Demenna, aveva la sua capitale a Messina; il Val di Mazara, la cui origine etimologica conduce alla citt\u00e0 di Mazara del Vallo, aveva il suo principale centro in Palermo, o per lo meno non \u00e8 mai stato ipotizzato, n\u00e9 da Amari n\u00e9 da altri noti storici, che come si sostiene per Noto anche Demenna e Mazara potessero rappresentare la capitale del Vallo.\nL'unico appiglio, in mancanza totale di fonti, resta il tragico evento storico che port\u00f2 alla momentanea distruzione di Siracusa, la capitale dell'intera Sicilia fino alla conquista degli Arabi. Per cui l'Amari ipotizza che i nuovi conquistatori si spostassero sui monti Iblei andando a designare la localit\u00e0 montana di Noto come nuovo maggiore centro del territorio; in verit\u00e0 proprio i monti, o comunque lo strategico luogo geografico ideale per l'arroccamento e la difesa (a Noto va ricordato trov\u00f2 rifugio la famiglia dell'ultimo emiro arabo di Sicilia che mor\u00ec combattendo tra le acque del porto di Siracusa) sembra essere il punto in comune che avevano le tre citt\u00e0 dalle quali i valli presero il nome.\nSempre secondo l'Amari si pu\u00f2 supporre che il Vallo avesse in seguito in Siracusa la sua sede amministrativa, sebbene poi verso la fine del XIV secolo - per cui diversi secoli dopo la presunta istituzione - la stessa citt\u00e0 sar\u00e0 nominata sede di una Camera Reginale, ovvero uno \"Stato dentro lo Stato di Sicilia\", avendo autonomia amministrativa su diverse citt\u00e0, tra le quali non figura Noto.\nTuttavia va ricordato che appena il Vallo di Noto cess\u00f2 di esistere venne istituita la borbonica provincia di Siracusa, non di Noto, in linea quindi con le altre due istituite borboniche province di Messina e Palermo che andarono a sostituire i rispettivi valli. Certamente deve avere influito sul dibattito del periodo privo di fonti il fatto che nell'epoca dell'Amari vi era in atto un'accesa contesa tra Siracusa e Noto in quanto i Borbone nell'ultimo periodo del loro governo (met\u00e0 del XIX secolo) punirono Siracusa privandola del titolo di capoluogo ed assegnandolo a Noto, per cui venne istituita la provincia di Noto, la quale cesser\u00e0 definitivamente con l'avvento dell'Unit\u00e0 d'Italia, alimentando quindi quelle ipotesi che assegnavano a Noto un ruolo egemone durante il Medioevo.\nStoria successiva.\nIl Vallo di Noto dovette sostituire la precedente Provincia Siracusana, alla quale veniva sottratto il territorio destinato a costituire il nucleo del Val Demone. Il primo riferimento al Vallo si ha piuttosto tardi rispetto al precedente Val Demone, quasi cento anni dopo, nel 1172. In realt\u00e0 si \u00e8 supposto che la tripartizione dovesse essere preesistente alla fondazione normanna del Regno e quindi che esistesse un \"iql\u012bm\" islamico gi\u00e0 dai primi tempi della occupazione aghlabide della Sicilia, per questo ne \u00e8 plausibile l'istituzione sotto Ruggero II al momento della fondazione del Regno gi\u00e0 nel 1130.\nLa funzione amministrativa svolta dal Vallo era principalmente quella del giustizierato della sua parte di Regno. Tale funzione venne fortemente ridotta, come per tutti gli altri valli, dalla riforma di Federico prevista nelle Costituzioni di Melfi, che vide l'istituzione di due \"Provinciae\" (che mediarono il titolo dalle analoghe istituzioni romane: \"Lilibetana\" e \"Siracusana\") anche se venne mantenuto il titolo di Vallo. Sotto Pietro I viene ripristinata la funzione amministrativa del Vallo, ricalcante orientativamente il confine dell'antica arcidiocesi di Siracusa. Nel ciclo di concessioni di Federico IV avvenuto durante gli anni 1370 dal Val di Noto vennero sottratti i capitanati della contea di Modica e la terra di Ragusa, Caltagirone, Lentini, Siracusa e forse la stessa Noto. Nella riforma voluta da Martino I nelle \"Constitutiones\" del 1403 era previsto un ripristino delle funzioni originarie dei tre Valli, tuttavia non vi fu una concreta applicazione del proposito.\nNel 1583 il vicer\u00e9 Marcantonio Colonna riform\u00f2 l'assetto politico del Regno, ridisegnando i Valli e riportandoli al numero di tre (in et\u00e0 aragonese raggiunsero il loro numero massimo di sette) e il Val di Noto ridiventa una struttura unitaria, cos\u00ec che i suoi confini ricalchino orientativamente gli stessi dell'\"iklim\" del periodo islamico, sebbene ridimensionati a settentrione dall'espansione del Val Demone verso sud il quale acquisiva parte del Val di Castrogiovanni, diviso tra i due valli Demone e di Noto. Il Vallo manterr\u00e0 le sue funzioni fino al 1812, quando verr\u00e0 diviso nelle circoscrizioni minori, i distretti di Piazza, Terranova, Caltagirone, Modica, Noto e Siracusa.\nRiconoscimenti.\nA seguito del sisma del 1693 i maggiori centri urbani del Vallo vennero ridotti in macerie. La successiva ricostruzione dei primi decenni del XVIII secolo vede le citt\u00e0 sconvolte dal sisma adottare soluzioni architettoniche e artistiche che caratterizzano l'intero Vallo. Questa vera e propria fioritura del gusto barocco \u00e8 stata riconosciuta nel 2002 quale patrimonio dell'umanit\u00e0 da parte dell'organizzazione sovranazionale UNESCO sulla base delle quattro motivazioni seguenti:\nIn realt\u00e0 nell'elenco dell'UNESCO appaiono anche altre citt\u00e0 che in occasione del terremoto del 1693 e negli anni successivi della ricostruzione non erano comprese nel Vallo di Noto. Di fatto vengono inserite nell'elenco le citt\u00e0 ricostruite dopo il \"sisma\" detto \"del Val di Noto\" poich\u00e9 l'epicentro venne identificato propriamente nel territorio del Vallo, ma che amministrativamente e fisicamente non vi appartenevano: \u00e8 il caso di Catania, ma anche della nomina di Acireale, entrambe sconvolte dal sisma, ma situate in quel tempo entro i confini del Val Demone.\nLa particolarit\u00e0 della \"identit\u00e0\" comune per le citt\u00e0 selezionate deriva soprattutto dalla mirabile ricostruzione avvenuta in seguito al detto evento sismico. Vi sono infatti degli esempi mirabili dell'arte e dell'architettura tardo barocca di cui costituiscono un momento di sintesi, presentando notevoli caratteri di omogeneit\u00e0 urbanistica ed architettonica.\nA fronte di queste caratteristiche, il circuito delle citt\u00e0 del Val di Noto \u00e8 stato iscritto nel registro dell'UNESCO. Questo importante risultato sta determinando una positiva ricaduta economica nell'intera area, a fronte di un aumento delle presenze turistiche nella zona e per la nascita di molteplici strutture ricettive.\nTuttavia a minacciare l'integrit\u00e0 paesaggistica vi \u00e8 il tentativo, da parte di una societ\u00e0 petrolifera texana, di avviare una serie di progetti per l'estrazione di petrolio dal sottosuolo. Questa richiesta che mal si concilia con le sue aspirazioni turistiche \u00e8 stata inizialmente appoggiata dalla Regione Siciliana e successivamente bloccata dall'allora assessore Regionale Fabio Granata nel 2003. Ad oggi la societ\u00e0, ancora decisa a portare avanti il suo progetto, ha fatto inizialmente ricorso al TAR della Sicilia, successivamente ha annunciato lo \"stop\" alle trivellazioni; tuttavia questa decisione viene comunque contestata dagli ambientalisti perch\u00e9 il fermo riguarda una parte del territorio interessato.\nNel 2005 altri due territori del Val di Noto sono stati insigniti del riconoscimento UNESCO: la citt\u00e0 di Siracusa e la Necropoli Rupestre di Pantalica, con tali motivazioni:\nIl primo bene protetto dall'UNESCO all'interno del Vallo \u00e8 comunque la Villa romana del Casale a Piazza Armerina, insignito nel 1997"}
{"id": "235478", "revid": "599013", "url": "https://it.wikipedia.org/wiki?curid=235478", "title": "Helene Engelmann", "text": "Helene Engelmann apparteneva alla terza generazione di una celebre famiglia di pattinatori austriaci, gli Engelmann. Suo nonno Eduard Engelmann allest\u00ec la prima pista di pattinaggio su ghiaccio di Vienna nel 1868. Suo padre Eduard Engelmann jr. vinse tre campionati europei di pattinaggio artistico consecutivi dal 1892 al 1894. Anche sua cugina, Herma Szabo, e suo cognato, Karl Sch\u00e4fer, si sarebbero distinti vincendo titoli olimpici e mondiali.\nIn coppia con Karl Mejstrik, a quindici anni la Engelmann vinse il campionato mondiale nel 1913, e arriv\u00f2 seconda nell'edizione successiva. Lo scoppio della Prima guerra mondiale caus\u00f2 l'interruzione di tutte le attivit\u00e0 agonistiche. Alla ripresa delle competizioni nel 1922, la pattinatrice torn\u00f2 a gareggiare con un nuovo partner, Alfred Berger. Assieme vinsero due titoli mondiali, nel 1922 e nel 1924, e la medaglia d'oro ai I Giochi olimpici invernali nel 1924.\nEngelmann e Berger vengono ricordati come la prima coppia ad inserire i sollevamenti in un programma di gara ad una competizione internazionale."}
{"id": "235479", "revid": "599013", "url": "https://it.wikipedia.org/wiki?curid=235479", "title": "Alfred Berger", "text": "In coppia con Helene Engelmann vinse due titoli mondiali, nel 1922 e nel 1924, e la medaglia d'oro ai I Giochi olimpici invernali nel 1924. Furono la prima coppia ad inserire i sollevamenti in un programma di gara ad una competizione internazionale."}
{"id": "235480", "revid": "1609279", "url": "https://it.wikipedia.org/wiki?curid=235480", "title": "Triumvirato", "text": "Il termine triunviro o triumviro (dal latino \"tres\" che vuol dire \"tre\" e \"vir\" che significa \"uomo\" \u2192 tre uomini) indica ciascuno dei componenti di un gruppo costituito da tre persone (detto triunvirato o triumvirato).\n\u00c8 usato comunemente per descrivere i membri di un gruppo o un'alleanza fra tre leader politici o militari con poteri uguali. Queste alleanze raramente si mantengono a lungo.\nTriunvirati romani.\nNella repubblica la condizione necessaria per accedere al \"cursus honorum\", era aver precedentemente rivestito le cariche di minore responsabilit\u00e0 che facevano parte del Vigintisexvirato che quindi serviva da primo scalino ai figli dei senatori per iniziare la carriera politica. Due dei gruppi che nell'insieme formavano il Vigintisexvirato erano costituiti da tre persone:\nEsistevano inoltre altri \"triunviri\" con diverse funzioni:\nPer due volte verso la fine della repubblica romana, poco prima dell'et\u00e0 imperiale, il potere si concentr\u00f2 nelle mani di tre persone, conosciute come \"triunvirato\". Ogni volta l'alleanza dur\u00f2 poco e si pass\u00f2 alla guerra civile:\nIl titolo fu adoperato nuovamente per 'magistrature' politiche, per lo pi\u00f9 di breve durata.\nTriunvirati moderni.\nRepubblica Romana.\nLa repubblica venne soppressa dai francesi il 3 luglio 1849.\nAltri triunvirati.\nIl termine \u00e8 stato impiegato in forma non ufficiale per altri gruppi di tre persone in posizioni similari:"}
{"id": "235481", "revid": "709565", "url": "https://it.wikipedia.org/wiki?curid=235481", "title": "Equity premium puzzle", "text": "In finanza, l'equity premium puzzle o enigma del premio azionario si riferisce all'osservazione empirica che i rendimenti osservati sui mercati azionari nell'ultimo secolo sono stati superiori a quelli dei titoli di stato; in particolare, il premio per il rischio medio per i titoli azionari nell'ultimo secolo sarebbe pari a circa il 6%, laddove il rendimento medio dei titoli di stato a scadenza breve (considerato una buona approssimazione del rendimento privo di rischio) sarebbe intorno all'1%. Questo fenomeno fu per la prima volta osservato in uno storico lavoro di Mehra e Prescott (1985).\nIllustrazione intuitiva del problema.\nLa teoria economica suggerisce che gli investitori dovrebbero sfruttare l'evidente opportunit\u00e0 d'arbitraggio rappresentata dalla differenza tra premio per il rischio azionario e rendimento medio dei titoli di stato. In particolare, l'investitore rappresentativo, attratto dall'elevato premio per il rischio, dovrebbe avere una domanda maggiore di titoli azionari. Una maggiore domanda provocherebbe a sua volta un aumento dei prezzi medi dei titoli azionari; essendo il rendimento nient'altro che una misura dello scarto tra il prezzo attuale e quello futuro, un aumento del prezzo attuale \"ceteris paribus\" riduce il rendimento atteso, e con esso il premio per il rischio (dato dalla differenza tra rendimento atteso e tasso di rendimento privo di rischio). In equilibrio, si ridurrebbe dunque lo scarto tra il premio per il rischio dei titoli azionari e tasso di rendimento privo di rischio, fino al punto in cui tale scarto riflette il premio per il rischio che un investitore rappresentativo richiede per investire nei titoli azionari, caratterizzati da un maggiore rischiosit\u00e0. \nRovesciando questo ragionamento, lo scarto osservato tra i due rendimenti dovrebbe riflettere la valutazione del rischio da parte dell'investitore medio. Il problema sorge allorch\u00e9 si considera che, sulla base dei rendimenti osservati, tale scarto implica un livello implausibile di avversione al rischio da parte degli investitori; per rendere l'idea, agli occhi di un investitore rappresentativo dovrebbe essere indifferente partecipare a una scommessa in cui pu\u00f2 vincere 50.000 Euro o 100.000 Euro con probabilit\u00e0 del 50% e un guadagno certo di 51.209 Euro.\nSoluzioni proposte.\nDiverse spiegazioni del fenomeno dell\"equity premium puzzle\" sono state proposte. Si \u00e8 ipotizzato che il risultato possa essere una mera illusione statistica; secondo versioni alternative, particolari preferenza degli investitori per titoli caratterizzati da maggiore o minore liquidit\u00e0, o ancora imperfezioni del mercato, potrebbero rendere conto del fenomeno. Kocherlakota (1996) e Mehra (2003) riportano dettagliate analisi di tali spiegazioni; la conclusione in generale \u00e8 che l\"equity premium puzzle\" \u00e8 reale, e che il suo elemento centrale, il livello di avversione al rischio implausibilmente elevato, resti privo di spiegazione.\nTeorie basate su rappresentazioni alternative delle preferenze.\nIl risultato ottenuto da Mehra e Prescott (1985) nel loro originale lavoro \u00e8 basato su un modello di equilibrio economico generale basato su un agente rappresentativo dotato di funzione di utilit\u00e0 della classe potenza:\ndove formula_2 denota il fattore di sconto soggettivo associato al tempo formula_3 e formula_4 \u00e8 il consumo al tempo formula_3. In questa formulazione, il parametro formula_6 \u00e8 il coefficiente relativo di avversione al rischio dell'agente rappresentativo, che fornisce una misura di quanto in media gli operatori del mercato sono disposti a sacrificare i propri consumi nelle eventualit\u00e0 pi\u00f9 fortunate (ad es., rendimenti del mercato molto elevati) al fine di raggiungere livelli di consumo pi\u00f9 elevati nelle circostanze peggiori (ad es., rendimenti del mercato negativi). Allo stesso tempo l'elasticit\u00e0 di sostituzione intertemporale del consumo \u00e8 in questo caso pari a formula_7; l'elasticit\u00e0 di sostituzione intertemporale del consumo misura la disponibilit\u00e0 a sacrificare parte del proprio consumo odierno al fine di aumentare il proprio consumo futuro. Dunque, lo stesso parametro formula_6 porrebbe in relazione due aspetti assai diversi delle preferenze degli operatori economici: la tendenza a trasferire il consumo \"tra diversi stati del mondo\", ossia dalle circostanza pi\u00f9 rosee a quelle peggiori, e la tendenza a trasferire il consumo \"nel tempo\". \nUn certo numero di lavori ha osservato come l\"'equity premium puzzle\" possa derivare dall'incapacit\u00e0 di un modello basato su un singolo parametro (formula_6) ad adattarsi alla realt\u00e0 delle preferenze degli operatori economici, caratterizzate dai due diversi aspetti sopra descritti. In particolare, non c'\u00e8 ragione a priori per ipotizzare che un agente caratterizzato da elevata avversione al rischio (ossia, da un elevato valore di formula_6) sia meno disposto a trasferire nel tempo i propri consumi (ossia, abbia una minore elasticit\u00e0 di sostituzione intertemporale del consumo formula_7). Una soluzione proposta \u00e8 quella di ricorrere a una rappresentazione delle preferenze dell'agente rappresentativo pi\u00f9 generale della classica utilit\u00e0 attesa \"\u00e0 la\" Von Neumann-Morgenstern utilizzata da Mehra e Prescott. Una proposta, dovuta a Epstein e Zin (1991) \u00e8 la funzione di utilit\u00e0 \"ricorsiva\":\nTale funzione di utilit\u00e0 attesa generalizzata comprende la funzione di utilit\u00e0 CRRA di Mehra e Prescott come caso particolare, per formula_13, e in generale la parametrizzazione del coefficiente relativo di avversione al rischio \u00e8 diversa da quella dell'elasticit\u00e0 di sostituzione intertemporale del consumo.\nTeorie di \"habit formation\".\nUna soluzione alternativa \u00e8 basata sull'idea che l'operatore economico medio non derivi la propria utilit\u00e0 semplicemente dal consumo, ma dalla distanza del consumo con un livello di riferimento formula_14, cos\u00ec da ridurre la funzione di utilit\u00e0 a:\ndove formula_16 pu\u00f2 essere una media dei consumi passati (come dire: traggo effettivamente utilit\u00e0 solo da livelli di consumo superiori a quanto sono abituato) o il livello di consumo medio di tutti i consumatori dell'economia (come dire: traggo utilit\u00e0 solo da livelli di consumo superiori a quelli dei miei vicini; questa ipotesi \u00e8 nota in letteratura sotto il nome di \"keepin' up with the Joneses\", pressappoco traducibile con: stare al passo con la famiglia Jones). Modelli di questo tipo sarebbero in grado di rendere conto del modesto livello storico del tasso di rendimento privo di rischio; non sarebbero tuttavia in grado di spiegare l'elevato livello del premio per il rischio osservato da Mehra e Prescott, a meno di ipotizzare, ancora una volta, livelli di avversione al rischio molto elevati.\nTeorie basate sulla finanza comportamentale.\nUna tesi alternativa \u00e8 stata proposta da Benartzi e Thaler (1995). Applicando la teoria dei prospetti, sostengono che una spiegazione basata su un'avversione alle perdite \"miopica\" possa chiarire il problema. Benartzi e Thaler ipotizzano che gli investitori valutino il loro portafoglio in un'ottica \"miope\", ossia sulla base di un orizzonte temporale ridotto, e che su tale orizzonte siano caratterizzati da avversione alle perdite: in altre parole, l'impatto \"negativo\" in termini di utilit\u00e0 di una \"perdita\" pari a formula_17 \u00e8 maggiore dell'impatto \"positivo\" sull'utilit\u00e0 di un \"guadagno\" anch'esso pari a formula_17. Benartzi e Thaler giustificano questa ipotesi sulla base dei risultati sperimentali di Kahneman e Tversky (1981).\nL'orizzonte temporale di riferimento che le stime di Benartzi e Thaler implicano, sulla base di un \"equity premium\" del 6% e di un moltiplicatore di avversione alle perdite pari a 2 (quest'ultimo sarebbe un risultato generale della ricerca nell'ambito della finanza comportamentale, o \"behavioral finance\") \u00e8 di approssimativamente un anno. Il modello di Berantzi e Thaler sarebbe dunque in grado di replicare il risultato di un elevato rendimento dei titoli azionari in eccesso rispetto al rendimento privo di rischio, sulla base di valori \"ragionevoli\" per i parametri del modello.\nL'idea di Benartzi e Thaler \u00e8 stata pi\u00f9 di recente estesa a un modello di tipo dinamico (il modello originariamente proposto di Benartzi e Thaler \u00e8 uniperiodale) da Barberis e Huang (2001). Barberis e Huang ipotizzano che l'investitore rappresentativo che opera sui mercati finanziari abbia una funzione di utilit\u00e0 caratterizzata, come nel caso di Benartzi e Thaler (1995) da avversione alle perdite; Barberis e Huang ipotizzano inoltre una forma di \"mental accounting\" in base alla quale l'impatto negativo di una perdita sulla funzione di utilit\u00e0 \u00e8 maggiore se la perdita \u00e8 preceduta da rendimenti negativi dell'investimento originale. Queste ipotesi si riflettono in una funzione di utilit\u00e0:\ndove formula_20 denota il consumo al tempo formula_3, e formula_22 \u00e8 il guadagno o perdita rispetto all'investimento originario; formula_23 \u00e8 un fattore di scala, e la funzione formula_24 rappresenta la componente di avversione alle perdite:\nIl parametro formula_26 genera l'effetto di avversione alle perdite, facendo s\u00ec che una perdita formula_27 abbia un impatto pari a formula_28, maggiore di quello di un guadagno pari a formula_22. formula_30 inoltre varia a seconda che il guadagno o perdita formula_22 sia preceduto da guadagni o perdite, rendendo cos\u00ec conto dell'ipotesi di \"mental accounting\" formulata da Barberis e Huang (2001).\nLa considerazione di tale aspetto \"dinamico\" della valutazione di scelte d'investimento rischiose da parte degli investitori consente a Barberis e Huang (2001) di replicare l'elevato rendimento in eccesso dei titoli azionari, proponendo cos\u00ec una soluzione all\"'equity premium puzzle\", nel contesto di un modello pi\u00f9 generale di quello di Benartzi e Thaler (1995)."}
{"id": "235485", "revid": "113757", "url": "https://it.wikipedia.org/wiki?curid=235485", "title": "Demo '91", "text": ""}
{"id": "235488", "revid": "1349548", "url": "https://it.wikipedia.org/wiki?curid=235488", "title": "Antineutrone", "text": "L'antineutrone \u00e8 l'antiparticella del neutrone. Fu rilevato per la prima volta da Bruce Cork nel 1956, un anno dopo la scoperta dell'antiprotone, in esperimenti di collisione protone-nucleone al Bevatron del Lawrence Berkeley National Laboratory.\nCaratteristiche.\nL'antineutrone ha una massa pari a 939,573 MeV/c2 (1,674 94\u00d710\u221227 kg) e una carica elettrica (nulla) uguali al neutrone, dal quale differisce per il fatto di essere composto dai rispettivi antiquark; in particolare l'antineutrone \u00e8 composto da due antiquark formula_1 (anti-down) ed un antiquark formula_2 (anti-up). Lo spin dell'antineutrone \u00e8 pari a \u00bd, la sua carica di colore \u00e8 zero ed \u00e8 caratterizzato da una vita media di 886 s.\nIl momento magnetico dell'antineutrone \u00e8 l'opposto di quello del neutrone: per l'antineutrone \u00e8 pari a +1,913 \u00b5N e per il neutrone \u00e8 -1,913 \u00b5N (in relazione alla direzione dello spin).\nPoich\u00e9 gli antineutroni sono elettricamente neutri, la loro osservazione diretta risulta difficoltosa; solitamente ci\u00f2 che si osserva sono i prodotti secondari dell'annichilazione di un antineutrone con un neutrone.\nAlcune teorie prevedono che possa esistere un'oscillazione neutrone-antineutrone, simile a quanto avviene per i neutrini, processo per\u00f2 che potrebbe avvenire solo in presenza di leggi fisiche ancora ignote che violerebbero la legge di conservazione del numero di barioni.\nCreazione e annichilazione dell'antineutrone.\nCome detto, la vita media di un antineutrone \u00e8 di circa 886 s, e i prodotti di decadimento sono un antiprotone, un positrone e un neutrino:\nformula_3\nViceversa, un antineutrone si pu\u00f2 creare in seguito alla collisione ad alta energia tra due protoni, evento che genera anche un altro protone e un pione; queste tre nuove particelle nascono come risultato della trasformazione in massa di una parte dell'energia cinetica posseduta dai due protoni iniziali:\nformula_4\nL'antineutrone infine pu\u00f2 annichilarsi con un protone generando due mesoni formula_5 e un mesone formula_6:\nformula_7"}
{"id": "235489", "revid": "682976", "url": "https://it.wikipedia.org/wiki?curid=235489", "title": "Iahu", "text": "Iahu, secondo una discussa ipotesi di Robert Graves, sarebbe stato un titolo onorifico che i Sumeri avevano attribuito alla dea creatrice dell'uovo cosmico. Secondo i moderni seguaci del neopaganesimo tale titolo sarebbe quindi passato al dio biblico e ne sarebbe derivato il nome Yahweh.\nSecondo la discussa ricostruzione del mito pelasgico di Graves, \"Iahu\", (che in lingua sumera significherebbe \"divina colomba\" ed \u00e8 attribuito alla divinit\u00e0 creatrice della mitologia sumera) diventerebbe Eurinome nel mito pelasgico che si \u00e8 diffuso in tutto il bacino del Mediterraneo.\nEurinome (il cui nome significherebbe \"vagante in ampi spazi\"), all'inizio della creazione avrebbe volteggiato nello spazio vuoto e con la sua danza avrebbe prodotto il vento Borea. Accoppiatasi con lui sotto forma del serpente Ofione, ne sarebbe stata fecondata e si sarebbe trasformata in una colomba bianca che avrebbe deposto l'uovo cosmico, dal quale uscirono tutte le cose. Poi per\u00f2 Ofione si vant\u00f2 di aver creato da solo il mondo ed Eurinome offesa con un calcio gli spezz\u00f2 tutti i denti. Eurinome rappresentava un aspetto della Grande Madre delle origini, che col passare dei secoli e delle civilt\u00e0 si differenzi\u00f2 in una moltitudine di divinit\u00e0 femminili.\nNell'archivio dei testi in scrittura cuneiforme di Ebla (Siria), il titolo \"Iahu\" era associato alla dea Anat.\nSecondo lo storico francese Jean Bott\u00e9ro, specialista assiriologo, durante l'impero di Sargon di Akkad in Ebla il nome del dio Ea sarebbe stato tradotto con i caratteri Ia (da cui deriverebbe Iahu come la dea paredra, col suffisso \"-hu\" per il genere femminile nella lingua semita). Il significato portava direttamente all'entit\u00e0 divina suprema, che nella lingua semita di Ebla era resa come El. A testimonianza vi fu il cambiamento nei nomi dei suffissi del patronimico riportati sulle tavolette eblaite: ad esempio durante quel periodo storico il nome Mika-El cambi\u00f2 in Mika-Ia."}
{"id": "235491", "revid": "834", "url": "https://it.wikipedia.org/wiki?curid=235491", "title": "Promo (Opeth)", "text": ""}
{"id": "235500", "revid": "12290", "url": "https://it.wikipedia.org/wiki?curid=235500", "title": "Alessandro Curzi", "text": ""}
{"id": "235502", "revid": "108751", "url": "https://it.wikipedia.org/wiki?curid=235502", "title": "Texas Rangers (baseball)", "text": "I Texas Rangers sono una delle squadre professionistiche di baseball della Major League Baseball (MLB), con sede ad Arlington, Texas. Sono membri della West Division della American League (AL). Il nome della squadra \u00e8 tratto dall'omonima forza di polizia americana.\nLa squadra venne fondata nel 1961 con il nome di Washington Senators. La squadra inizialmente venne assegnata alla citt\u00e0 di Washington, poich\u00e9 i Senators originali si erano trasferiti a Minneapolis, diventando gli attuali Minnesota Twins. Tuttavia dopo 10 anni, nel 1971, si trasferirono nella citt\u00e0 di Arlington nello stato del Texas, assumendo, dalla stagione seguente, l'attuale nome di Texas Rangers.\nComplessivamente, dal 1972 i Texas Rangers collezionarono sette apparizioni nella Post-season, rispettivamente nel 1996, nel 1998, nel 2002, nel 2010, nel 2011, nel 2015 e nel 2016 e come wild-card nel 2012.\nNella stagione 2010 conquistarono l'American League battendo, nella gara 6, i New York Yankees (4-2), accedendo cos\u00ec per la prima volta nella loro storia alle World Series, dove furono per\u00f2 sconfitti dai San Francisco Giants. Nella stagione 2011 riconquistarono l'American League battendo i Detroit Tigers (4-2), ed accedendo cos\u00ec per la seconda volta World Series, ma uscirono ancora sconfitti, stavolta dai St. Louis Cardinals.\nNel 2020, i Rangers si spostarono dal Globe Life Park al nuovo e adiacente Globe Life Field.\nStoria.\nWashington Senators (1961\u20131971).\nQuando gli originali Washington Senators si trasferirono in Minnesota nel 1960 per diventare i Twins, la Major League Baseball decise di espandersi un anno prima del previsto per scongiurare la minaccia della concorrenza della gemella Continental League e la perdita della sua esenzione da parte dello Sherman Antitrust Act. Come parte dell'espansione, l'American League aggiunse due nuove squadre per la stagione 1961: i Los Angeles Angels e una nuova squadra dei Washington Senators. Tuttavia, i nuovi Senators erano (e sono ancora) considerati una squadra di espansione dal momento che i Twins conservavano i record e la storia dei vecchi Senators. I Senators e gli Angels cominciarono ad allestire la rosa con i giocatori dell'American League in un progetto di espansione. La squadra gioc\u00f2 la stagione 1961 al vecchio Griffith Stadium prima di trasferirsi nel nuovo District of Columbia Stadium con un contratto di locazione di 10 anni.\nPer gran parte della loro esistenza, i nuovi Senators ottennero risultati mediocri, perdendo una media di 90 partite a stagione. Gli sforzi della squadra portarono a una battuta sui vecchi Senators: \"Washington: prima in guerra, prima in pace e ancora ultima nell'American League\". L'unica stagione vincente fu nel 1969 quando l'Hall of Famer Ted Williams condusse il club a un record di 86-76, piazzandosi quarti nell'AL East. Frank Howard, un esterno/prima base dal 1965 al 1972 noto per i suoi imponenti fuoricampo, fu il giocatore pi\u00f9 abile della squadra, vincendo due titoli di fuoricampo.\nLa propriet\u00e0 pass\u00f2 di mano diverse volte durante il soggiorno della franchigia a Washington e fu spesso afflitta da una scarsa capacit\u00e0 decisionale e di pianificazione. Dopo il breve successo nel 1969, il proprietario Bob Short fu costretto a fare molti scambi discutibili per ridurre il debito che aveva sostenuto per acquistare la squadra. Alla fine della stagione 1970, Short lanci\u00f2 un ultimatum: se nessuno fosse disposto ad acquistare i Senators per 12 milioni di dollari (in confronto, i New York Yankees furono venduti nel 1973 per 8,8 milioni di dollari), non avrebbe rinnovato l'affitto dello stadio e avrebbe spostato la squadra altrove.\nShort fu particolarmente ricettivo ad un'offerta avanzata dal sindaco Tom Vandergriff di Arlington, nel Texas, che da oltre un decennio aveva cercato di ottenere una squadra della Major League per giocare nel Metroplex. Anni prima, Charles O. Finley, proprietario dei Kansas City Athletics, cerc\u00f2 di trasferire la sua squadra di baseball a Dallas, ma l'idea fu respinta e infine rifiutata dagli altri proprietari dell'AL. Lo stadio di Arlington era il Turnpike Stadium, un campo da 10.000 posti che venne costruito nel 1965 per ospitare i Dallas-Fort Worth Spurs della Minor League Baseball. Tuttavia fu costruito secondo i requisiti della MLB, e sarebbero stati necessari solo interventi minori per ampliare lo stadio ed ospitare il pubblico della lega maggiore.\nL'offerta di Vandergriff di un acconto multimilionario spinse Short a trasferirsi ad Arlington. Il 21 settembre 1971, con un votazione di 10 a 2, i proprietari dell'American League concessero l'autorizzazione a spostare la franchigia ad Arlington per la stagione 1972. I tifosi dei Senators erano furibondi. L'ostilit\u00e0 entr\u00f2 nel vivo all'ultima partita del club a Washington. Migliaia di fan entrarono senza pagare dopo che le guardie se ne andarono presto, e srotolarono uno striscione con la scritta \"SHORT STINKS\". Con i Senators che conducevano 7-5 e due out nella parte superiore del nono inning, diverse centinaia di giovani invasero il campo, razziandolo per i souvenir. Un uomo afferr\u00f2 la prima base e scapp\u00f2 via. Senza sorveglianza a disposizione e solo tre basi, il capo arbitro Jim Honochick rinunci\u00f2 a far proseguire il gioco ai New York Yankees. La capitale della nazione rimase senza la Major League Baseball per 33 anni fino al trasferimento dei Montreal Expos della National League che divennero i Washington Nationals.\nTexas Rangers (1972\u2013presente).\nI primi anni in Texas (1972-1984).\nPrima della stagione 1972 furono apportati miglioramenti al Turnpike Stadium, che riapr\u00ec come Arlington Stadium, in preparazione della stagione inaugurale dei Texas Rangers. La squadra gioc\u00f2 la sua prima partita il 15 aprile 1972, una sconfitta per 1-0 per mano dei California Angels, i cugini di espansione del 1961. Il giorno successivo, i Rangers sconfissero gli Angels per 5-1, per la prima vittoria del club.\nNel 1974 i Rangers videro la loro prima stagione vincente dopo essere arrivati ultimi sia nel 1972 che nel 1973. Sotto la propriet\u00e0 di Brad Corbett, finirono secondi nell'American League West con un record di 84\u201376, dietro ai futuri campioni delle World Series degli Oakland Athletics. I Rangers del 1974 sono ancora l'unica squadra della MLB a finire sopra .500 dopo due stagioni consecutive con 100 sconfitte. Mike Hargrove venne premiato come esordiente dell'anno dell'American League, Billy Martin fu nominato miglior allenatore dell'AL dell'anno, Jeff Burroughs vinse l'MVP dell'AL e Ferguson Jenkins venne nominato giocatore riemergente dell'anno dopo aver vinto 25 partite, un record del club fino ad oggi. La squadra registr\u00f2 nuovi record vincenti dal 1977 al 1979, ma non raggiunse i playoff. I Rangers si avvicinarono molto a conquistare un posto ai playoff nel 1981, ma finirono per perdere la prima met\u00e0 dell'AL West per una partita e mezzo contro Oakland al momento dello sciopero dei giocatori. Texas termin\u00f2 sotto la soglia dei .500 ogni stagione fino al 1985.\nI Rangers affrontarono un problema di affluenza per alcuni anni in Texas, in parte a causa sia delle prestazioni inconsistenti della squadra che del caldo e dell'umidit\u00e0 oppressiva che possono circondare l'area in estate. Fino all'arrivo dei Florida Marlins nel 1993, l'Arlington Stadium era spesso lo stadio pi\u00f9 caldo della Major, con temperature che spesso raggiungevano i 37 \u00b0C per tutta l'estate. Cos\u00ec i Rangers iniziarono a giocare la maggior parte delle partite del fine settimana tra maggio e settembre di notte, una tradizione che continua fino ad oggi.\nValentine, Ryan e Bush (1985\u20131994).\nIl capo allenatore Bobby Valentine divenne gestore di un flusso di talenti tra la fine degli anni ottanta e l'inizio degli anni novanta. La stagione vincente del 1986 fu uno shock per critici e tifosi, visto che i Rangers rimasero in corsa per il gagliardetto dell'American League per l'intera stagione. Con una squadra composta da giovani esordienti stellari come Rub\u00e9n Sierra, Pete Incaviglia, Mitch Williams, Bobby Witt ed Edwin Correa, i Rangers terminarono la stagione al secondo posto con un record di 87-75, a sole cinque partite dietro ai campioni di division degli Angels. La stagione segn\u00f2 un notevole miglioramento di 25 vittorie rispetto al 1985, che aveva portato all'ennesima ultima piazza nella West Division. L'ingaggio della vecchia stella 41enne, il lanciatore Nolan Ryan prima della stagione 1989, li permise di raggiungere il suo 5.000\u00b0 strikeout, la 300^ vittoria e il 6\u00b0 e 7\u00b0 no-hitter con i Rangers. Nonostante una poderosa formazione, tra cui personaggi del calibro di Juan Gonz\u00e0lez, Rub\u00e9n Sierra, Julio Franco e Rafael Palmeiro e uno staff di lanciatori che comprendeva anche Charlie Hough, Bobby Witt, Kevin Brown e Kenny Rogers, i Rangers di Valentine non finirono mai oltre al secondo posto e fu sollevato dall'incarico durante la stagione 1992.\nNell'aprile del 1989, il proprietario dei Rangers e magnate del petrolio Eddie Chiles vendette la squadra ad un gruppo di investimento guidato da George W. Bush per 89 milioni di dollari. Mentre il suo capitale nella squadra era piccolo (500.000 dollari), Bush fu nominato Managing General Partner del nuovo gruppo di propriet\u00e0. Aument\u00f2 il suo investimento a 600.000 dollari l'anno successivo. Bush lasci\u00f2 la sua carica con i Rangers quando venne eletto Governatore del Texas nel 1994, e vendette la sua quota nella franchigia nel 1998.\nDurante il mandato di Bush, i Rangers e la citt\u00e0 di Arlington decisero di sostituire il vecchio stadio con uno nuovo finanziato con fondi pubblici, per un costo di 193 milioni di dollari, finanziato dai residenti di Arlington, attraverso un aumento delle imposte sulle vendite. I lavori iniziarono il 30 ottobre 1991, sul terreno che sarebbe diventato The Ballpark di Arlington (oggi Globe Life Park di Arlington).\nNel 1993 Kevin Kennedy assunse le funzioni manageriali, presiedendo la squadra per due stagioni, mantenendo i Rangers del 1993 a caccia di un posto per i playoff fino a met\u00e0 settembre. Kennedy fu lasciato andare nel 1994, anche se guid\u00f2 la squadra in testa all'AL West prima dello sciopero dei giocatori che spinse il commissario Bud Selig ad annullare il resto della stagione e i playoff. Il 28 luglio Kenny Rogers lanci\u00f2 la 12^ partita perfetta nella storia della Major League ad Arlington contro i California Angels.\nI primi titoli di division (1995-2000).\nJohnny Oates fu assunto come capo allenatore dei Rangers nel 1995. Oates e il gruppo contribuirono a portare a casa l'AL Western Division Championship 1996, il primo titolo nella storia della franchigia. Il primo turno di playoff, 24 anni dopo che la franchigia arriv\u00f2 in Texas, vide i Rangers perdere contro i New York Yankees, 3 partite a 1. Oates venne nominato allenatore dell'anno dell'AL e Juan Gonz\u00e0lez MVP dell'AL. La squadra presentava una potente formazione di battitori, tra cui Gonz\u00e0lez, Iv\u00e0n Rodriguez e Rusty Greer, ma continuava ad arrancare nel lancio pur avendo Rick Helling e Aaron Sele nella rosa. Oates guid\u00f2 la squadra a vincere l'AL West nel 1998 e 1999. In nessun dei due playoff la squadra di Oates riusc\u00ec a vincere una sola partita, perdendo tutte e sei gli incontri consecutivi per mano degli Yankees, una squadra che vinse tre World Series negli anni '90 dopo aver sconfitto i Rangers al primo turno. La formazione del 1999 fu l'ultima ad accedere ai playoff fino al 2010. In rotta verso il secondo ultimo posto consecutivo, Oates si dimise dopo 28 partite nella stagione 2001.\nNel 1998, il miliardario di venture capital Tom Hicks acquist\u00f2 la squadra per 250 milioni di dollari.\nAnni di magra (2001-2004).\nPrima della stagione 2001, la stella free agent Alexander Rodriguez firm\u00f2 coi Rangers il contratto pi\u00f9 redditizio della storia del baseball: un contratto di 10 anni da 252 milioni di dollari. La mossa fu controversa e venne spesso stigmatizzata da tifosi e giornalisti che pensavano che il proprietario Tom Hicks stesse facendo troppa enfasi su un giocatore invece di utilizzare le risorse della franchigia per acquisire pi\u00f9 giocatori, specialmente per una squadra che mancava di talento nel lancio. I dirigenti del club sostennero che Rodriguez sarebbe stato la pietra angolare del futuro successo post-stagionale. Anche se le prestazioni individuali di Rodriguez furono eccezionali, i Rangers continuarono ad arrancare, e il capo 'allenatore Jerry Narron venne licenziato dopo la stagione 2002 e sostituito dall'esperto Buck Showalter. La stagione 2003 ha significato il quarto e ultimo posto consecutivo, e dopo una ricaduta post-stagione tra Rodriguez e la direzione del club, l'MVP dell'AL in carica e nuovo capitano dei Rangers sono stati scambiati con i New York Yankees per la seconda base Alfonso Soriano e il promettente interno Joaquin Arias.\nI Rangers battagliarono con gli Anaheim Angels e gli Oakland Athletics per il primo posto nell'AL West per gran parte della stagione 2004. Mark Teixeira, Alfonso Soriano, Michael Young e Hank Blalock divennero tra i migliori giocatori della lega, con Young, Blalock e Soriano selezionati per l'All-Star Game 2004. Soriano venne nominato MVP dell'All-Star dopo aver fatto un fuoricampo a basi piene. Nonostante uno sforzo a fine stagione, i Rangers finirono per perdere sei delle ultime dieci partite e finirono al terzo posto dietro agli Angels e agli A's, a sole tre partite dal primo posto.\nSi apportano cambiamenti (2005-2009).\nNel 2005 i Rangers lottarono nuovamente per trovare coerenza tra polemiche e infortuni. John Hart si dimise da direttore generale dopo la stagione 2005. Jon Daniels venne promosso da assistente del direttore generale per sostituirlo. Daniels, a 28 anni e un mese, divenne il pi\u00f9 giovane direttore generale nella storia della Major League.\nDaniels e il front office dei Rangers furono molto attivi nell'acquisizione di nuovi giocatori prima e durante la stagione 2006. Tra i nuovi acquisti vi furono Brad Wilkerson, Adam Eaton, Kevin Millwood, Carlos Lee e Nelson Cruz. Nonostante la rosa, i Rangers terminarono con un deludente record di 80-82 e un terzo posto nell'AL West. Buck Showalter fu esonerato da capo allenatore dopo la stagione. La squadra assunse l'allenatore della terza base di Oakland Ron Washington come futuro capo allenatore. Il cambio di allenatore fu la prima di tante mosse per rafforzare la squadra in un'altra stagione intensa. La squadra perse Gary Matthews Jr., Mark DeRosa, Carlos Lee e Adam Eaton, ma acquis\u00ec Kenny Lofton, Sammy Sosa, Frank Catalanotto, e i lanciatori Brandon Gagn\u00e9 e Brandon McCarthy.\nIl 2007 fu l'inizio di un progetto di ricostruzione guidato da Jon Daniels con un'attenzione sull'acquisizione e la maturazione di giocatori giovani, sviluppando la qualit\u00e0 degli scouting in America Latina ed Estremo Oriente. L'obiettivo di Daniels fu quello di schierare una squadra legittimamente competitiva entro la stagione 2010.\nI Rangers iniziarono la stagione 2008 eccezionalmente bene, guidati dal nuovo arrivato Josh Hamilton che sembr\u00f2 essere sul punto di vincere la tripla corona, prima di svanire con il passare della stagione. Durante i festeggiamenti dell'All-Star Game allo Yankee Stadium, Hamilton fece 28 fuoricampo nel primo turno dell'Home Run Derby 2008. Hamilton batt\u00e9 altri quattro nel secondo turno e tre durante il turno finale, per un totale di 35 fuoricampo, ma perse contro Justin Morneau dei Twins. Quattro Rangers giocarono nell'All Star Game: Hamilton, Ian Kinsler, Milton Bradley e Michael Young.\nI Rangers terminarono la stagione con l'ennesimo record inferiore a .500 (79-83), ma concludendo secondi nell'AL West, il miglior piazzamento del club dal 1999. La stagione 2009 vide i Rangers entrare ai playoff per la prima volta dal 2004. Nonostante gli infortuni di Josh Hamilton e Ian Kinsler, i Rangers occuparono il primo posto nella loro division per lunghi tratti in estate prima di svanire dopo il 1\u00ba settembre, perdendo la division contro i Los Angeles Angels. I Rangers terminarono la stagione con 87-75, la prima stagione vincente dal 2004 e abbastanza buona per il secondo posto nell'AL West. Michael Young rispose al suo passaggio alla terza base realizzando una delle sue migliori stagioni offensive di sempre, commettendo solo nove errori e guadagnandosi una sesta apparizione all'All-Star Game. Anche Josh Hamilton e Nelson Cruz vennero convocati per l'All-Star Game 2009.\nRangers Baseball Express, LLC.\nA seguito di problemi finanziari, tra cui un'inadempienza di un prestito di 525 milioni di dollari, Tom Hicks e l'Hicks Sports Group raggiunsero un accordo per vendere i Texas Rangers al gruppo guidato dall'avvocato sportivo di Pittsburgh Chuck Greenberg e dal presidente della squadra dei Rangers Nolan Ryan per circa 570 milioni di dollari il 22 gennaio 2010. Hicks vendette anche gran parte della terreno che circondava il Rangers Ballpark a Greenberg e al gruppo di Ryan in un accordo separato.\nTuttavia, uno dei principali finanziatori di HSG, Monarch Alternative Capital, si oppose alla vendita perch\u00e9 i proventi non avrebbero completamente rimborsato le obbligazioni HSG inadempienti. Il 21 aprile, la Major League Baseball rilasci\u00f2 un comunicato in cui si dichiarava che la vendita dei Rangers era sotto il controllo del Commissario per accelerare il processo. Mentre la situazione di stallo tra HSG e i suoi creditori continuava, i Texas Rangers presentarono istanza di fallimento ai sensi del capitolo 11 il 24 maggio. In quella data, i Rangers e HSG avevano un debito stimato di 575 milioni di dollari. Gran parte del debito non garantito era dovuto al salario arretrato. La terza base degli Yankees Alex Rodriguez raggiunse la vetta della lista dei creditori non garantiti con circa 24,9 milioni di dollari nei confronti dei Rangers. La vendita avrebbe rimborsato tutti i creditori della squadra, compreso Rodriguez e altri giocatori in arretrato. A seguito di un'asta pubblica ordinata dal tribunale, che si sarebbe tenuta il 4 agosto con l'offerta vincente presentata da Greenberg/Ryan, il tribunale fallimentare chiuse il caso. La vendita a Greenberg/Ryan venne approvata da tutti i 30 proprietari della MLB, durante l'incontro dei proprietari a Minneapolis il 12 agosto. Il nuovo gruppo di propriet\u00e0 fu chiamato Rangers Baseball Express, LLC ed ebbe Chuck Greenberg come direttore generale e Nolan Ryan presidente del club. I magnati del petrolio Ray Davis e Bob R. Simpson pagarono la maggior parte del prezzo di vendita di 539 milioni di dollari, e divennero copresidenti, con le quote pi\u00f9 importanti nel gruppo di propriet\u00e0. Tuttavia, sono rimasti per lo pi\u00f9 nelle retrovie come consulenti principali, lasciando la squadra pi\u00f9 che altro nelle mani di Greenberg e Ryan.\nSale la contesa (2010-2016).\nCon l'afflusso di talenti e il successo nel 2009, i Rangers parteciparono alla stagione 2010 aspettandosi di competere per la division e raggiungere gli obiettivi del front office 2007. Durante la bassa stagione, Nolan Ryan parl\u00f2 delle possibilit\u00e0 dei Rangers nella stagione dicendo: \"Le mie aspettative oggi sono che saremo estremamente competitivi e se non vinceremo la nostra division, rimarr\u00f2 deluso\".\nDopo essere usciti dai giochi con un inizio inferiore a 500 nell'aprile 2010, i Rangers presero il comando della division con il miglior record di giugno, andando 21\u20136. I Rangers non cedettero mai il primo posto dopo una striscia vincente di 11 partite. La squadra fece diverse mosse a met\u00e0 stagione per acquisire giocatori del calibro di Cliff Lee, Bengie Molina, Jorge Cant\u00fa e Jeff Francoeur. I Rangers vinsero l'AL West il 25 settembre, avanzando alla postseason per la prima volta dal 1999 con un record di 90-72. I Rangers entrarono ai playoff contro i Tampa Bay Rays nel primo turno, che alla fine port\u00f2 a una vittoria della serie per 3\u20132 e segn\u00f2 la prima vittoria delle postseason nei 50 anni di storia della franchigia Rangers/Washington Senators. Di fronte ai Rangers nelle American League Championship Series c'erano i campioni del mondo in carica dei New York Yankees, la squadra contro cui i Rangers perserono tre volte negli anni '90. In un ALCS a sei partite, Texas usc\u00ec vittoriosa, vincendo il primo gagliardetto nella storia della franchigia di fronte a un pubblico estasiato. A Josh Hamilton venne assegnato l'MVP delle ALCS. I Texas Rangers affrontarono i San Francisco Giants nelle World Series 2010, ma l'attacco si scontr\u00f2 con i giovani lanciatori dei Giants e alla fine persero la Serie 4\u20131.\nNel marzo del 2011, Chick Greenberg rassegn\u00f2 le dimissioni da amministratore delegato e socio accomandatario e vendette le sue quote dopo un litigio con i suoi partner. A seguito delle sue dimissioni, Nolan Ryan venne nominato CEO oltre al suo ruolo di presidente. Ryan fu successivamente approvato come proprietario della squadra con un voto unanime dei 30 proprietari della Major League Baseball il 12 maggio.\nI Rangers difesero con successo il titolo dell'AL West Division nel 2011, guadagnando il secondo titolo di Division e l'accesso alla postseason. I Rangers stabilirono il miglior record di vittorie-sconfitte (96-66, .592) e di spettatori in casa (2.946.949). Il 15 ottobre tornarono alle World Series dopo aver battuto i Detroit Tigers 15-5 in gara sei dell'ALCS. La serie vide Nelson Cruz colpire sei fuoricampo, il maggior numero di fuoricampo di un giocatore in una serie di playoff nella storia della MLB. In gara due, Cruz divenne anche il primo giocatore nella storia dei playoff a vincere una partita con un grand slam, mentre i Rangers sconfissero i Tigers 7-3 in 11 inning. Tuttavia, persero contro i St. Louis Cardinals in sette partite, dopo essere stati due volte a un passo dal campionato in gara sei.\nI Rangers dominarono la classifica dell'American League per gran parte della stagione 2012, ma naufragarono a settembre, culminata in una sconfitta contro gli Oakland Athletics nella serie finale. Tuttavia, si qualificarono per la prima partita di playoff di wild card dell'American League. Nel nuovo Wild Card Game, i guai dei Rangers continuarono, perdendo 5\u20131 contro gli Orioles. I Rangers figurarono ancora nelle wild car. Conclusero la stagione al secondo posto nell'American League West con un record di 91-72, appaiati ai Tampa Bay Rays per un posto nelle wild car. Si tenne una 163^ partita di spareggio per determinare la seconda partecipante all'American League Wild Card Game del 2013 contro i Cleveland Indians. I Rangers persero contro i Rays 5\u20132, nel tie-break e furono eliminati dai playoff dopo aver raggiunto la post-season per tre stagioni consecutive. Nolan Ryan si dimise da CEO a partire dal 31 ottobre 2013. Da allora, Daniels fu il capo operativo della franchigia, con Davis e Simpson che rimasero principalmente come consulenti superiori.\nGli infortuni ebbero un grande impatto sui Rangers nel 2014 e nel 2015. L'unico squarcio luminoso fu Adri\u00e1n Beltr\u00e9, che nonostante abbia trascorso un po' di tempo infortunato, fu il giocatore offensivo pi\u00f9 consistente della squadra. Con l'acquisizione di Cole Hamels nel 2015, i Rangers superarono gli Houston Astros per conquistare il titolo di American League West nell'ultima giornata della stagione con un record di 88-74. I Rangers persero contro i Toronto Blue Jays in cinque partite nella Division Series dopo aver sperperato un vantaggio di 2-0. Texas ancora una volta conquist\u00f2 l'AL West nel 2016, ma perse nuovamente contro Toronto, 3-0, nell'ALDS.\n2017-presente.\nI Rangers terminarono la stagione 2017 con un record di 78\u201384. Il 21 settembre 2018, in possesso di un record di 64-88, i Rangers licenziarono Jeff Banister che aveva guidato la squadra dal 2015. Venne sostituito dall'allenatore della panchina Don Wakamatsu per il resto della stagione. Chris Woodward fu successivamente scelto per diventare il capo allenatore della squadra a partire dalla stagione 2019. Guid\u00f2 la squadra a un record di 78-84 nel suo primo anno. Il 2019 fu anche l'ultima stagione dei Rangers al Globe Life Park. Si trasferirono infatti nel nuovo Globe Life Field nel 2020.\nCampi di gioco.\nDopo aver giocato al Globe Life Park di Arlington dal 1994 al 2019, a partire dalla stagione 2020 i Rangers si sono trasferiti nel nuovo Globe Life Field, costruito sull'altro lato della strada a sud del precedente Globe Life Park.\nLa Globe Life and Accident Insurance Company, una filiale della Torchmark Corporation, con sede a McKinney, possiede i diritti di denominazione della struttura fino al 2048.\nMascotte.\nCapitan Rangers \u00e8 la mascotte dei Texas Rangers. Introdotto nel 2002, \u00e8 un cavallo in stile palomino, vestito con l'uniforme della squadra. Indossa la maglia numero 72 in onore del 1972, l'anno in cui i Rangers si trasferirono ad Arlington. Ha pi\u00f9 uniformi da abbinare a ciascuna delle varie divise che la squadra indossa. Gli abiti di Capitan a volte corrispondono a un tema promosso dalla squadra; il 24 aprile 2010 vest\u00ec come Elvis Presley facente parte di una notte a tema Elvis.\nTexas Rangers Six Shooters.\nLe Texas Rangers Six Shooters sono una squadra di danza interattiva dei Texas Rangers che svolgono diverse performance durante le partite casalinghe dei Rangers. Le ragazze ballano, fanno acrobazie e interagiscono con i tifosi.\nAffiliate nella Minor League.\n Il vivaio dei Texas Rangers \u00e8 formato da otto squadre affiliate della Minor League Baseball."}
{"id": "235505", "revid": "108751", "url": "https://it.wikipedia.org/wiki?curid=235505", "title": "Chicago White Sox", "text": "I Chicago White Sox sono una delle squadre professionistiche di baseball della Major League Baseball (MLB), con sede a Chicago, Illinois. Sono membri della Central division della American League.\nI White Sox, o semplicemente \"Sox\", sono una delle due squadre della citt\u00e0 di Chicago, ed esiste una rivalit\u00e0 con l'altra squadra cittadina, i Chicago Cubs, nonostante le due squadre raramente si incontrino, essendo iscritte in due diverse leghe. I Sox sono la squadra della zona sud della metropoli, e per questo sono anche detti \"South Siders\", in contrapposizione ai \"North Siders\", cio\u00e8 i Cubs, che invece hanno sede nel \"North Side\" di Chicago.\nAttualmente i White Sox giocano allo Guaranteed Rate Field. \nLa squadra \u00e8 di propriet\u00e0 di Jerry Reinsdorf. Il general manager \u00e8 Rick Hahn.\nStoria.\nLa squadra ha vinto tre World Series (1906, 1917, 2005), tre titoli della Central division (2008, 2005, 2000) e due della West Division (1993, 1983). Nelle World Series 1919, otto giocatori della squadra furono scoperti a perdere intenzionalmente la finale dopo essersi accordati con degli scommettitori, venendo squalificati a vita in quello che \u00e8 passato alla storia come scandalo dei Black Sox.\nNella loro storia i White Sox cambiarono denominazione in molte occasioni: nacquero come Sioux City Cornhuskers nel 1894, per poi trasferirsi a Saint Paul come St. Paul Saints da 1895 al 1899. Nel 1900 avvenne il trasferimento a Chicago con la denominazione White Stockings, diventata White Sox nel 1903.\nIl primo campo di gioco fu lo storico South Side Park (1900\u20131910), seguito dal Comiskey Park, casa dei White Sox dal 1910 al 1990, tranne una breve parentesi nelle stagioni 1968 e 1969, giocate al Milwaukee County Stadium. \nGli anni novanta.\n1990.\nNel 1990 il closer Bobby Thigpen stabil\u00ec il nuovo record della storia del club in salvezze con 57. Si misero in mostra alcuni giocatori, fra cui la prima base Frank Thomas, i lanciatori Alex Fernandez e Jack McDowell e soprattutto la terza base Robin Ventura.\nIn quella stagione i White Sox vinsero 94 partite ma non si riuscirono ad andare ai playoff perch\u00e9 la divisione fu vinta dagli Oakland Athletics con 103 vittorie.\n1993-1994.\nNel 1993 i White Sox riuscirono a qualificarsi per l'American League Championship Series, guidati soprattutto da Thomas, Ventura e il fresco vincitore del premio Cy Young Award Roberto Hern\u00e1ndez, chiudendo la stagione regolare con un record di 94-68.\nNei playoff i White Sox furono eliminati dai Toronto Blue Jays, che avrebbero poi vinto le World Series.\nPrima dello sciopero dei giocatori, nel 1994 i White Sox erano in testa alla classifica della Central Division.\nGli anni duemila e il titolo.\n2000-2004.\nSotto la gestione del nuovo direttore generale Jerry Manuel, i White Sox costruirono una squadra con un'et\u00e0 molto giovane, che raggiunse quota 95 vittorie.\nLa squadra utilizzava lo slogan \"The Kids Can Play\", pi\u00f9 o meno \"anche i ragazzi possono giocare\". Il reparto di lanciatori non era di primo ordine; brill\u00f2 invece nuovamente Frank Thomas, che sfior\u00f2 la vittoria del suo terzo titolo di miglior giocatore (MVP), aggiudicandosi il premio Comeback Player of the Year.\nL'esperto Thomas era circondato da giovani promesse come Magglio Ord\u00f3\u00f1ez, Paul Konerko, Carlos Lee e Jos\u00e9 Valent\u00edn.\nNel 2003 lo stadio Comiskey Park fu ribattezzato con il nome di U.S. Cellular, compagnia telefonica che port\u00f2 al team 68 milioni di dollari in 20 anni e il primo svolgimento dell'evento All Star nel proprio stadio.\nVittoria delle World Series (2005).\nNel 2005, dopo un avvio dominante nella propria divisione, verso fine stagione i White Sox ebbero un crollo che li port\u00f2 a lottare con i Cleveland Indians, i quali superarono i White Sox con 100 vittorie a 99. I White Sox recuperarono nelle ultimissime partite e vinsero la divisione (titolo che mancava dal 2000), distanziando di sei vittorie i Cleveland Indians.\nNei playoff incontrarono i Los Angeles Angels, battendoli per 4-1 nella serie. Alle finali World Series per l'assegnazione del titolo di campione dell'anno dominarono gli Houston Astros per 4-0; il titolo di miglior giocatore delle finali fu attribuito a Jermaine Dye. Era il terzo titolo nella storia dei White Sox.\n2006-2011.\nNei successivi anni Chicago \u00e8 stata una delle squadre pi\u00f9 forti della Central e American Division grazie anche a Paul Konerko, Jake Peavy, Adam Dunn e Mark Buehrle che fu capace di realizzare un \"perfect game\".\nNel 2008 la squadra ha ottenuto l'ultima vittoria nella Central Division, davanti ai Minnesota Twins.\nPer qualche anno \u00e8 stata una candidata al titolo della divisione, senza tuttavia mai pi\u00f9 vincerlo nonostante avesse nelle proprie fila giocatori come Jim Thome (2006-2009) e Manny Ram\u00edrez (2010).\n2012.\nIl 21 aprile 2012 il giocatore Philip Humber ha messo a segno la terza partita perfetta nella storia della squadra durante una partita al Safeco Field di Seattle. In quella stessa stagione i White Sox stavano concludendo la Central Division come primi assoluti ma furono alla fine superati dai Detroit Tigers. Il bilancio finale fu di 85-77.\nRecord Carriera White Sox.\nEcco i record individuali maturati negli oltre 100 anni della storia dei White Sox, aggiornati al termine della stagione 2012.\nRecord Battitori\nRecord Lanciatori"}
{"id": "235506", "revid": "729019", "url": "https://it.wikipedia.org/wiki?curid=235506", "title": "Nino Bixio", "text": "Biografia.\nInfanzia e adolescenza.\nOttavo e ultimo figlio di Colomba Caffarelli e di Tommaso Bixio, direttore della Zecca di Genova, a nove anni rimase orfano della madre. Il suo carattere particolarmente ribelle e la reciproca insofferenza con la matrigna Maria, della quale il padre era succube, furono tra le principali cause dei difficili rapporti con la famiglia. Espulso pi\u00f9 volte dalla scuola, a 13 anni fu imbarcato come mozzo a bordo del brigantino \"Oreste e Pilade\" che salpava per le Americhe, dove per la sua giovane et\u00e0 gli venne affibbiato il nomignolo di \"Nino\", che lo accompagner\u00e0 per tutta la vita.\nRimase in mare per tre anni e fece ritorno a Genova nel 1837, ma per lui la porta di casa a Castelletto era sbarrata e fu costretto a vivere tra le vecchie baracche delle povere persone, a volte sfamato da una scodella di minestra passatagli dai fratelli attraverso la finestra. Visto il suo immutato carattere indocile, la matrigna pens\u00f2 di servirsene per surrogare nel servizio militare in marina il fratello Giuseppe, che aveva buone possibilit\u00e0 di entrare nell'Ordine dei gesuiti, come poi avvenne. Nino si oppose e fu dai genitori denunciato come ribelle all'autorit\u00e0 paterna e fatto arrestare con uno stratagemma. Dopo molte settimane di carcere, nel novembre 1837, si rassegn\u00f2 ad arruolarsi \"volontario\" nella marina del Regno di Sardegna come surrogante del fratello.\nLa vita di mare.\nImbarcato sull'avviso a ruote \"Aquila\", fu preso a ben volere dal capitano Millelire, che gli consent\u00ec di studiare e formarsi per la carriera nella marina militare. Nel 1841 fu allievo pilota a bordo della nave Gulnara e tre anni dopo, inaspettatamente, Nino fu a sua volta surrogato da un altro marinaio che, dichiarandosi suo \"volontario surrogante\", si arruol\u00f2 restituendogli la libert\u00e0. L'azione surrogatoria era stata organizzata dal fratello maggiore Alessandro, che in Francia era divenuto un importante funzionario di banca e, non appena avutane la possibilit\u00e0, era intervenuto in soccorso di Nino.\nTornato a Genova, conobbe la bellissima nipote Adelaide Parodi, figlia della sorella maggiore Marina. I due s'innamorarono e vissero un lunghissimo rapporto clandestino, osteggiato dai famigliari, prima di convolare a nozze undici anni pi\u00f9 tardi.\nDurante il servizio nella regia marina sarda, Nino aveva accumulato molte esperienze, navigando su legni di vario tipo, sulle rotte dei vicini mari come dell'oceano Atlantico. Non ebbe quindi difficolt\u00e0 a trovare un nuovo ingaggio in mare, imbarcandosi come capitano in seconda su un bastimento mercantile diretto in Brasile. Al porto di Rio de Janeiro, per\u00f2, gli fu comunicato che l'armatore aveva ceduta la nave ad un'altra societ\u00e0 che l'avrebbe utilizzata per il trasporto degli schiavi dall'Africa, offrendogli il comando. Bixio rifiut\u00f2 e scese a terra con tre compagni italiani, ben sapendo che quel diniego, nonostante il nobile motivo, avrebbe troncata sul nascere la sua carriera di capitano mercantile.\nNuovamente a Genova, con gli amici Parodi e Tini fu ingaggiato come secondo nostromo sul bastimento guidato dal capitano quacchero Baxter e diretto nei mari della Malesia per raccogliere un carico di pepe da portare negli Stati Uniti d'America. Un viaggio molto avventuroso per innumerevoli episodi, che cominciarono con l'abbandono della nave di Bixio e dei due compagni a bordo di una scialuppa, per un furibondo litigio con il comandante. La scialuppa naufrag\u00f2 sugli scogli e, nel tentativo di raggiungere a nuoto la terraferma, i tre furono attaccati dagli squali. Parodi fu sbranato, mentre Tini impazz\u00ec per lo spavento. Catturati dagli indigeni, Bixio rifiut\u00f2 di convolare a nozze con la regina di quella popolazione e i due furono ceduti a dei mercanti di schiavi. Fortunatamente furono acquistati dallo stesso capitano Baxter che, dopo averli riscattati, li riprese a bordo, sbarcandoli nel porto di Salem, da dove raggiunsero Anversa, nell'ottobre 1846. Bixio imbarc\u00f2 l'amico per Genova e, gravemente percorso da febbri, raggiunse il fratello Alessandro a Parigi. I due si incontravano per la prima volta.\nGli incontri con Mazzini e Garibaldi.\nRimase ospite del fratello nei mesi di convalescenza, durante i quali conobbe Giuseppe Mazzini, che ebbe su Nino una grande influenza politica nell'iniziarlo all'idea di un'Italia unita e repubblicana, conquistandolo alla causa della Giovine Italia, l'associazione mazziniana che auspicava l'unione e l'indipendenza di tutti gli stati d'Italia. Mazzini, esule in Francia, era protetto da Alessandro Bixio, data la grande amicizia che aveva unito le loro madri. Al suo ritorno nella penisola italiana, Nino Bixio partecip\u00f2 attivamente ai fervori che precedettero la \"Primavera dei popoli\". La sera del 4 novembre 1847, durante una manifestazione in piazza Carlo Felice a Torino, ferm\u00f2 il cavallo di Carlo Alberto di Savoia afferrandolo per le briglie e gli disse: \u00abSire, passate il Ticino e siamo tutti con voi\u00bb.\nNel 1848 partecip\u00f2 alla prima guerra di indipendenza, combattendo a Governolo, a Verona e a Treviso. Poi raggiunse Roma, al seguito di Giuseppe Garibaldi, dove tent\u00f2 invano di difendere la neonata Repubblica Romana dall'attacco restauratore dei francesi. Condusse a termine varie azioni, dimostrando una determinazione e un'audacia che rasentavano la temerariet\u00e0. Il 3 giugno 1849, respingendo l'assalto francese, si distinse guidando personalmente diversi contrattacchi alla baionetta. Per due volte i colpi francesi gli uccisero la cavalcatura e infine fu ferito in modo serio. La sua condotta gli valse una medaglia d'oro decretata dalla Repubblica Romana ed ebbe il personale elogio di Garibaldi, che lo promosse sul campo al grado di maggiore. Venne sommariamente curato da Pietro Ripari e Agostino Bertani, riuscendo poi a raggiungere Genova, dove finalmente fu possibile estrarre la pallottola, rimasta conficcata nel fianco sinistro. Contro ogni previsione, venne accolto e amorevolmente curato dalla matrigna.\nLa sua ultima azione da carbonaro della Giovane Italia fu, nel 1852, il tentativo di rapire l'imperatore Francesco Giuseppe nel corso della sua visita a Venezia e Milano, sventato dalla polizia austriaca. Dopo aver inutilmente atteso la caduta delle monarchie europee teorizzata da Mazzini, nel frattempo riprendendo gli studi nautici e conseguendo la patente di capitano mercantile per la navigazione illimitata, prese le distanze dagli ambienti mazziniani e nel gennaio 1853 riprese l'attivit\u00e0 marinara. Nel 1855, dopo anni di scontri in famiglia e ottenuta la necessaria dispensa papale, riusc\u00ec finalmente a sposarsi con la nipote Adelaide, dalla quale ebbe poi i figli Giuseppina, Riccarda, Garibaldi e Camillo.\nL'impresa dei Mille.\nDurante la seconda guerra di indipendenza fu nuovamente al fianco di Garibaldi nei Cacciatori delle Alpi, combattendo a Malnate nella battaglia di Varese e poi difendendo strenuamente il passo dello Stelvio, tanto da essere insignito della Croce Militare di Savoia. L'anno successivo fu tra gli organizzatori della Spedizione dei Mille alla conquista del Regno delle Due Sicilie. Grazie alla sua esperienza marinara, Bixio riusc\u00ec ad impadronirsi (tramite un furto, in realt\u00e0 segretamente concordato con gli armatori Rubattino) delle navi \"Piemonte\" e \"Lombardo\", quest'ultima da lui comandata nel viaggio da Quarto a Marsala.\nPrese parte alla battaglia di Calatafimi, comandando la 1\u00aa Compagnia, e successivamente all'insurrezione di Palermo, guidando l'assalto al ponte dell'Ammiraglio. Nei combattimenti riport\u00f2 una ferita alla clavicola causata da una palla vagante. Dopo una breve convalescenza, fu incaricato di guidare la 1\u00aa Brigata della Divisione Turr verso Corleone e Girgenti, trovandosi a espletare incarichi di polizia militare, su disposizioni di Garibaldi che temeva altri eccidi come quello accaduto a Partinico.\nDopo la battaglia di Calatafimi Bixio si avvide di un abitante locale che infieriva sui cadaveri dei soldati borbonici caduti; gridando \"Uccidete l'infame!\", Bixio con la sciabola sguainata e spronando il cavallo si slanci\u00f2 verso il soggetto, che per\u00f2 riusc\u00ec a scappare. Questo fatto dimostra come Bixio, pur avendo un carattere duro, sapeva per\u00f2 essere leale e rispettoso verso il nemico sconfitto.\nIntervenne con decisione a Santa Croce Camerina, dove erano stati trucidati i marinai di un bastimento svedese, e a Bronte per fermare la celebre rivolta: erano stati saccheggiati diversi edifici e trucidati sedici uomini. Per ristabilire l'ordine, Garibaldi vi invi\u00f2 il fidato generale Bixio, che applic\u00f2 lo stato d'assedio . Costituito un tribunale di guerra, in poche ore vennero giudicate circa 150 persone e di queste 5 furono condannate all'esecuzione capitale. Promosso Maggiore Generale con decreto del 15 agosto 1860, gli venne affidato il comando della 15\u00aa Divisione, con la quale sbarc\u00f2 a Melito di Porto Salvo e, nella notte del 21 agosto, prese d'assalto la citt\u00e0 di Reggio Calabria, conquistandola nella battaglia di Piazza Duomo. Durante i combattimenti il suo cavallo fu abbattuto da 19 pallottole, mentre Bixio se la cav\u00f2 con una ferita al braccio sinistro.\nIl 2 ottobre dello stesso anno 1860 i garibaldini sconfissero definitivamente il grosso delle truppe borboniche nella battaglia del Volturno, in cui il genovese si ruppe una gamba. Poco dopo il famoso incontro tra Giuseppe Garibaldi e Vittorio Emanuele II, passato alla storia come \"Incontro di Teano\", Bixio organizz\u00f2 i plebisciti che sancirono l'annessione dell'Italia centro-meridionale al Regno di Sardegna. Un anno dopo venne eletto deputato nel collegio di Genova II e sedette tra le file della Destra storica.\nBixio aveva un carattere duro e difficile, che creava problemi ai suoi soldati, i quali per\u00f2 ne ammiravano le grandi doti di combattente; di lui Abba scrisse: \nLa politica e l'esercito.\nAlle elezioni politiche italiane del 1861 si present\u00f2 candidato nel 2\u00ba collegio di Genova, risultando eletto deputato. Fu pi\u00f9 volte rieletto. Dedic\u00f2 la sua attivit\u00e0 parlamentare nel promuovere ogni possibile azione per liberare Venezia e Roma. Nella primavera del 1861 tent\u00f2 invano di mediare e riconciliare le posizioni di Cavour e Garibaldi, soprattutto per quanto concerneva la questione romana: mentre lo statista piemontese (che mor\u00ec improvvisamente nel giugno 1861) professava una soluzione diplomatica, il nizzardo era disposto a passare all'azione anche in prima persona. Inoltre si prodig\u00f2 nell'incitare continuamente il governo italiano a intensificare i traffici commerciali con il Medio ed Estremo Oriente, creando basi marittime sul Mar Rosso e in Cina, come gi\u00e0 facevano Francia, Gran Bretagna e Stati Uniti d'America.\nBixio torn\u00f2 sul campo di battaglia nell'estate 1866 tra le file del Regio esercito come generale comandante della 7\u00aa Divisione alla battaglia di Custoza nel corso della Terza guerra d'indipendenza. Il 3 novembre 1867 nella battaglia di Mentana Bixio fu fatto prigioniero da un battaglione francese, ma riusc\u00ec a fuggire e ricevette dal re Vittorio Emanuele II di Savoia una medaglia d'oro al valor militare.\nMassone, venne eletto, nel 1867, Primo Sorvegliante della Loggia \"Valle di Potenza\" di Macerata e ringrazi\u00f2 i Fratelli affermando: \"Massone da qualche anno nella Loggia di Genova, desidero che il nostro lavoro sia proficuo all'Italia\". Dopo la sua morte quattro Logge furono intestate al suo nome, fra cui una di New York.\".\nFatto senatore il 6 febbraio del 1870, nello stesso anno partecip\u00f2 alla Presa di Roma. La sua divisione fu incaricata di espugnare la cittadella fortificata di Civitavecchia, che capitol\u00f2 dopo pochi scontri, dopo un \"ultimatum\" in perfetto \"stile Bixio\":\nAlle ore 7 del 16 settembre la corazzata \"Terribile\" faceva il suo ingresso in porto e alle 10 alcuni battaglioni dell'esercito italiano entravano in citt\u00e0, prendendone possesso. Il 20 settembre con la sua divisione entr\u00f2 a Roma da porta San Pancrazio.\nLa morte.\nSuccessivamente Bixio riprese il mare, iniziando con Salvatore Calvino un'impresa di navigazione per il collegamento commerciale dell'Italia con l'Estremo Oriente. Durante una traversata si ammal\u00f2 di colera e mor\u00ec il 16 dicembre 1873 sull'isola di We (nei pressi di Banda Aceh, isola di Sumatra), dove fu provvisoriamente seppellito in attesa di poter traslare la salma in patria.\nLa tomba di Bixio venne presto profanata e saccheggiata da tre indigeni, due dei quali vennero contagiati dal colera e ne morirono. Tre anni dopo, grazie alle indicazioni del terzo sopravvissuto, fu possibile rintracciare i resti di Bixio, che vennero cremati a cura del Consolato italiano di Singapore. Le ceneri dell'eroe furono portate a Genova nel 1877 e inumate all'interno del Pantheon nel Cimitero di Staglieno.\nBibliografia.\nGiuseppe Guerzoni, \"La vita di Nino Bixio\", Barbera, Firenze, 1875"}
{"id": "235510", "revid": "125313446", "url": "https://it.wikipedia.org/wiki?curid=235510", "title": "Cleveland Guardians", "text": "I Cleveland Guardians sono una squadra della Major League Baseball (MLB) con sede a Cleveland. Sono membri della Central division della American League e giocano le partite interne al Progressive Field.\nMembri dell'American League fin dalla sua fondazione, nel 1901, con il nome di Cleveland Blues, nel 1902 diventano Cleveland Broncos e dal 1903 al 1914 Cleveland Naps, vista la presenza tra le loro file del campione dell'epoca Napoleon Lajoie. Nel 1915 presero il nome di Cleveland Indians e adottarono lo stemma con la caricatura dell'indiano sorridente, \"Capo Wahoo\". Il 19 novembre 2021 la franchigia ha preso ufficialmente il nome di \"Cleveland Guardians\".\nStoria.\nGli anni degli Spiders a Cleveland.\nPrima di entrare a far parte della American League, Cleveland aveva gi\u00e0 una squadra che militava nelle leghe maggiori, nella National League: i Cleveland Spiders. Fondati nel 1887, dal 1891 al 1898 videro tra le proprie file il fenomenale lanciatore Denton True Young, soprannominato Cy Young (dall'abbreviazione di \"cyclone\"), nativo della vicina citt\u00e0 di Gilmore, uno dei pi\u00f9 grandi giocatori della storia. Nonostante i lanci di Young e le buone prestazioni della squadra, gli Spiders non riuscirono mai a vincere il campionato. Nel 1899, i proprietari della squadra, i fratelli Robison, acquistarono i St. Louis Cardinals, allora St. Louis Browns, e vi trasferirono Young e altri due giocatori, lasciando a Cleveland quella che viene ancora oggi considerata una delle peggiori squadre della storia del baseball, Gli Spiders vinsero infatti solo 20 partite, a fronte di 134 sconfitte, record negativo di tutti i tempi. Al termine della stagione, la National League escluse quattro squadre, tra cui gli Spiders, dal proprio campionato. Con la trasformazione nel 1901 della piccola Western League nella nuova American League, che divenne subito parte della Major League, Cleveland torn\u00f2 ad avere una squadra: infatti i Grand Rapids Ristlers si trasferirono nell'Ohio, diventando i Cleveland Blues. La squadra assunse poi il nome di Broncos, finch\u00e9 nel 1904 una delle stelle dell'epoca, Napoleon \"Nap\" Lajoie, decise di passare tra le file dei Broncos, che in suo onore cambiarono denominazione in Naps.\n1901-1946: un perfect game, il primo titolo e molti anni negativi.\nDopo alcuni anni a met\u00e0 classifica, Cleveland si mise in luce grazie anche al lanciatore Addie Joss, che nel 1908, al termine di una stagione che lo vede per 9 volte tenere a zero gli attacchi avversari, lanci\u00f2 un perfect game contro i Chicago White Sox. Tuttavia, solamente tre anni dopo, quando sembr\u00f2 che gli Indians potessero diventare una squadra in grado di puntare al titolo, Joss mor\u00ec di meningite a soli 31 anni, primo di una lunga serie di sfortune, errori e valutazioni sbagliate che avrebbero colpito Cleveland nel corso degli anni. Fino al 1920, nonostante il passaggio in squadra di future stelle come \"Shoeless\" Joe Jackson (poi tristemente famoso per la storia di corruzione che colp\u00ec i Chicago White Sox nel 1919) gli Indians non riuscirono ad arrivare pi\u00f9 in l\u00e0 del terzo posto. Nel 1920, grazie alle solide battute di Tris Speaker e i lanci del futuro membro della Hall of Fame Stan Coveleski, gli Indians riuscirono a vincere il loro primo pennant dell'American league e a superare nelle World Series 1920 i Brooklyn Robins, per 5 partite a 2. La stagione fu segnata da un evento tragico, quando in agosto mor\u00ec l'interbase Ray Chapman, colpito alla testa da una palla scagliata dal lanciatore degli Yankees Carl Mays, in quello che \u00e8 l'ultimo incidente fatale della storia della MLB. Gli anni successivi non portarono soddisfazioni agli Indians, con gli Yankees che furono i dominatori della scena grazie alle prestazioni di Babe Ruth, mentre Cleveland fu spesso relegata all'ultimo posto della AL. Gli Indians continuarono a stazionare sul fondo della classifica per tutti gli anni '30, finch\u00e9 nel 1937 l'arrivo del giovanissimo lanciatore Bob Feller, insieme a quello di altri talentuosi giovani, riport\u00f2 al club la speranza di una squadra da titolo. L'ascesa degli Indians negli anni '40 viene tuttavia interrotta dall'ingresso in guerra degli Stati Uniti, che portarono molti loro giocatori al fronte.\n1946-1954: l'ultimo titolo e \"the catch\".\nNel 1946, il vulcanico Bill Veeck divenne il proprietario della squadra, portando con s\u00e9 un gruppo di investitori locali. Innanzitutto, questi trasfer\u00ec la squadra dal piccolo stadio League Park al pi\u00f9 capiente Municipal stadium, con un pubblico che spesso superava le 80.000 unit\u00e0. Questo, insieme ai nuovi acquisti di Veeck, spinse gli Indians verso le stagioni pi\u00f9 vincenti della loro storia. Nel 1947, 11 settimane dopo che Jackie Robinson era diventato il primo giocatore di colore della storia della Major League, Larry Doby firm\u00f2 con gli Indians, diventando il primo giocatore di colore dell'American League. L'anno successivo fu raggiunto dal lanciatore Satchel Paige, proveniente dalle Negro League, le leghe composte da soli giocatori afroamericani. Con una squadra ricca di talenti, Cleveland lott\u00f2 fino all'ultima giornata per la vittoria dell'American League con i Boston Red Sox, che vennero superati solo dopo una partita di spareggio, la prima nella storia della lega. Nelle World Series 1948, Cleveland super\u00f2 i Boston Braves per 4 a 2, riportando in citt\u00e0 il titolo 28 anni dopo il primo. Negli anni seguenti, la squadra rimase competitiva ma fu ancora bloccata dai New York Yankees, finendo per cinque volte al secondo posto. Nel 1954, con un record di 111 vittorie nella stagione regolare, gli Indians tornarono alle World Series, contro i New York Giants. La serie termin\u00f2 con la netta affermazione dei Giants, 4-0: essa \u00e8 ricordata per la celebre \"the catch\" (la presa). In gara 1: il 29 settembre 1954, nella parte alta dell'ottavo inning, sul punteggio di 2-2, il battitore di Cleveland Vic Wertz colp\u00ec la palla in quello che apparve essere un fuoricampo, con due corridori degli Indians sulle basi, e nessun eliminato. Nello spazioso campo di casa dei Giants, tuttavia, la battuta invece rest\u00f2 in campo e fu presa al volo dall'esterno destro dei Giants, l'Hall of Famer Willie Mays, causando un'improbabile eliminazione al volo. L'apparizione alle World series del 1954 sarebbe rimasta l'ultima degli Indians per i successivi 41 anni.\n1955-1993: decenni negativi.\nTerminati gli anni '50 senza mai pi\u00f9 affacciarsi nei piani alti della classifica, gli anni '60 iniziarono con la cessione Rocky Colavito, uno dei preferiti dei tifosi, ai Detroit Tigers in cambio di Harvey Kuenn. Si tratt\u00f2 del primo di una catena di errori che avrebbero segnato la storia della franchigia per i successivi quarant'anni: dal 1960 al 1993, infatti, gli Indians non sarebbero mai giunti a meno di 11 partite dai playoff. La cessione avvenne il giorno prima dell'inizio della stagione 1960, facendo nascere la cosiddetta \"maledizione di Rocky Colavito\". Harvey Kuenn si infortun\u00f2 quasi immediatamente, mentre Colavito ottenne a Detroit i migliori risultati in carriera, con 45 fuoricampo, 140 punti battuti a casa e 129 punti segnati.\nNel 1965, gli Indians riacquistarono Colavito, ma cedettero in cambio i giovani Tommy John e Tommie Agee. Mentre il ritorno di Colavito non diede i risultati sperati, John vinse 286 partite in una carriera che lo vedr\u00e0 raggiungere quattro volte le World Series, mentre Agee vincer\u00e0 il premio di rookie dell'anno e un titolo con i New York Mets. Sempre nel 1965, il lanciatore Jim Grant, ceduto perch\u00e9 ritenuto troppo vecchio, vinse 21 partite per i Minnesota Twins, che grazie ai suoi lanci conquistarono il loro primo campionato.\nNegli anni '70 e '80, la franchigia fu segnata da altri momenti negativi, quali i problemi di alcolismo del lanciatore Sam McDowell, uno dei migliori giovani prospetti della lega, l'esaurimento nervoso dell'esterno Tony Horton, costretto al ritiro a soli 25 anni, la cattiva gestione del talentuoso Steve Dunning, l'infortunio subito dopo la firma del contratto di Wayne Garland, lanciatore da 20 vittorie l'anno precedente, e la cessione dell'altro lanciatore Rick Sutcliffe, poi vincitore del Cy Young Award nel primo anno lontano da Cleveland. Il 4 giugno 1974 la partita contro i Texas Rangers fu sospesa dagli arbitri in seguito alle continue intemperanze del pubblico di casa, che, attirato allo stadio dalla \"serata della birra a 10 centesimi\", inizi\u00f2 a lanciare in campo lattine, hot dog, palle da golf e altro, con vari spettatori che invasero il campo da gioco.\nSulla copertina di \"Sports Illustrated\" dedicata alla presentazione della stagione 1987 campeggiavano i due giocatori degli Indians Joe Carter e Cory Snyder, con la rivista che profetizzava che quello sarebbe stato l'anno di Cleveland. Gli Indians chiusero la stagione all'ultimo posto, con 101 sconfitte, uno dei record peggiori di sempre. Nel 1989, gli Indians e la loro lunga serie di stagioni perdenti divennero il centro del film \"Major League - La squadra pi\u00f9 scassata della lega\". La pellicola, quantomeno, li dipinse in modo simpatico, e la squadra acquist\u00f2 nuovi consensi.\nNella pre-stagione del 1993, un incidente su un motoscafo cost\u00f2 la vita ai lanciatori Steve Olin e Tim Crews, e procur\u00f2 gravi lesioni all'asso del monte di lancio Bob Ojeda. Un altro lanciatore, Kevin Wickander, rimase cos\u00ec scioccato dall'incidente che a met\u00e0 stagione abbandon\u00f2 l'attivit\u00e0. Complessivamente, dal 1959 al 1993, gli Indians non fecero meglio di un terzo e cinque quarti posti nell'American League. Il 1993 si concluse con 76 vittorie e 86 sconfitte e un ennesimo ultimo posto.\n1994-2001: sette stagioni di successi.\nNel 1994, il nuovo proprietario Dick Jacobs port\u00f2 la squadra nel nuovo stadio, il Jacobs Field, e cominci\u00f2 la costruzione di una squadra che negli anni seguenti avrebbe ricoperto un ruolo da protagonista nel campionato. La stagione 1994, per\u00f2, si chiuse prematuramente per lo sciopero dei giocatori, il pi\u00f9 lungo della storia, che si protrasse fino all'inizio della stagione successiva. Nonostante un campionato ridotto di 18 partite, nel 1995 gli Indians vinsero 100 partite, ottenendo il record migliore della lega. Nella prima World Series giocata dal 1954, la squadra si arrese agli Atlanta Braves per 4-2, con ben 5 partite decise da un solo punto di scarto. La stagione riport\u00f2 in auge la passione dei tifosi, iniziando una striscia di 455 partite consecutive in cui lo stadio fece registrare il tutto esaurito. Sconfitti al primo turno nei playoff del 1996, gli Indians tornano alle World Series l'anno successivo, dopo aver sconfitto i favoritissimi Yankees in finale di lega, 3-2. Nella finale, Cleveland era data per favorita contro la nuova franchigia della Florida, i Marlins, ma al termine di 7 partite equilibrate, la squadra fu sconfitta pur trovandosi in vantaggio all'inizio dell'ultimo inning di gara 7. Cleveland infatti venne raggiunta e sconfitta all'undicesimo inning. Nonostante altre stagioni vincenti, gli Indians non arriveranno mai pi\u00f9 cos\u00ec vicini al titolo assoluto in quelle annate: nel 1998, la squadra perse in finale di conference contro gli Yankees, nel 1999 si fece rimontare un vantaggio di due gare, perdendo 3-2 contro i Boston Red Sox nel primo turno dei playoff. Nel 2000, i playoff vennero mancati per una sola partita. Vi fecero ritorno nel 2001, venendo subito eliminati dai Seattle Mariners. Con la partenza di molti dei protagonisti di quelle sette stagioni, la stagione 2002 segn\u00f2 l'inizio di una nuova fase.\n2002-2010: gli anni di Shapiro e Wedge.\nL'eliminazione al primo turno dei playoff 2001 segn\u00f2 l'ultimo atto del periodo vincente degli Indians: il nuovo general manager Mark Shapiro inizi\u00f2 la ricostruzione con una serie di giovani prospetti delle leghe minori: tra loro, Cliff Lee, Grady Sizemore, Travis Hafner e Coco Crisp. Dopo tre stagioni in crescendo, i primi frutti iniziarono a vedersi nella seconda met\u00e0 della stagione 2005, quando per poco gli Indians non rimontarono in classifica i Chicago White Sox, poi vincitori del titolo. Una serie di sconfitte consecutive nell'ultima settimana della stagione portarono all'esclusione della squadra dai playoff. Nel 2006 Crisp fu ceduto ai Red Sox e rimpiazzato dal ritorno in squadra dal lanciatore CC Sabathia, e con l'acquisto dell'altro lanciatore Paul Byrd. Dopo un inizio di stagione con 6 vittorie nelle prime 7 partite, la squadra si blocc\u00f2, non riuscendo a raggiungere i playoff. Nel 2007, grazie anche alle grandi prestazioni sul monte di lancio di Sabathia, vincitore del Cy Young Award come miglior lanciatore della lega, e all'esplosione del giovane lanciatore Fausto Carmona, gli Indians tornarono ai playoff: dopo aver eliminato gli Yankees nel primo turno, si arresero nella finale dell'American League ai Boston Red Sox per 4 partite a 3, dopo essere stati in vantaggio per 3-1 nella serie.\nIl 2008 inizi\u00f2 con speranze di ritorno alle World Series ma si rivel\u00f2 un'annata deludente tra infortuni in serie e prestazioni poco convincenti di giocatori importanti, tanto che alla fine, con una mossa a sorpresa, gli Indians cedettero il loro miglior lanciatore, CC Sabathia, ai Milwaukee Brewers. L'ottima stagione del lanciatore Cliff Lee, vincitore del Cy Young award grazie alle sue 22 vittorie, e la definitiva consacrazione di Grady Sizemore furono le note pi\u00f9 positive per gli Indians, che per\u00f2 nella stagione seguente cedettero Lee ai Philadelphia Phillies. Sia Lee che Sabathia avrebbero raggiunto le World Series nel 2009 con le rispettive squadre.\nIl 2009 e l'inizio del 2010 proseguirono all'insegna del rinnovamento e del ringiovanimento del roster, ma le poche vittorie demotivarono sempre pi\u00f9 il pubblico di casa, tornato a livelli di disaffezione vicini a quelli di vent'anni prima.\n2011-presente: l'era di Antonetti e Francona.\nIl 18 febbraio 2010 fu annunciato che Shapiro sarebbe stato promosso a Presidente, mentre il suo assistente Chris Antonetti avrebbe assunto il ruolo di nuovo general manager. La stagione 2011 inizi\u00f2 con un record di 30-15 ma nella seconda parte la squadra cal\u00f2, chiudendo al secondo posto della division 15 gare dietro ai Detroit Tigers. Dopo un'altra stagione negativa, il 6 ottobre 2012 la squadra assunse Terry Francona, che sarebbe stato premiato come manager dell'anno nel 2013 e nel 2016. Questi nella sua prima annata riport\u00f2 la squadra per la prima volta ai playoff dal 2007, uscendo nel turno delle wild card contro i Tampa Bay Rays.\nGli Indians ebbero la loro seconda stagione con un record positivo consecutiva (un fatto che non accadeva dal 2000\u20132001) nel 2014 finendo 85\u201377. Malgrado ci\u00f2 finirono al terzo posto nella division, mancando la wild card per i playoff. Nel 2015, dopo avere faticato nella prima met\u00e0 della stagione, conclusero sull'81-80 la terza stagione con un saldo positivo per la prima volta dal 1999\u20132001, terminando ancora per\u00f2 terzi nella division.\nNel 2016, gli Indians stabilirono l'allora record di franchigia vincendo 14 gare consecutive, guidati dall'interbase Francisco Lindor e dal lanciatore Corey Kluber. La squadra si aggiudic\u00f2 il primato nella Central Division il 26 settembre, l'ottavo della loro storia e il primo dal 2007, tornando ai playoff per la prima volta dal 2013. I playoff iniziarono battendo 3-0 i Red Sox nelle American League Division Series. Poi superarono i Toronto Blue Jays per 4-1 nelle American League Championship Series vincendo il loro sesto \"pennant\" e qualificandosi per le World Series 2016 contro i Chicago Cubs. In una sfida che vedeva opposte le due franchigie che da pi\u00f9 tempo non conquistavano un titolo, gli Indians si portarono in vantaggio per 3\u20131 nella serie vincendo gara 4 al Wrigley Field, ma i Cubs rimontarono conquistando tutte le ultime tre gare e il loro primo titolo da 108 anni.\nDal 24 agosto al 15 settembre della stagione 2017, gli Indians stabilirono un nuovo record dell'American League vincendo 22 gare consecutive. Il 28 settembre batterono i Minnesota Twins 5\u20132 conquistando la 100\u00aa vittoria in stagione, per la terza volta nella loro storia dopo il 1954 e il 1995. La stagione regolare si concluse con 102 vittorie, il loro secondo miglior risultato dopo le 111 del 1954, vincendo la division per il secondo anno consecutivo e guadagnando il vantaggio del fattore campo per tutti i playoff della AL. La loro stagione si chiuse per\u00f2 nelle ALDS venendo sconfitti dagli Yankees per 3-2 dopo essere stati in vantaggio per 2-0.\nMedia.\nLa squadra dei Cleveland ha fatto da soggetto per i film \"Major League - La squadra pi\u00f9 scassata della lega\" e \"Major League - La rivincita\"."}
{"id": "235514", "revid": "108751", "url": "https://it.wikipedia.org/wiki?curid=235514", "title": "Detroit Tigers", "text": "I Detroit Tigers sono una delle squadre professionistiche di baseball della Major League Baseball (MLB), con sede a Detroit, Michigan. Sono membri della Central division della American League (AL). Uno degli otto membri fondatori della AL, il club nacque a Detroit nel 1894 come parte della Western League. Sono la pi\u00f9 antica squadra ad avere mantenuto la stessa denominazione ed essere rimasta nella stessa citt\u00e0 della AL. I Tigers hanno vinto quattro titoli della World Series (1935, 1945, 1968 e 1984), 11 AL (1907, 1908, 1909, 1934, 1935, 1940, 1945, 1968, 1984, 2006 e 2012), e quattro volte la AL Central division (2011, 2012, 2013 e 2014). Inoltre vinsero il titolo di division nel 1972, 1984 e 1987 mentre erano membri della AL East. La squadra disputa le sue gare interne al Comerica Park nel centro di Detroit.\nI Tigers fecero erigere il Bennett Park nell'angolo tra Michigan Avenue e Trumbull Avenue e iniziarono a giocare l\u00ec nel 1896. Nel 1912, la squadra si trasfer\u00ec al Navin Field, costruito nello stesso luogo. Questo fu ampliato nel 1938 e rinominato Briggs Stadium. Cambi\u00f2 nuovamente nome in Tiger Stadium nel 1961 e i Tigers vi giocarono l\u00ec fino a quando fu inaugurato il Comerica Park nel 2000.\nStoria.\nFondazione e i primi anni.\nFondata nel 1894 il nome attuale fu adottato nel 1901 in onore di un'unit\u00e0 militare che aveva sede a Detroit ed appunto era soprannominata Tigers per via della propria cattiveria sul fronte di guerra. Nello stesso anno la squadra ha aderito alla partecipazione nella American League.\nLa prima partita della storia dei Tigers fu disputata il 25 aprile del 1901 al Bennett Park di Detroit dove aderirono pi\u00f9 di 10.000 tifosi nella vittoria per 14-13, dopo una rimonta al nono inning che le vedeva in svantaggio per 13-4. A fine stagione si classificarono terzi assoluti nella propria divisione (AL).\n1901-1999.\nI Tigers hanno vinto nella loro storia quattro World Series e 11 titoli dell'American League. Dopo i primi due titoli nel 1935 e nel 1945, i Tigers affrontarono la stagione 1968 con 103 vittorie e 59 sconfitte arrivando ai playoff come favoriti per il titolo arrivando fino alle finali poi vinte delle World Series contro i St. Louis Cardinals. In quella stagione ci fu il record stabilito di vittorie del lanciatore dei Tigers Denny McLain che riusc\u00ec a mettere a segno 31 vittorie in una stagione (l'ultima volta che un lanciatore aveva superato quota 30 vittorie era stato nel 1934.)\nNel 1984, anno della vittoria delle World Series per la quarta volta nella storia del team del Michigan, la squadra concluse la stagione regolare con 105 vittorie e battendo in finale i San Diego Padres.\nGli anni duemila.\nIl giorno 11 aprile 2000 fu aperto il nuovo stadio dei Tigers, il Comerica Park dove nel 2006 raggiunsero nuovamente le finali delle World Series, uscendo sconfitti dai Cardinals.\nIn quegli anni i Tigers potevano schierare nelle proprie file giocatori del calibro di Miguel Cabrera, eletto miglior giocatore 2012 e 2013, e Justin Verlander che ha vinto il premio come miglior lanciatore nel 2011.\nI Tigers nei media.\nNella serie televisiva Magnum, P.I. il protagonista \u00e8 un grande tifoso dei Tigers (l'attore Tom Selleck lo \u00e8 anche nella vita reale) tanto che una sua peculiarit\u00e0 \u00e8 l'indossare il berretto blu con lo stemma bianco della squadra praticamente sempre. Egli condivide questa passione con il tenente Tanaka, della polizia locale, con cui spesso inizia delle discussioni sui giocatori e sulla squadra."}
{"id": "235515", "revid": "1305772", "url": "https://it.wikipedia.org/wiki?curid=235515", "title": "Pac-Land", "text": "Pac-Land \u00e8 il settimo videogioco arcade della saga di \"Pac-Man\", pubblicato dalla Namco nel 1984. Modifica sostanzialmente lo schema che i giochi della serie avevano mantenuto fino a quel momento, basato su un labirinto visto dall'alto popolato da palline e fantasmi, facendolo diventare un platform a scorrimento orizzontale e rappresentando il protagonista, gli ambienti e la musica come nella serie animata \"Pac-Man\" andata in onda dal 1982 al 1984.\nTrama.\nIl protagonista Pac-Man, ora dotato di occhi, mani e gambe, deve riuscire a portare una fatina nascosta nel suo cappello a \"Fairyland\" dove incontrer\u00e0 la regina delle fate che lo ricompenser\u00e0 con un paio di stivali magici che lo aiuteranno nel viaggio di ritorno verso casa dove lo attende la sua famiglia.\nPac-Man attraversa un paesaggio che si estende in orizzontale attraverso citt\u00e0 con idranti, deserti con cactus, boschi con tronchi lungo il sentiero, montagne con precipizi, piscine con trampolini, castelli labirintici con muri da aprire e altro ancora. \nModalit\u00e0 di gioco.\nIl gioco \u00e8 costituito da 8 viaggi, chiamati \"trip\", ognuno dei quali \u00e8 suddiviso in tre livelli di andata e uno, pi\u00f9 lungo, di ritorno. Ciascuno di questi quattro \"round\" ha un limite di tempo. Completati quelli di andata, a scorrimento verso destra, si passa al quarto, che \u00e8 a scorrimento verso sinistra, con Pac-Man che \u00e8 ora in grado di effettuare salti ripetuti grazie agli stivali magici ricevuti dalla regina delle fate.\nIn tutti i viaggi il protagonista \u00e8 ostacolato dai fantasmi, che cercheranno di andare addosso a Pac-Man in vari modi, usando automobili, aeroplani, dischi volanti, trampoli e minibus a due piani, o lanciargli proiettili. In alcuni livelli si pu\u00f2 perdere una vita anche cadendo nei burroni.\nRicompaiono i bonus dei classici \"Pac-Man\": 1-2 pillole energetiche per round, che una volta prese permettono per un breve lasso di tempo di catturare i fantasmi, e vari tipi di frutti per aumentare il punteggio.\nLa grafica in stile cartoon \u00e8 leggermente differente tra le versioni internazionale e giapponese. Nella prima il personaggio di Pac-Man \u00e8 disegnato nello stile del cartone animato prodotto da Hanna-Barbera. La versione giapponese invece vede Pac-Man riprodotto con il character design delle locandine originali, ovvero con il naso lungo e gli occhi dalla forma differente.\nIl cabinato della versione arcade non ha un joystick ma conta semplicemente tre tasti in totale: due per la direzione destra-sinistra e uno per il salto.\nPorting.\nConsole:\nComputer:\nNel 1984 Namco pubblic\u00f2 anche un gioco elettronico portatile LCD."}
{"id": "235516", "revid": "37401", "url": "https://it.wikipedia.org/wiki?curid=235516", "title": "Autostrada A4 (Italia)", "text": "Lautostrada A4 (detta anche Serenissima) \u00e8 un'autostrada italiana che attraversa da ovest a est l'intera pianura padana, partendo da Torino, passando per Milano, Venezia e terminando a Sistiana, frazione del comune sparso di Duino-Aurisina (TS), da cui prosegue verso Trieste, con soluzione di continuit\u00e0, con la classificazione RA 13. \u00c8 la terza autostrada italiana per lunghezza dopo la A1 e la A14.\nStoria.\nIl primo tratto \u00e8 stato quello tra Milano e Bergamo, realizzato e aperto da Societ\u00e0 Bergamasca Autovie il 24 settembre 1927 e prolungato fino a Brescia nel 1931.\nLa tratta Torino-Milano \u00e8 anch'essa una delle pi\u00f9 vecchie autostrade italiane. I lavori furono iniziati dalla Societ\u00e0 anonima autostrada Torino-Milano nell'aprile del 1930 e terminarono con l'inaugurazione il 25 ottobre 1932, sotto forma di autostrada a singola carreggiata di 8 metri di larghezza, con una corsia per senso di marcia. In quel periodo si pens\u00f2 ad un'unica arteria del nord Italia che potesse collegare le maggiori citt\u00e0: Torino, Milano, Brescia, Padova, Venezia, Trieste e Fiume, allora in Italia. Dopo la guerra, ristrettisi i confini di stato, il progetto fu ripreso col termine dell'autostrada fino al confine con il vecchio Territorio Libero di Trieste, nei pressi di Duino, termine attuale dell'autostrada. In seguito all'aumento del traffico, nel 1952 la carreggiata fu allargata a 10 metri, e a fine anni cinquanta si mise in cantiere il completo raddoppio; la seconda carreggiata apr\u00ec completamente al traffico nel 1962, con due corsie per senso di marcia. Alla fine di quel decennio, fu abolita la corsia di emergenza in modo da realizzare una terza corsia, riducendo per\u00f2 la larghezza delle corsie rispetto alla norma. Il risultato fu un'autostrada estremamente pericolosa, specie nei frequenti giorni di nebbia, per cui sin dagli anni ottanta si decisero ulteriori ampliamenti; l'occasione venne quando si decise di costruire parallelamente all'autostrada la nuova linea ferroviaria ad alta velocit\u00e0. I lavori, approvati nel 2000, dovevano permettere prima dell'apertura dei XX Giochi olimpici invernali del 2006 l'adeguamento dell'intero tracciato autostradale, con allargamento delle corsie di marcia e introduzione della corsia di emergenza nei tratti ancora dotati di piazzole di sosta ad intermittenza. Il tratto tra Torino e Novara \u00e8 stato completato nel 2013, nel 2017 quello tra Novara e Milano.\nIl tratto Brescia-Padova \u00e8 stato aperto al traffico il 10 febbraio 1962.\nIl tratto Venezia-Padova \u00e8 stato inaugurato il 15 ottobre 1933, mentre il tratto Venezia-Sistiana \u00e8 stato completato il 22 febbraio 1970 (il tratto da Palmanova a Monfalcone \u00e8 stato aperto al traffico il 30 luglio 1966, insieme al tratto Palmanova-Udine Sud dell'A23, quello da Latisana a Palmanova il 25 giugno 1967, quello da Portogruaro a Latisana l'8 maggio 1968 e il 22 febbraio 1970 sono stati aperti i rimanenti tratti Mestre-Portogruaro e Monfalcone-Sistiana, quest'ultimo realizzato raddoppiando un tratto della \"camionale\" costruita negli anni '40).\nDall'8 febbraio 2009 i due tratti autostradali sono collegati dal Passante di Mestre, mentre il vecchio tracciato \u00e8 stato riclassificato come autostrada A57.\nL'autostrada oggi.\nNel tratto Milano-Brescia il transito dei veicoli \u00e8 in media attorno alle 100.000 unit\u00e0 al giorno, con punte di 140.000, di cui una parte notevole (fino a 40.000 al giorno) di mezzi di grandi dimensioni (autobus, camion ed autotreni).\nL'indice degli incidenti dal 1999 al maggio 2007 \u00e8 passato da 51 a 43,5, contro la media nazionale passata da 59 a 44 (il numero indica il numero di incidenti/100 milioni di km percorsi).\nNel tratto Venezia-Trieste il transito di mezzi pesanti nel 2008 \u00e8 aumentato del 16% (circa 913\u00a0000 mezzi pesanti), mentre l'aumento del traffico complessivo \u00e8 stato del 105% dal 2004 al 2008.\nDa sempre questa autostrada \u00e8 considerata uno dei punti nevralgici della rete viaria italiana facendo parte di uno dei pi\u00f9 importanti \"corridoi\" europei che collegano l'estremit\u00e0 della Penisola iberica con le nazioni dei Balcani.\nIl suo percorso di circa 530 km \u00e8 gestito da societ\u00e0 diverse: S.A.T.A.P. (Torino-Milano), Autostrade per l'Italia (Milano-Brescia), Autostrada Brescia - Verona - Vicenza - Padova (Brescia-Padova), Concessioni Autostradali Venete (Padova-Venezia e Passante di Mestre) e Autovie Venete (Venezia-Trieste).\nDifferentemente dalle altre due grandi autostrade italiane, la A1 e la A14, la A4 non costituisce un corpo unico, ma \u00e8 suddivisa in due tronconi dall'area urbana di Milano, in corrispondenza della quale c'\u00e8 un tratto senza pedaggio.\nNumerose sono le interconnessioni con le altre grandi arterie autostradali. L'A4 \u00e8 costituita principalmente, nel tratto tra Settimo Torinese e l'autostrada A23, da tre corsie pi\u00f9 corsia d'emergenza (ad eccezione di pochi tratti in concomitanza del passaggio sopra fiumi, oltre ai tratti a quattro corsie tra Marcallo-Mesero e Milano-Ghisolfa e poi tra Milano est e Bergamo). Il tratto dal nodo di Palmanova a Sistiana invece \u00e8 ancora a due corsie, essendo la terza attualmente in fase di realizzazione (da Portogruaro a Latisana) o in progetto (da Palmanova a Villesse). Il tratto Villesse-Sistiana rester\u00e0 a due corsie per senso di marcia.\nI singoli tratti.\nTorino-Milano.\nQuesto tratto, gestito dalla concessionaria SATAP del gruppo Gavio, si snoda per 125\u00a0km (circa 100\u00a0km in territorio piemontese, il resto in Lombardia), \u00e8 pianeggiante e presenta un tracciato pressoch\u00e9 rettilineo. Il tracciato \u00e8 a due corsie per senso di marcia pi\u00f9 corsia di emergenza fino allo svincolo di Torino Abbadia di Stura; da qui in poi l'autostrada \u00e8 costituita da tre corsie per senso di marcia pi\u00f9 corsia di emergenza fino all'uscita Marcallo-Mesero (interconnessione per l'aeroporto della Malpensa) e quindi, da Marcallo-Mesero alla barriera di Milano, a quattro corsie pi\u00f9 corsia d'emergenza per senso di marcia.\nA Torino, l'inizio della A4 coincide col termine di corso Giulio Cesare, proprio sulla grande rotonda in corrispondenza della rampa di accesso posta a nord; arrivando in citt\u00e0, il lungo corso torinese \u00e8 in pratica un asse di penetrazione. In questa rotonda, tra l'altro, nel ramo a est si dipartiva anche la ex strada statale 11 Padana Superiore, il cui tratto iniziale coincide appunto con il lungo corso torinese.\nGli svincoli da Torino-Abbadia di Stura a Rondissone, passando per le tre uscite di Chivasso, sono liberi da pedaggio dal 1993, anno in cui, dopo accordi con gli enti locali tesi a ridurre il traffico nei centri abitati della zona e sul raccordo Torino-Chivasso, la barriera d'entrata fu spostata da Settimo a Rondissone. I primi 1,8\u00a0km di A4, ossia da Torino - C.so Giulio Cesare all'interconnessione di Settimo con la A5 sono in comune con la A5 Torino - Aosta. Lo svincolo di Cigliano al km 33 fu soppresso durante il riammodernamento dell'arteria.\nIn questo tratto si trovano le intersezioni con i raccordi verso la A5 e la A26 (Torino-Aosta-Monte Bianco e Genova Voltri-Gravellona Toce) nei pressi di Santhi\u00e0, con l'autostrada A26 (Voltri-Gravellona Toce) nei pressi di Biandrate e con la tangenziale Ovest di Milano nei pressi della barriera autostradale di Milano-Ghisolfa. I lavori per portare a 4 corsie il tratto fra la superstrada della Malpensa e il casello meneghino si sono ultimati nel 2017. Il tratto Torino-Milano ha termine nei pressi dello svincolo di Milano-Certosa.\nI circa 4\u00a0km di autostrada tra lo svincolo per la tangenziale ovest di Milano (barriera di Milano Ghisolfa) e lo svincolo di Milano Certosa, che scorrono a lato dell'area del polo fieristico di Rho-Pero, sostengono ogni giorno un importante volume di traffico.\nLa tratta Torino-Milano \u00e8 stata soggetta ad un lungo e ampio rifacimento (i cui lavori sono cominciati il 18 ottobre 2002), contestuale alla realizzazione della linea ferroviaria ad alta velocit\u00e0, per allargare le tre corsie e aggiungere quella d'emergenza; il costo totale dei lavori \u00e8 stato interamente a carico di SIAS/Satap per un importo pari a 1.03 miliardi di euro, finanziati al 50% da un prestito di Banca europea degli investimenti e al 50% da Unicredit, Mediobanca, Centrobanca e SACE. Il completamento dell'opera sarebbe dovuto avvenire entro la fine del 2014, successivamente spostato a novembre 2015. Nel maggio 2016 Satap annunci\u00f2 che l'intero progetto (ovvero tutti i lotti) sarebbero stati completati per maggio 2017. A giugno 2017 i lavori di ammodernamento e ampliamento della tratta sono stati completati, ad eccezione del lotto 2.3.\nNel 2019 hanno avuto inizio i lavori del lotto 2.3 (dalla barriera di Milano Ghisolfa allo svincolo di Milano-Certosa).\nMilano-Brescia.\nDall'allacciamento del quadrivio di Fiorenza (in corrispondenza dello svincolo per viale Certosa), dove vi \u00e8 l'innesto con l'Autostrada A8, ha inizio il tratto gestito dalla societ\u00e0 \"Autostrade per l'Italia S.p.A \"; proseguendo in direzione Brescia l'A4 attraversa le zone fortemente urbanizzate di Cormano, Cinisello Balsamo, Sesto San Giovanni e Brugherio. Nei pressi del comune di Monza, dove \u00e8 situata la barriera autostradale di Milano est, si collega con la tangenziale nord di Milano. All'altezza del casello di Agrate Brianza l'A4 si allaccia con la tangenziale est di Milano e poco dopo si collega con la nuova tangenziale est esterna di Milano che l\u00ec prende avvio (Agrate). La gestione da parte di Autostrade per l'Italia termina tra il casello di Brescia Ovest e quello di Brescia Centro (quest'ultimo per\u00f2 appartiene per intero alla gestione di Autovie Padane S.p.A. che \u00e8 concessionaria del tratto Brescia-Piacenza della A21).\nIl tratto compreso tra le barriere autostradali di Milano Ghisolfa e Milano est (Monza) viene denominato \"tratto urbano A4\" e tutti gli svincoli intermedi sono liberi, cio\u00e8 privi di casello.\nIl percorso Milano - Brescia, lungo circa 90\u00a0km, \u00e8 completamente pianeggiante e rettilineo, ad eccezione del \"curvone\" in concomitanza con il casello autostradale di Bergamo. In pratica, il tratto \u00e8 una specie di triangolo con il casello di Bergamo al vertice superiore.\nLa tratta Bergamo-Milano \u00e8 stata ampliata a quattro corsie pi\u00f9 corsia d'emergenza, aperte il 22 luglio 2007 in direzione Brescia e il 23 settembre 2007 in direzione Milano. In concomitanza coi lavori di ampliamento il casello di Trezzo sull'Adda \u00e8 stato ingrandito e spostato di circa due km verso Milano.\nIl tratto Bergamo-Brescia \u00e8 a 3 corsie, pi\u00f9 corsia di emergenza.\nSul tratto Milano-Brescia \u00e8 in funzione il sistema di rilevamento della velocit\u00e0 media con dispositivo Tutor.\nDal luglio 2014 esiste un percorso autostradale tra Brescia e Milano pi\u00f9 meridionale rispetto a quello dell'A4, non passante per Bergamo: la A35 BreBeMi. Da novembre 2017, nel versante bresciano, le due autostrade sono connesse direttamente (barriera di Castegnato situata qualche chilometro prima di Brescia ovest).\nBrescia-Verona-Vicenza-Padova e Padova-Venezia.\nPassata l'interconnessione con la A35 alla barriera di Castegnato (che qui ha inizio) e il successivo casello di Brescia ovest, alla progressiva chilometrica 217,600 (tra Brescia ovest e Brescia centro) cambia la societ\u00e0 di gestione autostradale, passando da \"Autostrade per l'Italia\" ad \"Autostrada Brescia Verona Vicenza Padova\" (societ\u00e0 con sede a Verona) anche se la modifica non viene avvertita se non grazie alla segnaletica verticale sulla carreggiata.\nIn corrispondenza dello svincolo di \"Brescia centro\" s'innesta l'autostrada A21, anch'essa originata a Torino, ma con un percorso pi\u00f9 meridionale rispetto alla A4 attraverso Asti, Alessandria, Voghera, Piacenza e Cremona. Il primo casello che rientra nella gestione della nuova societ\u00e0 concessionaria \u00e8 Brescia-est, che si trova al km 227, dopo l\u2019area di servizio \u201cSan Giacomo\u201d.\nQuesto tratto di circa 170\u00a0km si sviluppa parzialmente in territorio lombardo e per la maggior parte in Veneto con la presenza, nei primi chilometri tra \"Brescia est\" e \"Sommacampagna\", di alcuni saliscendi in presenza dell'attraversamento dell'anfiteatro morenico del Lago di Garda.\nNelle vicinanze di Verona si interseca l'autostrada A22 (Brennero-Modena) mentre nel tratto successivo, arrivando a Vicenza, si incontra anche l'unico tratto con la presenza di gallerie (2) di tutto il percorso (all'altezza dei Colli Berici, tra i caselli di Vicenza Ovest ed Est). Poco prima di esse, nel tratto tra i caselli di Montecchio Maggiore e Vicenza Ovest, era presente un restringimento della carreggiata, con uso della corsia d'emergenza, a causa di un cantiere rimasto abbandonato dal 2012 al 2017.\nSempre nei pressi di Vicenza si incontra lo svincolo per l'autostrada A31 verso Piovene Rocchette e Rovigo.\nA Padova c'\u00e8 l'innesto dell'autostrada A13 (Padova-Bologna) e un nuovo cambiamento nella gestione, che passa a \"Concessioni Autostradali Venete\" al km 363,724.\nPassante di Mestre.\nIl cosiddetto \"passante di Mestre\" \u00e8 il tratto autostradale dell'A4, lungo 32,3\u00a0km, che permette di evitare l'attraversamento dell'ex tratto urbano dell'A4, ora ridenominato A57 - tangenziale di Mestre.\nAperto l'8 febbraio 2009, \u00e8 gestito da CAV S.p.A. (50% ANAS, 50% Regione Veneto).\nLungo il percorso vi sono gli svincoli di Preganziol (aperto il 18 febbraio 2009), quello di Spinea (entrato in funzione il 15 luglio 2009) e quello di Martellago-Scorz\u00e8 (aperto il 1\u00ba aprile 2015); vi sono inoltre le due interconnessioni con l'A57-tangenziale di Mestre (alle estremit\u00e0 est e ovest) e l'interconnessione (aperta il 24 maggio 2009) con l'autostrada A27.\nL'apertura del passante ha comportato l'arretramento verso Venezia della precedente barriera di Venezia Est e dello svincolo di Quarto d'Altino (questi ultimi ora si trovano nell'A57), cos\u00ec come l'arretramento, sempre verso Venezia, della barriera di Venezia Nord della A27; questo per consentire il transito diretto, senza barriere, senza soluzione di continuit\u00e0, sul tratto autostradale tra Milano e Trieste, nonch\u00e9 tra la A4 e la A27.\nCon l'apertura del passante \u00e8 stata decongestionata l'attuale tangenziale di Mestre, tratto ora affiancato dal passante, e nella stessa A57 sono diminuiti gli incidenti stradali.\nVenezia-Trieste.\nIl tratto, di lunghezza complessiva di circa 120\u00a0km, \u00e8 interamente gestito da Autovie Venete e presenta per la quasi totalit\u00e0 del percorso solo due corsie oltre alla corsia d'emergenza. Il tratto \u00e8 per sessanta chilometri in territorio veneto, la cui ultima uscita di Portogruaro coincide con la parte iniziale della autostrada A28, sino ad entrare in Friuli-Venezia Giulia in provincia di Udine.\nA partire da inizio anni Duemila, in seguito alla notevole crescita economica dei paesi dell'Europa orientale, l'autostrada ha registrato il pi\u00f9 rapido aumento di traffico di mezzi pesanti rispetto a tutti gli altri valichi autostradali italiani. A questo si \u00e8 sommato l'aumento del traffico estivo in direzione delle coste slovene e croate. L'inadeguatezza dell'autostrada a far fronte al progressivo aumento di traffico fu evidente in seguito a numerosi gravi incidenti. Nel 2005 il CIPE approva il progetto di ampliamento a tre corsie per un tratto totale di 95\u00a0km dal Passante di Mestre alla diramazione dell'autostrada A34 a Villesse. Il 5 settembre 2008 il Presidente della regione autonoma Friuli-Venezia Giulia Renzo Tondo viene nominato Commissario delegato per l'emergenza in A4, carica che viene poi assunta dal successore Debora Serracchiani. Il 17 novembre 2014 viene inaugurato il primo lotto di 18\u00a0km da Quarto d'Altino a San Don\u00e0 di Piave. Attualmente sono in corso i lavori di allargamento fra Portogruaro e Palmanova e dovrebbero essere completati entro il 2021. Tra San Don\u00e0 di Piave e Portogruaro e tra Palmanova e Villesse i lavori non sono ancora iniziati. Nelle vicinanze di Palmanova dalla A4 si dirama l'autostrada A23 diretta in Austria attraverso il confine di Tarvisio; da qui \u00e8 possibile raggiungere Udine.\nNell'ultimo tratto si incontrano le uscite di Villesse (destinata a chi vuole uscire dall'Italia verso la Slovenia attraverso la frontiera di Gorizia utilizzando la nuova autostrada A34), di Ronchi dei Legionari (per l'aeroporto di Trieste e del Friuli-Venezia Giulia e il sacrario militare di Redipuglia) e il casello terminale di Trieste-Lisert. L'autostrada, non a pedaggio, prosegue con le uscite di Duino (solo da e per Venezia) e Sistiana, con connessione con la SR 14 e il raccordo autostradale 13, quest'ultimo naturale proseguimento dell'A4 verso Trieste e la Slovenia.\nNel tratto compreso tra Venezia est e Redipuglia, sono stati installati alcuni dispositivi \"safety tutor\" per il controllo della velocit\u00e0 media: il sistema, in uso alla polizia stradale, \u00e8 stato attivato dal 3 febbraio 2011 ed in poche ore ha rilevato centinaia di infrazioni dei limiti di velocit\u00e0, infrazioni che con il passare dei giorni si sono ridotte notevolmente fino a raggiungere la media delle altre tratte presidiate dai Tutor.\nStrade europee.\nLa A4 nei suoi vari tratti fa parte di diverse strade europee:\nRaccordo Est di Chivasso.\nNei primi anni novanta del XX secolo e nell'ambito della riqualificazione dell'autostrada Torino-Milano, tra le opere connesse la concessionaria SATAP ricevette l'appalto per il potenziamento dell'ex SP91 che convogliava verso l'autostrada il traffico dei paesi della cintura orientale di Chivasso. Essa integr\u00f2 l'arteria al suo sistema autostradale, considerandola un prolungamento dell'uscita di Chivasso est.\nIl raccordo \u00e8 lungo cinque chilometri, \u00e8 dotato di un'unica uscita intermedia, e sui pannelli integrativi che identificano i cavalcavia viene indicata come A4, autostrada da cui dipende.\nBretella di Latisana.\nIn occasione dell'apertura del nuovo casello di Latisana nel 2010 \u00e8 stata aperta questa breve bretella che collega l\u2019uscita medesima alla SS14. \u00c8 lunga complessivamente 2,6\u00a0km, ma solo dalla chilometrica 0 a 1,5\u00a0km \u00e8 classificata come autostrada. \u00c8 dotata di un\u2019uscita al km 1,6\u00a0km per la SP75.\nIncidenti.\nLa maggior parte degli incidenti pi\u00f9 gravi \u00e8 avvenuta come conseguenza della scarsa visibilit\u00e0 dovuta alle frequenti e fitte nebbie della Pianura Padana.\nIl 23 dicembre 1987 nel tratto compreso tra Bergamo e Brescia persero la vita sei persone.\nIl 25 gennaio 1989 un maxi-tamponamento avvenuto nei pressi del casello di Grumello del Monte in condizioni di fitta nebbia caus\u00f2 la morte di otto persone.\nIl 9 febbraio 1993 un maxi-tamponamento dovuto alla nebbia tra Santhi\u00e0 e Carisio coinvolse oltre 200 veicoli e provoc\u00f2 nove morti e 97 feriti.\nIl 12 febbraio 1996 la scarsa visibilit\u00e0 dovuta a una nebbia molto fitta (venti metri di visibilit\u00e0) provoc\u00f2 tre incidenti quasi in contemporanea su entrambe le carreggiate nella tratta compresa tra Montebello e Soave, coinvolgendo 300 veicoli; morirono 12 persone e vi furono oltre cento feriti e il tratto autostradale tra Vicenza e Verona venne chiuso al traffico per l'intera giornata.\nIl 13 marzo 2003 il tratto Cessalto-Noventa della A4 \u00e8 stato teatro di uno dei pi\u00f9 gravi maxi tamponamenti della storia stradale italiana, con 13 morti e 98 feriti. La causa fu la scarsa visibilit\u00e0 dovuta alla nebbia che caus\u00f2 alcuni ribaltamenti di autovetture e l'innesco di un incendio subito domato da un elicottero dei vigili del fuoco.\nL'8 agosto 2008 avvenne la strage di Cessalto: un camion proveniente da Venezia improvvisamente sfond\u00f2 il guardrail e fin\u00ec nella carreggiata opposta, investendo 3 autovetture e un camion e provocando lo scoppio dei serbatoi che causarono un imponente incendio. Si contarono 7 morti e alcuni feriti. Nonostante la causa ufficiale dello sbandamento del TIR sia stata attribuita a un malore dell'autista, un polacco, non \u00e8 stato mai chiarito cosa successe all'interno del camion prima dell\u2019incidente. Il caso fu archiviato nel 2013."}
{"id": "235517", "revid": "1543377", "url": "https://it.wikipedia.org/wiki?curid=235517", "title": "Kansas City Royals", "text": "I Kansas City Royals sono una delle squadre professionistiche di baseball della Major League Baseball (MLB), con sede a Kansas City, Missouri. Sono membri della Central division della American League. A partire dal 1973, i Royals disputano le loro gare interne al Kauffman Stadium, precedentemente noto come Royals Stadium. La squadra si \u00e8 qualificata quattro volte per le World Series, vincendo nel 1985 e 2015 e perdendo nel 1980 e 2014.\nIl nome \"Royals\" nacque in origine da \"American Royal\", uno spettacolo di bestiame, cavalli, rodeo e una competizione di barbeque tenuta annualmente a Kansas City dal 1899. Tale denominazione si abbina in qualche modo al tema delle altre squadre professionistiche della citt\u00e0, inclusi i Kansas City Chiefs della NFL, gli ex Kansas City Kings della NBA e gli ex Kansas City Monarchs della Negro National League.\nEntrati nella American League come franchigia di espansione nel 1969, assieme ai Seattle Pilots, il club fu fondato dall'uomo d'affari di Kansas City Ewing Kauffman. La franchigia vi si stabil\u00ec grazie a Stuart Symington, allora Senatore dello Stato del Missouri, che richiese una nuova franchigia per la citt\u00e0 dopo gli che i Kansas City Athletics (la squadra della citt\u00e0 dal 1955 al 1967) si trasferirono a Oakland, California, nel 1968.\nLa nuova squadra divenne in breve tempo competitiva, raggiungendo i playoff per sette volte dal 1976 al 1985, vincendo un titolo delle World Series e un altro della AL, guidata da stelle come George Brett, Frank White, Willie Wilson e Bret Saberhagen. La squadra si mantenne su buoni livelli fino met\u00e0 degli anni novanta, ma ebbe solamente una stagione con un record positivo tra il 1995 e il 2012. Per 28 stagioni consecutive, tra il titolo del 1985 e il 2014, i Royals non si sono qualificati per i playoff della Major League Baseball, una delle strisce negative pi\u00f9 lunghe dall'introduzione del sistema delle wild card nel baseball. Tale periodo negativo si chiuse nel 2014 quando la squadra si assicur\u00f2 la sua prima wild card, raggiungendo le World Series, perse per quattro gare a tre contro i Giants. L'anno seguente si \u00e8 qualificata nuovamente per la finalissima, dove ha vinto contro i New York Mets il suo secondo titolo, a trent'anni dal primo successo.\nStoria.\n1969-1979: primi anni.\nI Royals iniziarono a giocare nel 1969 a Kansas City. Nella loro gara inaugurale, l'8 aprile, batterono i Minnesota Twins 4\u20133 in 12 inning.\nLa squadra venne costruita velocemente tramite diversi scambi dal suo primo general manager, Cedric Tallis, inclusi quelli per Lou Piniella, che vinse il titolo di Rookie dell'anno nella stagione regolare, l'esterno centro Amos Otis, che fu la prima stella della squadra, il prima base John Mayberry, il seconda base Cookie Rojas e l'interbase Fred Patek. I Royals investirono sulle loro affiliate della minor league, che avrebbero portato future stelle come i lanciatori Paul Splittorff e Steve Busby, gli interni George Brett e Frank White e l'esterno Al Cowens.\nNel 1971, la squadra ebbe la prima stagione con un bilancio positivo, col manager Bob Lemon che la guid\u00f2 al secondo posto. Nel 1973, diretti dal manager Jack McKeon, i Royals adottarono le loro tipiche uniformi azzurre in trasferta e si trasferirono dal Municipal Stadium al Royals Stadium (ora noto come Kauffman Stadium).\nL'All-Star Game del 1973 fu tenuto al Royals Stadium, con Otis e Mayberry che partirono come titolari per l'American League. L'evento era stato tenuto in precedenza nel 1960 al Municipal Stadium quando gli Athletics avevano sede a Kansas City.\nIl manager Whitey Herzog sostitu\u00ec McKeon nel 1975 e i Royals diventarono presto una franchigia dominante nella Western Division dell'American League, conquistandola per tre anni consecutivi dal 1976 al 1978. Nei playoff per\u00f2, la squadra fu sempre battuta dai New York Yankees nelle American League Championship Series.\n1980-1984: periodo di transizione.\nA fine stagione 1979 dopo un secondo posto nella propria divisione, il GM Herzog fu licenziato e sostituito da Jim Frey. Con questi al comando come GM nel 1980 dopo un'ottima stagione coronata con la vittoria delle West Division, i Royals centrarono le finali delle World Series dopo aver sconfitto in una serrata finale di American League gli allora favoriti New York Yankees, con un fuoricampo di George Brett.\nNelle finali delle World Series trovarono contro i Philadelphia Phillies che vinsero in 6 partite. Nel 1981 ci fu un'eliminazione precoce dagli Oakland Athletics. Nel 1982 i Royals arrivarono secondi dietro i Chicago White Sox. Nel 1983 George Brett fu scoperto usare in una partita con gli acerrimi rivali degli Yankees una mazza pi\u00f9 lunga di 17 cm del normale. Malgrado ci\u00f2 i Royals conclusero una buona stagione grazie anche all'innesto di giocatori che faranno la storia della squadra nel 1985.\n1985: la vittoria delle World Series.\nNel 1985, i Royals vinsero per la sesta volta in dieci anni il titolo della propria division, grazie anche al fresco vincitore del Cy Young Bret Saberhagen che in quella stagione chiuse con un record di 20-6. Nei playoff, nelle finali dell'American League, incontrarono i Toronto Blue Jays che condussero la serie per 3-1, finch\u00e9 Kansas City ribalt\u00f2 la serie per 4-3. Le finali delle World Series si disputarono contro i St. Louis Cardinals nel derby dello stato del Missouri. Nelle prime battute della serie i Royals si ritrovarono nuovamente in svantaggio per 3-1, ma furono nuovamente capaci di ribaltare la serie per 4-3 vincendo il loro primo titolo. Come miglior giocatore della finale fu eletto Bret Saberhagen,\n1986-2013.\nAnche se negli anni successivi la squadra ha avuto fra le proprie fila buoni giocatori, non riuscirono pi\u00f9 a qualificarsi per i playoff. Negli anni 2000 passarono per il club giocatori del calibro di Zack Greinke, in seguito passato ai Milwaukee Brewers, Carlos Beltr\u00e1n, Johnny Damon e Mike Sweeney, ma nonostante ci\u00f2 la squadra non raggiunse i fasti degli anni 1979-1980.\nNel 2012 la squadra vide tra le proprie fila future stelle del calibro di Eric Hosmer, Mike Moustakas e Alex Gordon, oltre agli affermati Billy Butler, il 2 volte ALL-Star Joakim Soriae Jeff Francoeur, il veterano Bruce Chen.\nDal mercato dei free agent lasciarono Kansas City Melky Cabrera, rivelazione del 2011, ma giunsero dai Los Angeles Dodgers il 3 volte All-Star Jonathan Broxton che firm\u00f2 un contratto da un anno dal valore di 4 milioni di dollari e dai San Francisco Giants dallo scambio di Cabrera \u00e8 arrivato lo starter pitcher Jonathan S\u00e1nchez.\n2015: la seconda vittoria delle World Series.\nNel 2015, i Royals vinsero il primo titolo di division dal 1985. Giunsero alla pausa per l'All-Star Game col miglior record dell'American League (52\u201334) e continuarono a vincere nella seconda parte della stagione. Il 26 luglio la squadra scambi\u00f2 tre giovani prospetti per il lanciatore All-Star 2014 Johnny Cueto per rinforzare il reparto, oltre ad aggiungere il versatile Ben Zobrist. La stagione regolare si chiuse con un bilancio di 95\u201367, il migliore dell'American League e della franchigia dal 1980.\nNelle Division Series, i Royals affrontarono gli Houston Astros. In svantaggio 2\u20131 nella serie e sotto nel punteggio per 6\u20132 nell'ottavo inning di gara 4, la squadra rimont\u00f2 segnando cinque punti e vincendo 9\u20136, prima che un'ottima prova di Cueto in gara 5 la portasse alle ALCS. L\u00ec i Royals superarono i Toronto Blue Jays in gara 6, conquistando un posto nelle World Series 2015 contro i New York Mets.\nI Royals vinsero il loro secondo titolo battendo i Mets per quattro gare a una. La vittoria decisiva fu quella per 7-2 in trasferta al 12\u00ba inning della quinta partita, dove la squadra era arrivata al nono inning in svantaggio di 2 punti. L'ultima frazione di gioco fu aperta da un singolo di Perez, cui subentr\u00f2 Jarrod Dyson come pinch-runner che and\u00f2 a segnare il primo punto del vantaggio. P\u00e9rez fu premiato unanimemente come MVP delle World Series."}
{"id": "235525", "revid": "451735", "url": "https://it.wikipedia.org/wiki?curid=235525", "title": "Antonello Riva", "text": "\u00c8 stato uno dei pi\u00f9 grandi campioni della pallacanestro italiana: detiene ancora oggi il record di punti segnati nel campionato di Serie A e in Nazionale, con la quale ha conquistato l'oro ai campionati europei del 1983. \u00c8 stato un giocatore solido, resistente, determinato e, soprattutto era un tiratore estremamente preciso e prolifico. Soprannominato \"Nembo Kid\", occupava il ruolo di guardia tiratrice e, talvolta, di ala piccola.\nCaratteristiche tecniche.\nDotato di una massiccia struttura fisica che gli valse il soprannome di \"Nembo Kid\", disponeva di mezzi atletici di spessore. Fu un eccellente tiratore, mortifero soprattutto in uscita dai blocchi grazie alla sua tecnica e alla sua rapidit\u00e0.\nCarriera.\nClub.\nCresciuto a Rovagnate, la societ\u00e0 ARS Associazione Rovagnate Sport lo avvi\u00f2 alla pallacanestro. Esord\u00ec in prima divisione FIP nel 1975 con ARS, societ\u00e0 che vinse il campionato di prima divisione grazie anche all'apporto di Riva, in campo nonostante la giovanissima et\u00e0.\nAll'et\u00e0 di 14 anni fu acquistato alla Pallacanestro Cant\u00f9. Debutt\u00f2 in Serie A1 a soli 16 anni nel corso della stagione 1977-78, quando il coach dell'epoca Arnaldo Taurisano decise di promuoverlo in prima squadra. Il successore di Taurisano sulla panchina canturina, Valerio Bianchini, decise di puntare forte su di lui tanto da creargli spazio andando a tagliare l'ala Terry Stotts per ingaggiare il lungo Tom Boswell durante l'annata 1980-81 (fu la prima volta in cui un giocatore straniero veniva tagliato a Cant\u00f9). I brianzoli chiusero quella stagione con la conquista del terzo scudetto della loro storia, il primo e unico della carriera di Riva. Il 25 marzo 1982 la Squibb \u2013 questo lo sponsor di allora \u2013 sal\u00ec per la prima volta sul tetto d'Europa battendo il Maccabi Tel Aviv per 86-80 nella finale di Coppa dei Campioni giocata a Colonia, partita in cui Riva contribu\u00ec con 16 punti. L'anno successivo la Ford Cant\u00f9 biss\u00f2 il titolo europeo nella finale tutta lombarda contro la Billy Milano, vinta 69-68 a Grenoble grazie anche ai 18 punti di Riva, miglior marcatore dei suoi insieme a Wallace Bryant.\nNel febbraio 1985, durante la trasferta di Reggio Emilia, fu vittima di un grave infortunio al ginocchio che rischi\u00f2 di compromettere la sua carriera.\nNell'estate 1989 Riva, che era reduce da una stagione da 31,2 punti di media a partita, venne ceduto da Cant\u00f9 ai rivali dell'Olimpia Milano per una cifra record che venne quantificata dalla stampa in 8 miliardi di lire. Al tempo stesso, la dirigenza delle \"Scarpette Rosse\" cedette la guardia titolare Roberto Premier alla Virtus Roma. Nel capoluogo lombardo, Riva rimase per cinque stagioni, durante le quali viaggi\u00f2 a 23,1 punti di media. A livello di squadra, in quegli anni Milano raggiunse una finale scudetto nel 1991 (persa 3-2 contro la Juvecaserta), una finale di Coppa Italia sempre nel 1991 (persa contro Verona) e conquist\u00f2 la Coppa Kora\u0107 1992-1993 grazie al doppio successo su Roma. \nIn vista della stagione 1994-95 divent\u00f2 la nuova guardia della\u00a0Scavolini Pesaro, squadra che aveva appena perso la sua stella Carlton Myers. Riva vest\u00ec i colori dei marchigiani per due stagioni, nelle quali realizz\u00f2 mediamente 16,4 punti a gara.\nNel 1996, a 34 anni, scese in Serie A2\u00a0accettando l'offerta di Gorizia. Al termine del secondo e ultimo anno di Riva in terra giuliana, la squadra centr\u00f2 la promozione in Serie A1. Egli contribu\u00ec con 15,3 punti di media in regular season e 13 di media nelle sette gare play-off disputate.\nA nove anni di distanza da quando aveva lasciato la Pallacanestro Cant\u00f9, nell'estate 1998 torn\u00f2 ad essere un giocatore del club brianzolo. Il 9 aprile 2000, in occasione della trasferta di Reggio Emilia, strapp\u00f2 ad Oscar Schmidt il record di punti totali segnati in Serie A, allora fissato a quota . La sua seconda parentesi canturina, durata quattro stagioni, si chiuse nel 2001-02 quando i biancoblu vennero eliminati dalla Fortitudo Bologna per 3-2 nelle semifinali scudetto. Essa fu anche l'ultima delle sue 25 annate trascorse in Serie A, durante le quali totalizz\u00f2 complessivamente punti.\nRiva scese poi in Serie B d'Eccellenza nell'agosto 2002, quando approd\u00f2 alla Virtus Rieti con cui ebbe l'opportunit\u00e0 di giocare al fianco del figlio Ivan, ala nata nel 1983. A fine stagione, il club laziale \u2013 alla cui guida c'era Tonino Zorzi \u2013 usc\u00ec ai quarti di finale dei play-off contro Vigevano. L'anno seguente, con la societ\u00e0 che nel frattempo cambi\u00f2 propriet\u00e0 e denominazione in Nuova A.M.G. Sebastiani, gli amarantoceleste conquistarono sia la Coppa Italia di Serie B che la promozione in Legadue, quest'ultima ottenuta il 12 giugno 2004 alla fine di un tabellone play-off in cui capitan Riva gioc\u00f2 convivendo con alcuni problemi fisici. Inizi\u00f2 da giocatore di Rieti anche il campionato di Legadue 2004-2005 ma, dopo aver giocato sette partite e non essere entrato all'ottava giornata, nel novembre 2004 annunci\u00f2 a sorpresa a stagione in corso il proprio ritiro dal basket giocato all'et\u00e0 di 42 anni.\nIn contemporanea al ritiro da giocatore, divenne general manager dello stesso club reatino, ruolo che mantenne fino al 2008. Tra il 2008 e il 2010 fu general manager del Veroli Basket in Legadue, poi per un anno venne assunto dalla Juvecaserta in Serie A sempre con il medesimo incarico, sostituendo Claudio Coldebella. Nel 2011-12 fu il DS della Virtus Roma, mentre nel 2013-14 ricopr\u00ec lo stesso ruolo a Barcellona Pozzo di Gotto, in Divisione Nazionale A Gold.\nNel 2014-15, a 52 anni, torn\u00f2 in campo disputando alcune partite del campionato di Promozione con la maglia del Leopandrillo Cant\u00f9.\nNazionale.\nIn azzurro, Riva fu tra i dodici convocati del CT Sandro Gamba che vinsero la medaglia d'oro agli Europei 1983. Otto anni pi\u00f9 tardi vinse invece la medaglia d'argento agli Europei 1991, competizione in cui partecip\u00f2 anche nel 1987 e 1989. Oltre a ci\u00f2, nel 1984 venne convocato per le Olimpiadi di Los Angeles, mentre nel 1986 e nel 1990 prese parte ai Mondiali.\nCon la nazionale maggiore scese in campo 206 volte in totale \u2013 nono posto assoluto nella classifica di presenze \u2013 realizzando complessivamente punti. Esso \u00e8 tuttora il record di punti segnati in maglia azzurra, 925 in pi\u00f9 rispetto al secondo in classifica, Dino Meneghin. Inoltre, nella classifica dei migliori marcatori delle singole partite, Riva non solo \u00e8 in testa avendo realizzato 46 punti contro la Svizzera a Forl\u00ec il 29 ottobre 1987, ma il suo nome compare quattro volte nelle prime dieci posizioni.\nIl 2 agosto 2008 divenne campione d'Europa con la nazionale azzurra Over-45 allenata da Alberto Bucci."}
{"id": "235527", "revid": "108751", "url": "https://it.wikipedia.org/wiki?curid=235527", "title": "Minnesota Twins", "text": "I Minnesota Twins sono una delle squadre professionistiche di baseball della Major League Baseball (MLB), con sede a Minneapolis, nel Minnesota. Sono membri della Central division della American League.\nLa squadra nacque col nome di Washington Senators, giocando a Washington dal 1901 al 1960 e vincendo le World Series nel 1924. Nel 1961 la squadra si \u00e8 trasferita a Minneapolis dove ha vinto le World Series nel 1987 e nel 1991. Dal 2010 gioca gli incontri casalinghi al Target Field. Prima, le partite erano disputate allo Hubert H. Humphrey Metrodome, uno stadio coperto dal tetto gonfiabile.\nStoria.\nPanoramica.\nI Minnesota Twins sono una delle 29 squadre della Major League Baseball con sede nello stato di Minnesota, nella citt\u00e0 di Minneapolis, che giocano nella Central Division. Il nome Twins deriva da \"Twin Cities\" (\"citt\u00e0 gemelle\"), nome popolare della grande area urbana formatasi attorno alle due citt\u00e0 principali dello stato: Minneapolis e Saint Paul.\nDal 1961 al 1981 hanno giocato le proprie partite casalinghe al Metropolitan Stadium e dal 1982 al 2009 al ribattezzato Hubert H. Humphrey Metrodome. Il 12 aprile 2010 hanno giocato la prima partita casalinga nel nuovo Target Field.\nWashington Senators.\nI Washington Senators trascorsero il loro primo decennio di esistenza in fondo alle classifiche dell'American League. Le loro fortune iniziarono a mutare con l'arrivo del lanciatore diciannovenne Walter Johnson nel 1907. Johnson esplose nel 1911 con 25 vittorie, anche se i Senators terminarono al settimo posto. Nel 1912 la squadra miglior\u00f2 la squadra drasticamente, guidando la lega in media PGL (ERA) e strikeout. Johnson vinse 33 partite mentre il compagno di squadra Bob Groom altre 24, lanciando i Senators al secondo posto. La squadra continu\u00f2 a giocare bene nel 1913, con Johnson che vinse un massimo in carriera di 35 partite, finendo nuovamente al secondo posto. Washington ebbe per\u00f2 un altro periodo di declino nel decennio successivo. Dopo una serie di stagioni mediocri, un ringiovanito Johnson si riprese nel 1924 vincendo 23 partite e i Senators vinsero il loro primo pennant dell'American League della loro storia.\nI Senators affrontarono i favoriti New York Giants di John McGraw nelle World Series 1924. La serie si protrasse fino a gara 7, dove Washington si trov\u00f2 in svantaggio per 3 a 1 nell'ottavo inning, riuscendo per\u00f2 a rimontare e a vincere il suo primo titolo Queste sarebbero state le uniche World Series conquistate durante i sessant'anni della franchigia a Washington.\nL'anno successivo, il club vinse di nuovo il pennant dell'American League ma fu sconfitto nelle World Series del 1925 contro i Pittsburgh Pirates. Dopo il ritiro di Walter Johnson nel 1927, fu assunto come manager dei Senators. Dopo alcune stagioni negative, la squadra torn\u00f2 a competere per il titolo nel 1930. Nel 1933, il proprietario Clark Griffith ritorn\u00f2 alla formula che aveva funzionato con se stesso nove anni prima: il ventiseienne interbase Joe Cronin fu nominato allenatore-giocatore. I Senators ebbero un record di 99\u201353 e vinsero la AL con sette gare di vantaggio sui New York Yankees, venendo per\u00f2 sconfitti nelle World Series dai Giants. Dopo tale sconfitta, la squadra precipit\u00f2 al settimo posto e l'affluenza allo stadio inizi\u00f2 a calare. Malgrado il ritorno di Harris come manager nel periodo 1935\u201342 e di nuovo nel 1950\u201354, Washington fu per la maggior parte delle 25 stagioni consecutive una franchigia perdente. Nel 1954, i Senators firmarono il futuro membro della Hall of Fame Harmon Killebrew, il quale nel 1959 guid\u00f2 la lega con 42 fuoricampo.\nDopo la morte di Griffith nel 1955, il nipote Calvin eredit\u00f2 la presidenza della squadra. Questi vendette il Griffith Stadium alla citt\u00e0 di Washington, dando adito alle speculazioni sul possibile trasferimento della squadra. Nel 1957, dopo dei contatti con la citt\u00e0 di San Francisco (dove alla fine della stagione si sarebbero trasferiti i New York Giants), Griffith inizi\u00f2 delle trattative con le citt\u00e0 di Minneapolis\u2013St. Paul. L'American League inizialmente si oppose al trasferimento, che fu per\u00f2 finalizzato nel 1960. I Washington Senators divennero cos\u00ec i Minnesota Twins.\nI Minnesota Twins.\nI Twins vennero bene accolti nel Minnesota quando vi giunsero nel 1961. Essi portarono un nucleo di giocatori di talento: Harmon Killebrew, Bob Allison, Camilo Pascual, Zoilo Versalles, Jim Kaat, Earl Battey e Lenny Green. Tony Oliva, che vinse il titolo di miglior battitore della AL nel 1964, 1965 e 1971, fece il suo debutto nel 1962. Quell'anno, i Twins vinsero 91 gare, il loro massimo dal 1933. Grazie alle 21 vittorie di Mudcat Grant, Versalles che fu premiato come MVP della lega e il titolo di miglior battitore di Oliva, i Twins vinsero 102 gare il pennant della American League 1965, ma furono sconfitti nelle World Series dai Los Angeles Dodgers in sette partite.\nNegli anni settanta, la squadra ebbe otto stagioni consecutive con pi\u00f9 sconfitte che vittorie, mentre Killebrew se ne and\u00f2 dopo il 1974. Il proprietario Calvin Griffith ebbe difficolt\u00e0 finanziarie con l'inizio della free agency, costando alla squadra diversi giocatori di valore. Nel 1975, Rod Carew vinse il quarto titolo consecutivo di miglior battitore della AL, dopo avere gi\u00e0 raggiunto Ty Cobb quale unico altro giocatore ad avere guidato la MLB in media battuta per tre anni consecutivi. Nel 1977, Carew batt\u00e9 con .388, la pi\u00f9 alta percentuale nel baseball dal .406 di Ted Williams dei Boston Red Sox nel 1941. Per quelle prestazioni fu premiato come MVP della lega. Nel 1978 vinse un altro titolo di miglior battitore, con .333.\nIl miglior periodo di successi avvenne a cavallo di met\u00e0 anni ottanta e inizio anni novanta quando in squadra c'erano giocatori del calibro di Kent Hrbek, Bert Blyleven, Frank Viola e Kirby Puckett che riuscirono a vincere la loro seconda e terza World Series."}
{"id": "235528", "revid": "108751", "url": "https://it.wikipedia.org/wiki?curid=235528", "title": "Baltimore Orioles", "text": "I Baltimore Orioles sono una delle squadre professionistiche di baseball della Major League Baseball (MLB), con sede a Baltimora, Maryland. Sono membri della East Division della American League (AL). Sono uno degli otto membri fondatori della lega quando questa fu costituita nel 1901 con Ban Johnson come presidente; inizialmente la squadra aveva sede a Milwaukee, Wisconsin col nome di Milwaukee Brewers, prima di trasferirsi a St. Louis, Missouri divenendo i St. Louis Browns. Dopo 52 anni con scarse soddisfazioni a St. Louis, la franchigia fu acquisita nel novembre 1953 da un gruppo di uomini d'affari di Baltimora, guidato da Clarence Miles. Il club fu trasferito ufficialmente nella 1954, adattando il nome \"Orioles\" in onore dell'uccello ufficiale dello Stato del Maryland. Il nome Orioles era stato spesso usato da precedenti squadre sia nelle major che nelle minor league baseball con sede a Baltimora, inclusa la franchigia che sarebbe diventata i New York Yankees. I soprannomi della squadra sono \"O's\" e \"Birds\".\nGli Orioles ebbero grandi successi tra il 1964 e il 1983, oltre che a met\u00e0 degli anni novanta, vincendo complessivamente nove titoli di division (1969\u20131971, 1973\u20131974, 1979, 1983, 1997, 2014), sei titoli dell'American League (1966, 1969\u20131971, 1979, 1983) e tre World Series (1966, 1970, 1983). Cinque loro giocatori sono stati premiati come MVP della stagione: il terza base Brooks Robinson nel 1964, l'esterno Frank Robinson nel 1966, il prima base Boog Powell nel 1970 e l'interbase Cal Ripken, Jr. nel 1983 e nel 1991).\nUna delle franchigie dotate di maggior storia nella major league, gli O's hanno subito una serie negativa di 14 stagioni consecutive con un record negativo dal 1998 al 2011. Il 2012 \u00e8 tornato un record positivo, facendo ritorno ai playoff per la prima volta dal 1997. Nel 2014 vinsero la propria division, qualificandosi per le American League Championship Series per la prima volta in 17 anni, dopo avere battuto i Detroit Tigers nelle American League Division Series 2014.\nLa storia.\nGli originali Orioles.\nI Baltimore Orioles furono una delle squadre pi\u00f9 importanti che militavano nella National League di fine Ottocento. Avendo in Wee Willie Keeler, Hugh Jennings, Wilbert Robinson, e Joe Kelley il loro nucleo di squadra, gli Orioles dominarono la National League negli anni novanta di quel secolo.\nNonostante gli ottimi risultati di squadra, la franchigia fu vittima della riorganizzazione della lega avvenuta a fine secolo e scomparirono nel 1899.\nNel 1901, tuttavia, Ban Johnson, presidente della Western League, una lega minore della regione centrale degli Stati Uniti, approfittando di quanto accaduto due anni prima, organizz\u00f2 una espansione della propria lega proprio nelle citt\u00e0 scartate dalla National League: Washington, Cleveland e Baltimora.\nNacque cos\u00ec la American League.\nGli anni nell'American League.\nLa nuova squadra di Baltimora riprese il nome di Orioles e guidati da John McGraw finirono la stagione regolare quarti con un rispettabile record di 68-65.\nNel gennaio del 1903 ci fu un importante incontro tra Ban Johnson e Henry Pullman della National League, in cui i due presidenti raggiunsero un accordo: le due leghe avrebbero continuato a coesistere avendo entrambi lo status di leghe maggiori, furono stabilite regole e campionati simili e vennero istituite le World Series. Ban Johnson per\u00f2 pretese di ottenere una franchigia a New York per rendere pi\u00f9 competitiva la propria lega, ricevendo l'appoggio di tutti gli altri proprietari, escluso solo John T. Brush proprietario dei New York Giants militanti nella National League.\nLa franchigia scelta per lo spostamento fu proprio quella degli Orioles che quindi si trasfer\u00ec a Manhattan prendendo il nome di New York Highlanders ma diventando ben presto famosa come New York Yankees.\nGli attuali Orioles.\nNel 1952 i St. Louis Browns si ritrovarono ad un passo dal trasferimento a Los Angeles. Tuttavia, visto che nessun'altra squadra dell'American League aveva sede nella costa ovest, i problemi di spostamento all'interno della lega sarebbero stati enormi. Il trasferimento salt\u00f2, ma la questione per i Browns rimase aperta: ormai considerati unanimemente la seconda squadra di Saint Louis, dopo pi\u00f9 famosi St. Louis Cardinals, i Browns colsero l'occasione per una svolta e nel 1953 prima vendettero il loro campo da gioco ai Cardinals stessi e poi si trasferirono a Baltimora.\nGiunta nel Maryland la franchigia riacquist\u00f2 l'originale nome di Baltimore Orioles diventando in poco tempo una delle squadre con pi\u00f9 seguito nell'American League.\nIl presente.\nDopo i primi anni difficili gli Orioles trovarono una continuit\u00e0 di risultati che li port\u00f2 alla loro prima apparizione alle World Series nel 1966, coronata dal loro primo titolo. Le stagioni migliori stavano inoltre per arrivare: a cavallo tra gli anni sessanta e i '70 gli Orioles arrivarono alle World Series per ben quattro volte conquistando il secondo titolo nel 1970.\nInfine nel 1983, dopo una regular season da 98 vittorie, i Baltimore Orioles vinsero il loro terzo titolo, potendo festeggiare la stagione successiva come campioni in carica il loro 30\u00ba anniversario.\nGli Orioles hanno chiuso la stagione 2006 con un record negativo di 70 vinte e 92 perse.\nStatistiche e date storiche.\nLa migliore stagione per la franchigia \u00e8 stata quella 1969 quando gli Orioles chiusero con un record di 109 vinte e 53 perse; la peggiore \u00e8 stata quella del 2018 con un record di 47 vinte e 115 perse.\nLe apparizione dei Baltimore Orioles alle World Series sono sei: 1966, 1969, 1970, 1971, 1979, 1983, con tre vittorie, nel 1966 contro i Los Angeles Dodgers, nel 1970 contro i Cincinnati Reds e nel 1983 contro i Philadelphia Phillies.\nL'ultima stagione con record positivo della squadra risale al 1997 quando gli Orioles chiusero con un record di 96 gare vinte e 66 perse.\nPer cinque volte un giocatore degli Orioles ha ricevuto il Major League Baseball Most Valuable Player Award: nella stagione 1964 Brooks Robinson, nel 1966 Frank Robinson, nel 1970 Boog Powell mentre nelle stagioni 1983 e 1991 Cal Ripken Jr.\nPer due volte un manager degli Orioles ha ricevuto il Manager of the Year award: nel 1989 Frank Robinson e nella stagione 1997 Davey Johnson\nPer sei volte un giocatore al primo anno degli Orioles ha ricevuto il MLB Rookye of the Year award: \u00e8 successo nella stagione 1960 a Ron Hansen, nel 1965 a Curt Blefary, nel 1973 ad Al Bumbury, nel 1977 ad Eddie Murray, nella stagione 1982 a Cal Ripken Jr. e infine nel 1989 a Gregg Olson.\nIl 6 settembre del 1995 contro i California Angels, Cal Ripken, Jr. ha giocato la sua 2131\u00aa partita consecutiva nella MLB stabilendo il nuovo record della lega. Il precedente record resisteva da cinquantasei anni e apparteneva a Lou Gehrig.\nLa citt\u00e0 di Baltimora ha ospitato per due volte il Major League Baseball All-Star Game, uno nel 1958 e uno nel 1993; per sei volte un giocatore degli Orioles ha ricevuto il MLB All-Star Game MVP award: Brook Ronbinson nel 1966, Frank Robinson nel 1971, Cal Ripken Jr. nel 1991 e nel 2001, Roberto Alomar nel 1998 e Miguel Tejada nel 2005.\nTradizioni.\nDal 1980 \u00e8 in vigore una particolare tradizione a Cadmen Yards: durante il settimo inning viene suonata la canzone \"Thank God I'm A Country Boy\" di John Denver, solitamente dopo il motivetto \"Take Me Out to the Ballgame\" ma in varie occasioni accompagnato da altri jingle.\nI tifosi degli Orioles accompagnano la canzone intonando le parole e sottolineando con un lungo \"Oooooohhhh!!\" la parte centrale, con un riferimento al nomignolo degli Orioles, \"the O's\" appunto.\nGiocatori importanti.\nNumeri ritirati.\nNota: Il numero 44 di Elrod Hendricks non \u00e8 stato ritirato ma non viene pi\u00f9 assegnato.\n\u2020\"Il numero 42 di Jackie Robinson \u00e8 stato ritirato da tutta la Major League Baseball\""}
{"id": "235529", "revid": "50", "url": "https://it.wikipedia.org/wiki?curid=235529", "title": "Boccino d'oro", "text": ""}
{"id": "235530", "revid": "120980002", "url": "https://it.wikipedia.org/wiki?curid=235530", "title": "Dolo", "text": "Il dolo, nell'ordinamento giuridico italiano, indica generalmente la volont\u00e0 cosciente di una persona, estricantesi in una modalit\u00e0 di condotta, caratterizzata dall'arrecare danno altrui.\nDiritto penale.\nIn diritto penale il dolo \u00e8 il criterio normale di imputazione soggettiva per i delitti. Lo stabilisce l'art. 42 del codice penale italiano secondo cui \"nessuno pu\u00f2 essere punito per un fatto preveduto dalla legge come delitto, se non l'ha commesso con dolo, salvi i casi di delitto preterintenzionale o colposo espressamente preveduti dalla legge.\"\nIl dolo \u00e8 richiesto come condizione per la punibilit\u00e0 solamente nei delitti, e non anche nelle contravvenzioni, che indifferentemente possono essere compiute con dolo o con colpa.\nInoltre, si considera il dolo la forma di colpevolezza originaria, fondamentale, pi\u00f9 grave e maggioritaria. Originaria perch\u00e9 \u00e8 quella sviluppata pi\u00f9 anticamente (il concetto di colpa \u00e8 di formulazione pi\u00f9 tarda), fondamentale perch\u00e9 \u00e8 quella considerata la vera forma di volont\u00e0 colpevole, pi\u00f9 grave perch\u00e9 \u00e8 quella in cui vi \u00e8 pi\u00f9 stretta correlazione tra la volont\u00e0 e il fatto materiale tipico e quindi una maggiore intensit\u00e0 criminosa, maggioritaria perch\u00e9 la maggior parte dei reati \u00e8 dolosa.\nNozione codicistica.\nIl dolo \u00e8 definito nell'ordinamento penale italiano dall'art. 43 del codice penale italiano: \"Il delitto \u00e8 doloso o secondo l'intenzione, quando l'evento dannoso o pericoloso, che \u00e8 il risultato dell'azione od omissione e da cui la legge fa dipendere l'esistenza del delitto, \u00e8 dall'agente preveduto e voluto come conseguenza della propria azione od omissione\".\nTale definizione postula dunque due elementi strutturali fondamentali ai fini della presenza o meno del dolo: la \"rappresentazione\" e la \"volont\u00e0\" e rappresenta un compromesso tra le due teorie principali che si contendevano il campo al tempo dell'emanazione del codice penale, la teoria della rappresentazione e la teoria della volont\u00e0:\nIl codice penale ha invece raggiunto un compromesso tra le due teorie dando pari dignit\u00e0 ai due elementi, quello cognitivo della rappresentazione e quello volitivo della volont\u00e0.\nLe diverse forme del dolo.\nSulla base del diverso atteggiarsi e combinarsi tra loro di questi due elementi, la dottrina ha enucleato distinte forme di manifestazione del dolo di seguito descritte.\nNella \"colpa cosciente\", anche detta \"colpa con previsione dell'evento\" - ben distante dal dolo eventuale ma talvolta difficilmente distinguibile dal dolo eventuale - l'agente prevede s\u00ec l'evento, ma esclude (erroneamente) che questo si possa realizzare, tanto che, se avesse compreso che l'evento in questione sarebbe venuto in essere, non avrebbe agito. Un esempio \u00e8 dato da Tizio che guida l'automobile a tutta velocit\u00e0 e si rappresenta la possibilit\u00e0 di incidente, ma continua a correre fiducioso nella sua abilit\u00e0 di guidatore e convinto che ci\u00f2 non si verificher\u00e0.\nDiritto civile.\nIn diritto civile il dolo \u00e8 uno dei vizi del consenso, si descrive come un errore (del quale eredita la teorizzazione generale, ma non necessariamente la disciplina positiva) qualificato dall'essere indotto in errore da parte di altri.\nDolo contrattuale.\nSecondo il codice civile il dolo come vizio del consenso \u00e8:\"[...] causa di annullamento del contratto [...]\". Questo tipo di rimedio \u00e8 fornito solo se concorrono alcuni elementi ulteriori alla struttura base del \"raggiro\". Dal punto di vista strutturale si distingue:\nDolo extracontrattuale.\nNell'illecito extracontrattuale il dolo \u00e8 uno dei modi di imputazione soggettiva della condotta (art. 2043 c.c.)."}
{"id": "235534", "revid": "108751", "url": "https://it.wikipedia.org/wiki?curid=235534", "title": "Boston Red Sox", "text": "I Boston Red Sox sono una delle franchigie di baseball della Major League Baseball (MLB), fondata nel 1901 a Boston, Massachusetts sotto il nome di Boston Americans, sono stati anche soprannominati nei primi anni Boston Somersets, in onore del primo proprietario Charles Somers. Fin dal 1912 la squadra gioca le proprie partite interne al Fenway Park, che \u00e8 il pi\u00f9 antico ancora esistente tra gli stadi della Major League Baseball.\nL'attuale denominazione Red Sox, scelta dal terzo proprietario John Irving Taylor nel 1908, \u00e8 una contrazione dialettale della parola \"Red Socks\" (in italiano \"Calze Rosse\") e deriva dal colore dei calzettoni indossati dai giocatori della squadra.\nLa franchigia, tra le pi\u00f9 famose al mondo, vinse cinque World Series tra il 1903 ed il 1918, ma in seguito non riusc\u00ec pi\u00f9 a conquistare il titolo per un periodo di 86 anni (dal 1918 al 2004); si credette che questo fatto fosse stato causato dalla cessione di Babe Ruth (soprannominato \"Il Bambino\") ai rivali dei New York Yankees, tanto che la gente inizi\u00f2 a parlare di una presunta maledizione, a cui venne dato il nome di \"Maledizione del Bambino\". Tuttavia nel 2004 i bostoniani tornarono alla vittoria, replicandosi poi anche nel 2007, 2013 e nel 2018.\nDal 2001 la propriet\u00e0 della franchigia \u00e8 detenuta dall'imprenditore Tom Werner, che possiede anche la squadra di calcio inglese del Liverpool Football Club, militante nella Premier League (prima divisione inglese).\nLa storia.\nLa nascita.\nNel 1901 Ban Johnson, presidente della Western League of Professional Baseball Clubs, decise di trasformare la sua lega in una \"major league\", dando vita alla American League. Nel progetto di Johnson non c'era l'idea di una squadra a Boston: la citt\u00e0 del Massachusetts gi\u00e0 possedeva una compagine professionistica di baseball, i Boston Braves (oggi Atlanta Braves), che militavano nella National League. Tuttavia, grazie alle pressioni e all'intraprendenza del magnate dell'industria del carbone Charlie Somers, anche la citt\u00e0 di Boston entr\u00f2 nel circuito dell'American League, ospitando la squadra assunse il nome di Boston Americans, in onore alla lega di appartenenza e per distinguersi dai Boston della National League, e divent\u00f2 una delle otto fondatrici della neonata lega.\nNei primi anni di vita, tra il 1901 e il 1903, la squadra era soprannominata (prevalentemente dalla stampa) Boston Somersets, in onore del primo proprietario Charles Somers. Con il nome di Boston Americans, i Red Sox vinsero le World Series 1903, le prime della storia della MLB.\nSolo nel 1908 la compagine di Boston assunse il nome di Red Sox, per via delle calzette rosse abbinate alle divise da gioco, cosa che non nuova per la citt\u00e0, in quanto il nomignolo Red Stockings era gi\u00e0 stato affibbiato all'altra squadra di Boston diventata nel frattempo Boston Braves.\nGli anni delle vittorie.\nI Boston Red Sox cominciarono la loro presenza nella lega subito con il favore dei pronostici: come gran parte delle altre squadre della American League anche i Red Sox avevano rafforzato la propria rosa attirando numerosi giocatori militanti nel \"Senior Circuit\" con la concessione di salari pi\u00f9 elevati.\nGrazie a giocatori quali Jimmy Collins, Patsy Dougherty, Buck Freeman, Chick Stahl e soprattutto Cy Young i Red Sox si aggiudicarono il pennant nell'anno 1903 e giocarono le appena istituite World Series contro i Pittsburgh Pirates, vincendo 5-3 la serie finale (che allora si disputava al meglio delle 9 partite), dopo una rimonta cominciata dal 3-1. Nel 1904 i Red Sox riconquistarono il pennant della American League ma John T. Brush, l'allora proprietario dei New York Giants, campioni della National League, si rifiut\u00f2 di far disputare alla propria squadra la serie finale e le World Series non furono tenute.\nGli anni successivi furono per i Red Sox anni di alti e bassi ma in cui la societ\u00e0 ricostru\u00ec una solida base per vincere; infatti, nel 1912, anno di inaugurazione dello storico Fenway Park, i Boston Red Sox tornarono in cima alla American League con una stagione da 105 vittorie e 47 sconfitte. Nelle World Series affrontarono i Giants vincendo 4-3 la serie (ormai al meglio delle sette), ribaltando nel decimo inning di gara 7 il risultato che li vedeva in svantaggio per 2-1.\nGli anni successivi furono ancora anni di costruzione per la societ\u00e0 che si assicur\u00f2 giocatori importanti quali Carl Mays, Ernie Shore, Dutch Leonard, ma soprattutto il debuttante Babe Ruth, forse il pi\u00f9 grande giocatore della storia della MLB.\nL'era di Babe Ruth.\nCon una squadra molto ben attrezzata i Boston Red Sox vinsero l'American League nel 1915 e l'anno successivo, aggiudicandosi inoltre in entrambi gli anni le World Series, prima contro i Philadelphia Phillies e successivamente contro i Brooklyn Robins.\nIl 1917 fu per i Red Sox un anno difficile, segnato da un evento che avrebbe influito sull'intero futuro della franchigia: il proprietario Joe Lannin, in seguito ad una crisi finanziaria cedette la squadra al produttore teatrale Harry Frazee. Sotto la nuova propriet\u00e0 i Red Sox disputarono un eccellente campionato ma furono preceduti nella classifica della America League dai Chicago White Sox, che si aggiudicarono anche le World Series.\nL'anno successivo, segnato dal cambiamento di ruolo di Babe Ruth, i Red Sox tornarono a comandare la American League e si ripresentarono per la terza volta in quattro anni alle World Series dove affrontarono i Chicago Cubs conquistando il quinto titolo della loro storia.\nNonostante il gran numero di successi e l'indubbio dominio dimostrato dai Red Sox nel corso dei primi 17 anni di storia della lega, il proprietario Harry Frazee a fine decennio cominci\u00f2 l'opera di smantellamento della rosa che porto la squadra nel 1918 ad ottenere un bilancio inferiore al 50%.\nIl peggio doveva comunque ancora venire: il 9 gennaio 1920, per la somma di 125.000 dollari, Frazee cedette Babe Ruth ai New York Yankees per finanziare vari fallimentari spettacoli a Broadway. Veniva commesso quello che i tifosi dei Red Sox da allora ricordano come \"the Crime of the Century\".\nOltre a Ruth, Frazee svendette altri 10 giocatori agli Yankees, sostenendo che questi erano l'unica squadra con la quale riusciva a fare scambi: fu il cosiddetto \"the Rape of the Sox\".\nCon Babe Ruth e gli altri ex-Red Sox gli Yankees vinsero per 8 volte la American League, aggiudicandosi per 4 volte le World Series e intraprendendo la strada che li porter\u00e0 a diventare una delle pi\u00f9 famose squadre di sport professionistico al mondo mentre per i Red Sox, colpiti dalla \"maledizione del Bambino\", comincer\u00e0 un periodo fatto di delusioni e sorprendenti sconfitte durato 86 anni.\nGli anni della maledizione.\nNei primi quattordici anni, la \"maledizione del Bambino\" fu per i Red Sox terribile: ultimi per nove volte, penultimi per due, si riaffacciarono alla post-season solo nel 1946; negli stessi anni gli Yankees, con cui nel frattempo cominci\u00f2 una delle rivalit\u00e0 storiche dello sport professionistico americano, vinsero 10 titoli. Nel 1946 i Red Sox tornarono in vetta alla American League, riconquistando l'accesso alle World Series, soprattutto grazie all'apporto di Ted Williams, uno dei pi\u00f9 grandi battitori della storia, ingaggiato qualche anno prima; nella serie finale per\u00f2 la squadra gioc\u00f2 al di sotto delle aspettative perdendo in sette gare con gli sfavoriti St. Louis Cardinals. Dopo due anni, nel 1948, i Red Sox costrinsero i Cleveland Indians ad uno spareggio per la conquista del pennant e anche in questo caso la formazione di Boston vide finire in anticipo la strada verso il titolo. L'ultima opportunit\u00e0 di quella che i tifosi ricordano con l'\"era di Ted Sox\" si present\u00f2 nel 1949: i Red Sox guidavano l'American League a due turni dalla fine, ma persero entrambi gli incontri con i rivali Yankees lasciandosi sfuggire il pennant per l'ennesima volta. Gli anni che seguirono furono nuovamente anni difficili per la squadra, che solo nel 1967 riusc\u00ec a riconquistare la vetta dell'American League e la possibilit\u00e0 di partecipare alle World Series dopo una rimonta ai danni dei Minnesota Twins e dei Detroit Tigers. Ancora una volta di fronte ai Red Sox si presentarono i St. Louis Cardinals, e ancora una volta Boston perse la serie in sette partite. Dopo un altro colpo inferto dalla \"maledizione del Bambino\" nel finale della stagione 1972, quando i Red Sox persero in maniera rocambolesca gli incontri decisivi con i Tigers ritrovandosi con mezza partita di scarto in classifica e vedendo precluso il loro accesso alla post-season, nel 1975 la squadra visse una delle migliori stagioni della propria storia. Durante la regular-season comandarono agevolmente la loro division, nel turno di play-off eliminarono in quattro gare gli Oakland Athletics e si presentano alle World Series contro i Cincinnati Reds ancora una volta con i favori del pronostico; tuttavia dopo una facile vittoria in gara 1 Boston fu costretta pi\u00f9 volte ad inseguire, portando la serie a gara 7 dove i Reds conquistarono il secondo titolo della loro storia. I Boston Red Sox venivano ancora una volta sconfitti alle World Series in sette gare.\nNel 1978 ancora una volta la squadra guidava la propria Division con quattro partite di lunghezza sui rivali Yankees, quando, in una serie di quattro gare autunnali al Fenway Park, New York ribalt\u00f2 la situazione, dominando in tutti e quattro gli incontri con dei punteggi incredibili. Gli Yankees chiusero rispettivamente con 15-3, 13-2, 7-0, 7-4 in quello che gli annali di baseball ricordano come il \"Boston Massacre\".\nCi\u00f2 nonostante i Red Sox rimasero appaiati agli Yankees per il prosieguo della stagione e costrinsero la squadra newyorkese ad uno spareggio: New York vinse e ancora una volta Boston vide sfumare le sue possibilit\u00e0 di interrompere la maledizione. Trascorsero ancora anni difficili fino a che nella stagione 1986 i Red Sox, guidati da Roger Clemens, uno dei migliori lanciatori di ogni epoca, raggiunsero per l'ennesima volta le World Series: ad affrontarli c'erano i New York Mets che riuscirono a portare la forte squadra di Boston a gara 6; in quella partita un errore del prima base Bill Buckner consent\u00ec ai Mets di ribaltare un risultato che ormai sembrava scritto, costringendo i Red Sox, in vantaggio al decimo inning e ormai ad un passo dalla vittoria, a disputare gara 7 dove New York incredibilmente si impose.\nPer la quarta volta i Red Sox perdevano il titolo nell'ultima partita della serie finale.\nC'\u00e8 infine un'ultima vicenda, collegata alla maledizione del Bambino, che occorre narrare e riguarda la stagione 2003. In quell'anno i Red Sox approdano alla finale di lega affrontando i favoritissimi Yankees guidati da Joe Torre. A dispetto delle premesse la serie si rivela molto equilibrata ed alla fine i Red Sox si presentano allo Yankee stadium, il 16 ottobre, per giocare gara 7 con i favori del pronostico, potendo schierare sul monte Pedro Martinez, forse il lanciatore pi\u00f9 forte della sua epoca. Anche se la partita sembra mettersi bene per Boston, che arriva a condurre per 4-0 all'inizio della quinta ripresa, l'esito \u00e8 tipico degli anni della maledizione: gli odiati rivali riescono a rimontare e vincono 6-5 in 11 inning.\n\"It's over\": la stagione 2004.\nNel 2004 i Boston Red Sox iniziarono la stagione suscitando gli apprezzamenti degli addetti ai lavori; nonostante tutto, durante la \"regular season\" la squadra risent\u00ec di numerosi alti e bassi. Il 24 luglio, in seguito ad una decisiva vittoria al Fenway Park contro i rivali dei New York Yankees, i bostoniani riuscirono a qualificarsi per i play-off grazie alla \"wild card\" dell'American League.\nNel primo turno dei play-off i Red Sox affrontarono gli Anaheim Angels, campioni della West Division: vinsero per 3-0 una serie relativamente semplice e al pennant si apprestarono ad affrontare nuovamente gli Yankees, che nel turno precedente si erano imposti per 3-1 sui Minnesota Twins.\nLa squadra di New York si aggiudic\u00f2 le prime tre gare, portando la serie sul 3-0, dimostrando sul campo quella che sembrava una superiorit\u00e0 netta; tuttavia, sospinti dal pubblico del Fenway Park (per l'intera durata delle gare espose dei cartelli con la scritta \"We Believe\"), i Red Sox vinsero le gare 4 e 5 in casa ed impattarono sul 3-3 in trasferta, per poi chiudere in gara 7 una rimonta che li vide vincitori per 4-3 nella serie: non era mai capitato nella storia del baseball professionistico che una squadra sotto 3-0 in una serie dei play-off riuscisse a rimontare e a vincere. La \"maledizione del Bambino\" cominciava a non fare pi\u00f9 paura.\nAlle World Series i Red Sox incontrarono i St. Louis Cardinals, autori di una stagione molto positiva; la squadra di Boston domin\u00f2 la serie e con un perentorio 4-0 si aggiudic\u00f2 il titolo della Major League Baseball (MLB) dopo 86 anni di attesa.\n2005-2007, un'altra World Series.\nLa difesa del titolo riconquistato dopo 86 anni non riusc\u00ec nella stagione 2005, complici anche una lunga serie di infortuni e prestazioni poco convincenti di alcuni degli eroi del 2004, soprattutto Curt Schilling. Dopo un lungo duello con i New York Yankees ed i Cleveland Indians, i Red Sox raggiunsero i play-off, ma vennero eliminati al primo turno dai Chicago White Sox (0-3), che avrebbero poi vinto le World Series in finale contro gli Houston Astros. Nonostante l'acquisto di uno dei migliori lanciatori della lega, Josh Beckett, anche il 2006 non fu un anno felice per i bostoniani; la squadra, infatti, chiuse al 3\u00ba posto nella \"division\", non qualificandosi ai play-off. Il nuovo record di franchigia per numero di \"home run\" in una singola stagione, stabilito da David Ortiz con 54, e l'ottima annata del \"closer\" Jonathan Papelbon furono tra i pochi momenti positivi di una stagione che vide, tra l'altro, la cessione dell'idolo dei tifosi Johnny Damon agli odiati Yankees.\nMa tutti i movimenti di mercato si rivelarono infine decisivi nel 2007: l'acquisto della superstar giapponese Daisuke Matsuzaka e l'arrivo in squadra del seconda base Dustin Pedroia, eletto matricola dell'anno alla fine della stagione, furono gli ultimi decisivi tasselli di quello che sarebbe stato un puzzle vincente.\nAnche in questa occasione le emozioni pi\u00f9 forti si ebbero per la conquista del titolo dell'American league. Questa volta non c'era da affrontare gli Yankees, in quanto gli odiati rivali erano stati eliminati al primo turno da un sorprendente Cleveland, il quale, per altro, stava per ripetersi in finale di lega, arrivando a vincere tre gare in fila dopo un insuccesso iniziale. Il 18 ottobre, allo Jacobs Field, i Cleveland Indians si giocarono la possibilit\u00e0 di accedere alle World Series, schierando il loro lanciatore pi\u00f9 forte: C.C. Sabathia. Tuttavia i Red Sox, grazie anche ad una prova superlativa del loro asso, il lanciatore Josh Beckett, riuscirono a prevalere nel finale, riportare le serie a Boston e ad ottenere in seguito due larghe vittorie, che chiusero il confronto.\nNelle Word Series i finalisti per la National league erano i Colorado Rockies, autori di una spettacolare rimonta, con una serie impressionante di vittorie, nelle ultimissime 15 giornate della stagione regolare, che avevano continuato ad impressionare anche nella post season, accedendo alle World Series con un percorso netto di sette vittorie consecutive. Tanta foga tuttavia non dette frutti sperati nella serie finale ed i pi\u00f9 forti Red Sox si aggiudicarono il titolo in sole quattro partite, senza mai dare l'impressione di trovarsi in difficolt\u00e0.\nBoston Strong e la vittoria nel 2013.\nNel 2013, dopo l'attentato alla maratona di Boston, i Red Sox conquistano l'ottavo titolo iridato. Il 20 aprile 2013, giorno successivo alla cattura degli attentatori, David Ortiz fece un discorso pre-partita in cui disse: \u00ab\"This is our fucking city! And nobody is going to dictate our freedom! Stay strong!\"\u00bb (\u00abQuesta \u00e8 la nostra fottuta citt\u00e0! E nessuno metter\u00e0 in discussione la nostra libert\u00e0! Restate forti!\u00bb). Da quel giorno, per il resto della stagione la squadra appose sulle divise un adesivo con la scritta \"B Strong\", letteralmente \"Be Strong\", per commemorare le vittime.\nStatistiche.\nLa migliore stagione per la franchigia \u00e8 stata quella 2018 quando i Red Sox chiusero con un record di 108 partite vinte; la peggiore fu la 1932 con 43 gare vinte e ben 111 perse.\nLe apparizione dei Red Sox alle World Series sono tredici: 1903, 1912, 1915, 1916, 1918, 1946, 1967, 1975, 1986, 2004, 2007, 2013 e 2018 con nove vittorie, nel 1903, 1912, 1915, 1916, 1918, 2004, 2007, 2013, 2018.\nPer dodici volte un giocatore dei Red Sox ha ricevuto il MLB Most Valuable Player award: nella stagione 1912 Tris Speaker, nel 1938 Jimmie Foxx, nel 1946 e nel 1949 Ted Williams, nel 1958 Jackie Jensen, nel 1967 Carl Yazstrzemski, nel 1975 Fred Lynn, nel 1978 Jim Rice, nel 1986 Roger Clemens, nel 1995 Mo Vaughn, nel 2008 Dustin Pedroia e nel 2018 Mookie Betts.\nPer due volte un manager dei Red Sox ha ricevuto il MLB Manager of the Year award: nel 1986 John MacNamara e nella stagione 1999 Jimy Williams.\nPer cinque volte un giocatore al primo anno dei Red Sox ha ricevuto il MLB Rookie of the Year award: \u00e8 successo nella stagione 1950 a Walt Dropo, nel 1961 a Don Schwall, nel 1972 a Carlton Fisk, nel 1975 a Fred Lynn e infine nel 1997 a Normar Garciapara.\nDustin Pedroia lo ha vinto nel 2007, ma aveva iniziato a giocare nei Red Sox gi\u00e0 nel 2006.\nNella stagione 1975, Fred Lynn divent\u00f2 il primo giocatore nella storia delle Major Leagues a conquistare nella stessa stagione i premi di MLB Most Valuable Player award e MLB Rookie of the Year award.\nGiocatori importanti.\nNumeri ritirati.\nI Red Sox considerano necessari due requisiti affinch\u00e9 un numero di un giocatore venga ritirato:"}
{"id": "235538", "revid": "1305772", "url": "https://it.wikipedia.org/wiki?curid=235538", "title": "Pac-Mania", "text": "Pac-Mania \u00e8 un videogioco arcade della saga di \"Pac-Man\", pubblicato dalla Namco nel 1987 e in Nordamerica prodotto in licenza dalla Atari. Dopo il totale cambio di genere avuto con il precedente \"Pac-Land\", \"Pac-Mania\" torna alla formula del labirinto con palline da raccogliere tipica dei primi titoli, ma stavolta introducendo la visuale isometrica e la possibilit\u00e0 di saltare. Venne convertito per molti home computer e console tra il 1988 e il 1991, generalmente con un buon successo di critica, oltre ad apparire pi\u00f9 recentemente in diverse raccolte come \"Namco Museum\". Fu l'ultimo titolo della serie arcade classica, seguito da \"Pac-Man VR\" nel 1996 e \"Pac-Man Battle Royale\" nel 2010, oltre che da molti titoli per piattaforme casalinghe.\nModalit\u00e0 di gioco.\nCome nei primi titoli della saga, il giocatore muove il personaggio sferico di Pac-Man in un labirinto di percorsi orizzontali e verticali e deve raccogliere numerose palline sparse per tutto lo schema, evitando il contatto con i fantasmi. In \"Pac-Mania\" viene introdotta la visuale 3D isometrica a scorrimento multidirezionale, sebbene il labirinto rimanga bidimensionale, ma questa \u00e8 solo una delle numerose novit\u00e0 del titolo. Pac-Man pu\u00f2 ora saltare e deviare i salti a mezz'aria, dando una nuova possibilit\u00e0 per evitare i fantasmi, ma non per scavalcare le pareti del labirinto.\nAi quattro fantasmi del primo \"Pac-Man\" ne vengono aggiunti nuovi tipi che compaiono progredendo nei livelli. Il verde (Funky) e il grigio (Spunky) possono saltare a loro volta; Funky non salta tanto in alto quanto Pac-Man, mentre Spunky non si pu\u00f2 evitare con il salto. Un terzo fantasma (viola, chiamato Sue) ha la caratteristica di inseguire il giocatore lungo il percorso.\nLe forme e ambientazioni del labirinto variano a ogni livello e si pu\u00f2 scegliere di iniziare la partita dalle ambientazioni pi\u00f9 avanzate, tranne l'ultima:\nTra un'ambientazione e l'altra sono presenti scenette animate, di solito anche nelle conversioni. Nella versione SEGA Master System \u00e8 presente il livello segreto \"Coin World\", con le pareti formate da monete.\nInsieme alle tradizionali palline che permettono temporaneamente di mangiare i fantasmi e alla frutta che concede punti bonus, possono comparire dei nuovi power-up, annunciati da un effetto sonoro: quelli rossi raddoppiano i successivi punteggi, quelli verdi rendono Pac-man pi\u00f9 veloce. Questi effetti durano finch\u00e9 finisce il livello o si perde una vita, inoltre la velocit\u00e0 termina se si prende un altro power-up."}
{"id": "235541", "revid": "2093951", "url": "https://it.wikipedia.org/wiki?curid=235541", "title": "Stemma", "text": "Lo stemma (dal greco , ovvero \"st\u00e9mma,\" detto anche blasone) \u00e8 l'insieme di scudo ed ornamenti esteriori di un'insegna simbolica gentilizia, nazionale o civica. Lo scudo \u00e8 un elemento necessario dello stemma: si tratta di un elemento grafico che consente, in prima approssimazione, di richiamare alla mente, con immediatezza e precisione, varie organizzazioni o individui come una persona, una famiglia, un gruppo sociale, un territorio.\nOrigine e significato.\nL'origine degli stemmi \u00e8 sicuramente militare, risalente al periodo in cui i combattenti dei vari eserciti non avevano \"divise\" che consentissero di distinguere agevolmente un gruppo dall'altro e, soprattutto, erano organizzati in unit\u00e0 strettamente legate ad un \"signore\" o \"capitano\", per cui l'individuazione del capo era sufficiente per identificare tutto il gruppo. Questa affermazione pu\u00f2 essere suffragata, ad esempio, dal fatto che l'esercito romano, le cui unit\u00e0 erano equipaggiate con uniformi ben riconoscibili, non aveva bisogno di stemmi individuali ma si serviva esclusivamente di insegne di reparto (le principali delle quali erano le \"aquile legionarie\"). Anche gli eserciti \"barbari\", pur se privi di equipaggiamenti uniformi, si identificavano con strutture sociali di alto livello e certo non erano articolati in singole entit\u00e0 legate ad un individuo; anch'essi, quindi, utilizzavano talora insegne collettive, ma erano praticamente assenti le insegne personali.\nIl feudalesimo port\u00f2 in questo campo due novit\u00e0:\nEntrambi i fenomeni imposero la necessit\u00e0 di poter distinguere, anche da lontano, un cavaliere del quale non era visibile il volto. La soluzione pi\u00f9 semplice, e che prese rapidamente piede, era quella di contrassegnare le parti pi\u00f9 visibili e resistenti, lo scudo e la gualdrappa del cavallo, con colori disposti secondo schemi individuali. A mano a mano che si moltiplicavano i simboli personali diveniva sempre pi\u00f9 difficile ideare nuovi schemi e quindi ai soli colori cominciarono ad aggiungersi disegni che rappresentavano armi, attrezzi, animali, piante o altri oggetti.\nIl nuovo sistema di identificazione era cos\u00ec efficiente che venne adottato in quasi tutta Europa, e comunque in tutti i territori soggetti al sistema feudale, senza sostanziali variazioni. La necessit\u00e0 di riconoscere da lontano un cavaliere era ora soddisfatta, ma solo a patto che ci fosse qualcuno in grado di conoscere, e quindi \"riconoscere\", i vari simboli individuali. I funzionari incaricati del riconoscimento, sia nelle azioni belliche che nei vari tornei, assunsero quindi una veste ufficiale ed un nome ben preciso: \"araldi\". Dalla loro denominazione deriver\u00e0 poi il nome della disciplina da essi praticata: l'araldica.\nSebbene nel linguaggio comune esista la tendenza a usare i termini \"armi\" e \"stemmi\" come sinonimi, tuttavia in araldica questi due termini assumono un significato differente. Una delle prime distinzioni nella terminologia araldica tende a riconoscere due parti costitutive di uno stemma:\nAl di fuori della terminologia araldica inglese e scozzese, disciplinata da leggi e registri ancora vigenti, la terminologia araldica tende altrove a distinguere ulteriormente lo stemma dall'arme completo, poich\u00e9 le \"armi dominanti\" dello stemma originario di una citt\u00e0 o di una nobile casata erano progressivamente arricchite nel tempo dalle \"armi di padronanza\" della altre citt\u00e0 assoggettate, a memoria dei vinti e a monito dei rivali.\nUna terminologia analoga, che pone lo stemma (\"Wappen\") in relazione all'arme (\"Waffen\"), \u00e8 presente anche nell'araldista Otto Hupp, e ripreso nel 1926-1927 dalla scrittrice ebreo-tedesca Gertrud Kolmar ad indicare che il vincitore \"arruolava sotto le armi\" le citt\u00e0 soggiogate, la coscrizione in segno di continuit\u00e0 ideale fra l'antico impero romano e l'impero di Prussia. \nL\"'arme\" identifica l'elemento distintivo di una persona, o di un ente, un'associazione, un'unit\u00e0 militare, e associa allo stemma anche gli ornamenti esteriori indicativi di titolo, qualifiche, funzione, grado e meriti del titolare del relativo titolare. Si tratta di un elemento grafico che consente, in prima approssimazione, di richiamare alla mente, con immediatezza e precisione, una persona, un gruppo sociale, un territorio. Coerente con questa definizione di \"arme\", l'armoriale \u00e8 una raccolta di stemmi completi di blasonatura (la lettura codificata dello stemma), titoli di spettanza e dimora.\nEvoluzione.\nNel tempo, il sistema araldico, che in origine era praticato senza alcuna normativa, pass\u00f2 ad una fase in cui alla pratica quotidiana si associava la formulazione di regole uniformi, l'adozione di un metodo di catalogazione e la creazione di tecniche di comunicazione che fossero applicabili ed efficienti in tempi in cui non esistevano strumenti di riproduzione visiva - salvo disegni e pitture - e gli archivi non potevano sfruttare la potenza dei computer.\nGli elementi da considerare erano:\nCodifica.\nL'evoluzione accennata port\u00f2 alla istituzione, da parte di vari sovrani, di collegi araldici che assunsero il compito di catalogare tutti gli stemmi esistenti nella struttura sociale cui appartenevano, di regolarne l'uso, di concederne ed autorizzarne di nuovi, adottando una serie di regole alquanto rigide ma diffuse ed accettate praticamente su tutto il territorio continentale europeo.\nLe regole avevano come obiettivi principali:\nUso.\nSi \u00e8 visto come, in origine, gli stemmi fossero impiegati come simboli distintivi di condottieri militari o cavalieri. Col tempo divennero elemento distintivo di tutti coloro che avessero, o ritenessero di avere, motivi per distinguersi dagli altri. Quando poi l'uso degli stemmi venne regolamentato dal sovrano, questi divennero praticamente coincidenti con i titoli di nobilt\u00e0; solo molto pi\u00f9 tardi inizi\u00f2 la pratica di concedere stemmi anche a enti, istituzioni ed individui non appartenenti alla nobilt\u00e0 locale.\nNel frattempo la codificazione in atto port\u00f2 alla strutturazione degli elementi pertinenti all'uso degli stemmi. Pur tenendo conto della notevole variabilit\u00e0 tra le interpretazioni dei vari studiosi possiamo distinguere le seguenti voci:\nBasandoci sulle definizioni date, possiamo ora distinguere i vari tipi di raccolte araldiche:\nIl disuso.\nIl fatto che la maggior parte degli stemmi fossero riconducibili alla nobilt\u00e0, che i collegi araldici fossero istituiti e coordinati dai sovrani, che il linguaggio araldico fosse tendenzialmente aulico e sempre pi\u00f9 lontano dal parlare comune, fece s\u00ec che nell'opinione pubblica si tendesse a far coincidere l'araldica con la nobilt\u00e0, anche quando questo non era pi\u00f9 vero. L'evoluzione storica che in molti stati ha condotto alla fine delle monarchie, ha solitamente portato anche alla soppressione dell'istituto nobiliare: la citata coincidenza, percepita dalle popolazioni, tra nobilt\u00e0 e araldica ha quasi sempre condotto alla convinzione che l'araldica stessa dovesse scomparire o che, comunque, fosse argomento per nostalgici cultori dei tempi andati e non un argomento di studio e conoscenza, di notevole supporto agli studi storici.\nStemmi e loghi.\nAnche se l'uso degli stemmi \u00e8 stato col tempo confinato in settori marginali della vita quotidiana, l'esigenza del riconoscimento visivo - innegabilmente pi\u00f9 immediato e di maggiore impatto rispetto alla lettura di una scritta o di un nome - \u00e8 attualmente sempre pi\u00f9 soddisfatta dall'uso dei loghi (o griffe). Chi indossa un capo di vestiario marcato con il logo del creatore o del produttore, in effetti ha un comportamento simile a quello di coloro che, in passato, aderivano ad un ordine cavalleresco solo per potersi fregiare dello stemma e delle insegne relativi e non per intimo convincimento ed impegno. L'unica differenza \u00e8 che l'adesione ad un ordine poteva essere rifiutata, mentre nessun creatore di griffe rifiuta l'ostentazione del suo logo, anzi la sollecita.\nLa vera differenza tra stemmi e loghi \u00e8 che questi ultimi hanno un aspetto assolutamente immodificabile sia come disegno che come colori, mentre i primi possono assumere un aspetto estremamente variabile, in funzione dell'epoca, delle capacit\u00e0 artistiche del disegnatore o del gusto del committente.\nStemmi e armi.\nSe si accettano le definizioni date in precedenza, . Il solo scudo con lo stemma consente infatti di riferirsi a una famiglia, ma occorrono le armi per identificare il singolo individuo dal momento che in esse sono rappresentati anche gli elementi che indicano, ad esempio, gli eventuali titoli di nobilt\u00e0 della famiglia e della persona, oppure - come accade con particolare frequenza nell'araldica inglese - la esatta posizione di un titolare di stemma nella sequenza delle nascite degli eredi di un casato (tale indicazione \u00e8 affidata all'uso di ben precise figure o pezze impiegate come \"brisure\" dello stemma originale.\nCome un cognome pu\u00f2 essere riferito a pi\u00f9 famiglie, cos\u00ec uno stemma - o per meglio dire una composizione grafica presente su uno scudo - pu\u00f2 essere riferito a pi\u00f9 famiglie. A differenza di un cognome, per\u00f2, il cui uso \u00e8 regolamentato dall'autorit\u00e0 pubblica e non pu\u00f2 essere arbitrario, l'uso di uno stemma, almeno in paesi come l'Italia attuale, non \u00e8 pi\u00f9 soggetto ad alcuna normativa ufficiale, per cui chiunque pu\u00f2 assumerne uno di proprio gradimento senza dover richiedere o attendere alcuna autorizzazione o riconoscimento.\nNon \u00e8 chiaro se quando detto vale anche per le armi. In Italia l'autorit\u00e0 statale continua a regolamentare esclusivamente l'araldica ufficiale (civica, militare e di alcune istituzioni pubbliche). La regolamentazione non appare riferirsi alle composizioni grafiche presenti sugli scudi, ancorch\u00e9 le conceda con la relativa blasonatura, in quanto la concessione di una composizione grafica non pu\u00f2 impedire a chiunque altro di utilizzarne una identica per creare un proprio stemma personale. Se lo stato concede a un comune uno stemma costituito da un \"partito d'oro e d'azzurro\", tale disposizione \u00e8 vincolante per il comune che la riceve, ma non pu\u00f2 impedire a un privato cittadino di assumere un proprio stemma ugualmente \"partito d'oro e d'azzurro\". \u00c8 allora evidente che la regolamentazione si riferisce non alla composizione grafica in quanto tale, ma agli ornamenti esteriori che a essa si accompagnano e la rendono in tal modo simbolo identificativo degno di riconoscimento e protezione. Lo stato, quindi, regolamenta e protegge le \"armi\" di interesse pubblico.\nGli ornamenti esteriori dell'araldica ufficiale, essendo stabiliti per legge, non sono soggetti a copyright, come tutti i documenti pubblici. La loro riproduzione deve quindi ritenersi libera, in quanto non pu\u00f2 essere diversa da come stabilito per legge. In un'arma concessa dallo stato, dunque, non possono essere soggetti a copyright n\u00e9 la blasonatura, in quanto documento ufficiale, n\u00e9 gli ornamenti, anch'essi documento ufficiale, n\u00e9 la composizione grafica corrispondente alla blasonatura, in quanto non riferibile a un solo titolare esclusivo, ma solamente il disegno complessivo inteso come opera artistica realizzata da un disegnatore araldico su committenza del comune o di altra autorit\u00e0 pubblica."}
{"id": "235544", "revid": "116050633", "url": "https://it.wikipedia.org/wiki?curid=235544", "title": "K3b", "text": "K3b (\"KDE Burn, Baby, Burn!\") \u00e8 la principale applicazione, per i sistemi GNU/Linux ed Unix-like con l'ambiente desktop KDE, che permette di masterizzare CD, DVD e Blu-Ray. K3b \u00e8 scritto con il linguaggio di programmazione C++, e fa parte dei pacchetti Extragear di KDE. Il programma, che \u00e8 distribuito sotto la GNU General Public License, ricalca molte funzioni dell'analogo software Nero Burning ROM.\nTecnicamente il programma fornisce solo un'interfaccia grafica per una serie di applicazioni gi\u00e0 esistenti utilizzabili a riga di comando da una console di testo.\nLe applicazioni a riga di comando utilizzate per masterizzare sono: cdrecord, cdrdao e growisofs. Per realizzare CD video (VCD e DVD) dal formato video MPEG \u00e8 necessaria anche l'applicazione GNU VCDImager. K3b supporta sia la copia indiretta tramite prima la creazione di un'immagine ISO sul hard disk e poi la relativa copia sia la masterizzazione a volo, ossia disco-a-disco.\nK3b rende l'utilizzo di tali applicazioni molto semplice per gli utenti meno esperti o pi\u00f9 abituati a sistemi grafici come Microsoft Windows o macOS.\nIl programma \u00e8 stato uno degli ultimi ad essere definitivamente adattato a KDE4 nonostante gi\u00e0 prima era comunque utilizzabile su KDE 4.\nVa ricordato inoltre che K3b \u00e8 stata una delle prime applicazioni con cui \u00e8 possibile gestire i Blu Ray senza alcuna difficolt\u00e0.\nCaratteristiche.\nOvviamente tutte le caratteristiche dipendono dalla disponibilit\u00e0 nel sistema delle singole applicazioni a riga di comando di cui sopra."}
{"id": "235545", "revid": "108751", "url": "https://it.wikipedia.org/wiki?curid=235545", "title": "New York Yankees", "text": "I New York Yankees sono una squadra professionistica di baseball della Major League Baseball (MLB) con sede nella zona del Bronx, New York. Gli Yankees sono membri della East division della American League (AL) e sono uno dei due club della Major League con sede a New York, assieme ai New York Mets.\nLa squadra inizi\u00f2 a giocare nella AL nella stagione 1901 col nome di Baltimore Orioles (da non confondere con i moderni Baltimore Orioles). Frank Farrell e Bill Devery acquistarono la franchigia (che aveva cessato le operazioni) e la trasferirono a New York, rinominandola New York Highlanders. Gli Highlanders furono ufficialmente rinominati \"Yankees\" nel 1913.\nLa squadra \u00e8 posseduta dalla Yankee Global Enterprises, una controllata della famiglia di George Steinbrenner, che la acquist\u00f2 nel 1973. Aaron Boone \u00e8 il manager della squadra e Brian Cashman il general manager. Il club disput\u00f2 le sue gare interne allo Yankee Stadium dal 1923 al 1973 e dal 1976 al 2008. Nel 2009, si spost\u00f2 nella nuova struttura con lo stesso nome dopo che la precedente venne chiusa. La squadra \u00e8 costantemente tra le prime della lega per presenze di pubblico allo stadio.\nUno dei club sportivi di maggior successo di tutto il mondo, gli Yankees hanno vinto 18 titoli di division, 40 titoli di conference e per 27 volte le World Series, tutti primati della MLB. 44 giocatori e 11 manager degli Yankees sono stati inseriti nella National Baseball Hall of Fame, inclusi Babe Ruth, Lou Gehrig, Joe DiMaggio, Mickey Mantle e Yogi Berra. Nello sforzo di conquistare i suoi titoli, la squadra ha accumulato ampie spese per gli stipendi dei giocatori, in particolar modo sotto la direzione di George Steinbrenner. Secondo la rivista \"Forbes\", nel 2013 gli Yankees erano il marchio sportivo di maggior valore negli Stati Uniti e il quarto nel mondo, con un valore stimato di 2,3 miliardi di dollari. Gli Yankees hanno attirato un enorme seguito di tifosi nel mondo, cos\u00ec come larga fetta di antipatia da parte dei tifosi delle altre squadre della MLB.\nLa loro rivalit\u00e0 principale \u00e8 quella con i Boston Red Sox, ad oggi tra le pi\u00f9 sentite del panorama sportivo mondiale; esiste un'antipatia anche nei confronti dei New York Mets, altra franchigia con sede a New York, ma la differenza di livello affermatasi tra le due squadre negli ultimi anni ha fatto scemare le ostilit\u00e0.\nStoria.\nOrigini a Baltimora (1901\u20131902).\nAlla fine del 1800, Ban Johnson, presidente della American League, una minor league, precedentemente nota come Western League (1894\u20139), riorganizz\u00f2 la lega. Aggiunse tre squadre in citt\u00e0 della costa est, trasformando la AL in una major league con l'obiettivo di sfidare la supremazia della National League (NL). I piani di portare una squadra a New York furono bloccati dai New York Giants della NL, che possedevano abbastanza potere politico in citt\u00e0 da impedire alla AL di stabilirvisi. Al suo posto, una squadra fu fondata a Baltimora, Maryland, una citt\u00e0 che la NL aveva abbandonata quando aveva ridotto le sue squadra da 12 a 8 nel 1900.\nSoprannominata \"Orioles\", la squadra inizi\u00f2 a giocare nel 1901, allenata e in parte posseduta da John McGraw. Nel corso della stagione 1902, McGraw si ritrov\u00f2 ai ferri corti con Johnson, unendosi segretamente ai Giants. A met\u00e0 della stagione, i Giants, spalleggiati da McGraw, ottennero il controllo degli Orioles, facendo passare tre le proprie file diversi giocatori, finch\u00e9 la AL non intervenne e ottenne il controllo della squadra. Nel gennaio 1903, fu tenuta una \"conferenza di pace\" per tentare di trovare una soluzione alle controversie e tentare di coesistere. In quella conferenza, Johnson richiese che una squadra della AL fosse spostata a New York, per giocare accanto ai Giants della NL. La questione fu messa ai voti e 15 proprietari delle franchigie su 16 la approvarono, con il solo John T. Brush dei Giants che si oppose. I nuovi proprietari degli Orioles, Frank J. Farrell e futuri campioni in quattro gare.\nNel 2003, New York ebbe ancora il miglior record della AL (101\u201361), con Roger Clemens che ottenne la 300\u00aa vittorie e il 4000\u00ba strikeout in carriera. Nelle Championship Series sconfissero i Red Sox] in sette gare. Nelle World Series persero contro i Florida Marlins in sei gare, venendo sconfitti nelle WS in casa per la prima volta dal 1981.\nNel 2004, la squadra acquis\u00ec Alex Rodriguez, che si spost\u00f2 dal consueto ruolo di interbase a quello di terza base per lasciare spazio a Derek Jeter. Nelle ALCS gli Yankees incontrarono i Boston Red Sox e divenne la prima squadra nella storia del baseball professionistico, e la solamente la terza nella storia delle squadre del Nord America, a perdere una serie al meglio delle sette gare dopo essere stati in vantaggio per 3-0.\nNel 2005, Alex Rodriguez fu premiato come miglior giocatore della lega, il primo Yankee dopo Don Mattingly nel 1985. La squadra vinse la AL East ma perse nelle ALDS in cinque gare contro gli Angels. La stagione 2006 fu caratterizzata dalla vittoria di tutte e cinque le gare contro i Red Sox a Fenway Park (a cui talvolta ci si rifer\u00ec come \"Second Boston Massacre\"), con un punteggio complessivo di 49\u201326.\nMalgrardo la vittoria della Division per il quarto anno consecutivo, il club perse nelle ALDS contro i Detroit Tigers. Al termine della serie, una tragedia scosse la squadra quando il lanciatore Cory Lidle mor\u00ec in uno schianto aereo a Manhattan. Dopo Thurman Munson, Lidle fu il secondo giocatore attivo degli Yankees a morire in un incidente sul proprio aereo privato.\nIl 18 giugno 2007 i Yankees abbatterono un'altra barriera firmando i primi due giocatori cinesi della MLB, e diventando la prima squadra della lega a firmare un contratto pubblicitario con una compagnia cinese. Sul diamante, la loro striscia di nove vittorie consecutive si interruppe, raggiungendo comunque i playoff come Wild Card. Per il terzo anno consecutivo per\u00f2 la squadra fu eliminata nel primo turno, questa volta da parte degli Indians. A fine anno, Joe Torre torn\u00f2 nella National League per allenare i Dodgers.\nAnni recenti (2008\u2013presente).\nDopo la partenza di Torre, la franchigia firm\u00f2 l'ex ricevitore Joe Girardi con contratto triennale per allenare il club. Quella del 2008 fu l'ultima annata disputata allo Yankee Stadium. La squadra fu tormentata dagli infortuni e per la prima volta in 14 anni non raggiunse i playoff.\nPrima della stagione 2009, gli Yankees rinforzarono il loro roster con l'acquisizione di diversi quotati free agent, inclusi CC Sabathia, Mark Teixeira, e A.J. Burnett. La squadra debutt\u00f2 anche nel nuovo Yankee Stadium e torn\u00f2 a vincere la division. Nelle Division Series batterono i Twins e nel turno successivo gli Angels. Nelle World Series superarono i Philadelphia Phillies campioni in carica, conquistando il 27\u00ba titolo.\nLa stagione 2010 vide un nuovo capitolo della rivalit\u00e0 contro i Red Sox, con le due squadre che iniziarono e terminarono l'annata affrontandosi a Fenway Park. Era la prima volta che accadeva, dal 1950. A giugno, la squadra affront\u00f2 per la prima volta Torre da avversario, vincendo due delle tre gare della serie. Durante la pausa per l'All-Star Game, l'annunciatore Bob Sheppard e il proprietario George Steinbrenner morirono. Otto giorni dopo, un'altra icona della squadra, il giocatore e manager Ralph Houk, mor\u00ec. La squadra ottenne una Wild Card e batt\u00e9 Minnesota nel primo turno di playoff, salvo uscire sconfitta nel successivo dai Rangers.\nCon la vittoria per 22-9 sugli Athletics del 25 agosto 2011, gli Yankees divennero la prima squadra della storia a colpire tre grandi slam nella stessa gara. A batterli furono Robinson Can\u00f3, Russell Martin e Curtis Granderson. Con 97 vittorie la squadra vinse la division, perdendo contro i Tigers nelle Division Series.\nNel 2012, il club termin\u00f2 col miglior record della AL, 95\u201367. Nelle Division Series si trov\u00f2 opposti gli Orioles. In gara 3, Ra\u00fal Iba\u00f1ez divenne il pi\u00f9 vecchio giocatore a battere 2 fuoricampo in una partita e il primo a batterli nel nono inning in una gara di playoff. Gli Yankees vinsero 3-2 e poi eliminarono Baltimore in cinque gare. Ancora una volta per\u00f2 furono eliminati dai Tigers, a causa di problemi in attacco e di un infortunio che pose fine alla stagione di Derek Jeter.\nIl 12 aprile 2013, gli Yankees realizzarono il loro secondo triplo gioco della storia nella gara contro gli Orioles. Il 25 settembre 2013 contro i Tampa Bay Rays, venendo eliminati matematicamente dalla corsa ai playoff.\nPrima della stagione 2014, gli Yankees firmarono giocatori come Brian McCann, Jacoby Ellsbury, Masahiro Tanaka e Carlos Beltr\u00e1n. Malgrado ci\u00f2, non si qualificarono per i playoff per il secondo anno consecutivo, la prima volta che ci\u00f2 accadde nell'epoca post sciopero del 1994 e furono privi per tutta la stagione di Alex Rodriguez, squalificato per uno scandalo doping. Un momento degno di nota avvenne il 25 settembre 2014, quando Derek Jeter, alla sua ultima partita casalinga, risult\u00f2 decisivo per la vittoria della sua squadra davanti a 48.613 tifosi accorsi per l'ultimo saluto al loro capitano.\nCol ritorno di Rodriguez dalla sospensione, gli Yankees ritrovarono i playoff nel 2015. Furono per\u00f2 sconfitti dagli Houston Astros per 3-0 nel primo turno, uscendo tra i fischi dello Yankee Stadium.\nNumeri ritirati.\nGli Yankees hanno ritirato 21 numeri per 23 individui, il massimo della Major League Baseball. Il numero 42 di Jackie Robinson \u00e8 stato ritirato per tutte le franchigie della MLB nel 1997."}
{"id": "235546", "revid": "108751", "url": "https://it.wikipedia.org/wiki?curid=235546", "title": "Tampa Bay Rays", "text": "I Tampa Bay Rays sono una squadra professionistica di baseball della Major League Baseball (MLB), con sede a St. Petersburg, Florida. Sono membri della East Division della American League. Dalla sua nascita, la squadra disputa le sue gare interne al Tropicana Field.\nDopo quasi tre decenni di tentativi falliti di portare una squadra di espansione nell'area della Baia di Tampa, un gruppo guidato da Vince Naimoli ricevette la franchigia il 9 marzo 1995. I Tampa Bay Devil Rays iniziarono a giocare nella stagione 1998.\nIl loro primo decennio, tuttavia, non fu positivo, terminando all'ultimo posto della division in ogni stagione, ad eccezione del 2004, in cui conclusero penultimi. Dopo la stagione 2007, Stuart Sternberg, che aveva acquisito il controllo del club da Vince Naimoli due anni prima, cambi\u00f2 il nome della squadra da \"Devil Rays\" a \"Rays\", ora riferito maggiormente a un raggio di sole piuttosto che a una manta (\"manta ray\" in inglese), anche se il logo della manta rimase sulle maniche delle uniformi. La stagione 2008 vide i Tampa Bay Rays concludere la loro prima stagione con un saldo positivo di vittorie, il primo titolo di division e raggiungere le loro prime World Series (battendo i rivali Boston Red Sox nelle ALCS 2008). In finale furono sconfitti dai Philadelphia Phillies. Da allora, i Rays sono rimasti stabilmente dei contendenti al titolo, raggiungendo i playoff nel 2010, 2011 e 2013, senza per\u00f2 mai superare il primo turno.\nI rivali principali dei Tampa Bay Rays sono i Boston Red Sox e i New York Yankees, con i primi dei quali sono avvenuti diversi incidenti in campo. I Rays hanno una rivalit\u00e0 anche con i Miami Marlins della National League essendo parte dello stesso stato. Le sfide in cui si affrontano ogni anno sono chiamate \"Citrus Series\".\nStoria.\nUna franchigia a St. Petersburg.\nGi\u00e0 anni prima della nascita dei Devil Rays, St. Petersburg aveva tentato di proporre la propria candidatura ad ospitare una squadra professionistica di baseball. In particolare una serie di franchigie, che nel corso degli anni settanta e ottanta non attraversavano un buon momento, guardavano alla citt\u00e0 situata sulla costa ovest della Florida come ad una possibilit\u00e0 di ottenere un nuovo stadio e una scossa in termini sportivi. Tra queste franchigie vi erano i Seattle Mariners, gli Oakland Athletics, i Texas Rangers e i Minnesota Twins; ma le due squadre che pi\u00f9 si avvicinarono ad un trasferimento a St. Petersburg furono i Chicago White Sox, che tuttavia rimasero nell'Illinois dopo la costruzione del U.S. Cellular Field, e i San Francisco Giants, a cui per\u00f2 la Lega impose di restare a San Francisco.\nNel 1995, la Major League Baseball si prepar\u00f2 per una espansione a due nuove citt\u00e0: Phoenix e appunto St. Petersburg; i Tampa Bay Devil Rays avrebbero giocato la loro prima stagione nel 1998.\nIl presente.\nCome tutte le neonate franchigie professionistiche americane, i Tampa Bay Devil Rays hanno dovuto pagare l'inesperienza e la mancanza di competitivit\u00e0 iniziale; nonostante questo la lunga tradizione di baseball nella costa ovest della Florida e la presenza di due stelle assolute quali Jos\u00e9 Canseco e Wade Boggs hanno permesso ai Devil Rays di essere una delle squadre pi\u00f9 seguite dell'intera MLB.\nNel 2008 c'\u00e8 stato il cambio di nome e, dopo anni di fallimenti, c'\u00e8 stata la svolta per i Rays. Trascinati dal rookie Evan Longoria e da altri giovani talenti presi in anni e anni di prime scelte al Draft, come B.J. Upton, con i veterani (a dispetto della giovane et\u00e0) Carl Crawford e Rocco Baldelli e i lanciatori Kazmir, Shields, Garza, Sonnanstine, andati a comporre un'efficace rotazione di partenti, i Rays sono riusciti a vincere l'American League East arrivando davanti a Boston Red Sox e New York Yankees.\nNei playoff hanno sconfitto i Chicago White Sox e sono riusciti ad avere la meglio in sette gare sui campioni in carica, i Boston Red Sox, laureandosi campioni dell'American League; nelle World Series, dopo cinque partite, i Rays si sono dovuti arrendere ai Philadelphia Phillies per 4-1.\nStatistiche e date storiche.\nLa migliore stagione per la franchigia \u00e8 stata quella 2008 con il raggiungimento delle World Series. La peggiore fu quella del 2002 con 56 gare vinte e 106 perse.\nTra i giocatori che hanno militato nei Tampa Bay Devil Rays, l'unico che sia stato ammesso alla Baseball Hall of Fame \u00e8 Wade Boggs (3B-DH dal 1998 al 1999).\nIl 14 aprile 1999 vestendo la maglia dei Devil Rays contro i Toronto Blue Jays, Jose Canseco ha messo a segno il 400\u00ba fuoricampo della sua carriera. Nella stessa stagione Canseco guidava la speciale classifica dei fuoricampo dell'American League avendone messi a segno 30 prima che un infortunio lo tenesse fuori per due mesi.\nIl 7 agosto 1999 Wade Boggs vestendo la maglia dei Devil Rays \u00e8 diventato il primo giocatore di sempre a battere un fuoricampo per la 3000\u00aa valida della sua carriera.\nCuriosit\u00e0.\nNel 1998 i giovani tifosi della MLB votarono il logo dei Tampa Bay Devil Rays come il pi\u00f9 bello dell'intera lega.\nNonostante questo varie sono state le critiche che fin dal principio hanno accompagnato il disegno originale della squadra: il primo logo dei Devil Rays differiva per una colorazione giudicata eccessiva (lo sfondo che variava dal viola al blu al verde al giallo) e soprattutto per la grande scritta Devil Rays al posto dell'attuale Tampa Bay. Proprio il richiamo al \"diavolo\" veniva visto come eccessivo perci\u00f2 la lega pens\u00f2 nel 2001 ad un parziale restyling approdando al disegno odierno.\nPer lo stesso motivo in tempi recenti il nickname viene sempre pi\u00f9 spesso sostituito, anche nelle divise, con il pi\u00f9 semplice Rays.\nMedia.\nNel 2002 usc\u00ec nei cinema il film \"Un sogno, una vittoria\", conosciuto negli Stati Uniti con il titolo \"The Rookie\", interpretato da Dennis Quaid. Il film \u00e8 basato sulla storia vera del lanciatore mancino Jim Morris che esord\u00ec in Major League nel 1999 con la franchigia dei Tampa Bay Devil Rays a ben 35 anni di et\u00e0."}
{"id": "235547", "revid": "108751", "url": "https://it.wikipedia.org/wiki?curid=235547", "title": "Toronto Blue Jays", "text": "I Toronto Blue Jays sono una delle squadre professionistiche di baseball della Major League Baseball (MLB), con sede a Toronto, Ontario, Canada. Sono l'unica squadra canadese della lega e sono membri della East Division della American League. Il nome \"Blue Jays\" deriva dalla ghiandaia azzurra, col blu che \u00e8 anche il colore tradizionale delle altre squadre professionistiche di Toronto: i Maple Leafs (hockey su ghiaccio) e gli Argonauts (football canadese). Inoltre, la squadra era in origine posseduta dalla Labatt Brewing Company, produttore di una nota marca di birra di nome Labatt's Blue. Soprannominata colloquialmente \"Jays\", i colori ufficiali della squadra sono il blu reale, il blu marino, il rosso e il bianco. Nato come franchigia di espansione, i club fu fondato a Toronto nel 1977. In origine disputava le sue gare interne all'Exhibition Stadium, fino al trasferimento allo SkyDome, alla sua apertura nel 1989. A partire dal 2000, i Blue Jays sono posseduti dalla Rogers Communications e nel 2004 lo SkyDome \u00e8 stato acquistato da quella compagnia, venendo rinominato Rogers Centre. I Blue Jays sono stati la seconda franchigia della MLB al di fuori degli Stati Uniti e sono rimasti l'unica, dopo che la prima squadra canadese, i Montreal Expos, fu trasferita a Washington nella stagione 2004, diventando i Washington Nationals.\nTra il finire degli anni settanta e l'inizio degli anni ottanta, i Blue Jays attraversarono i problemi tipici delle nuove franchigie, finendo spesso all'ultimo posto della propria division. Nel 1983, la squadra ebbe per la prima volta un saldo positivo di vittorie e due anni dopo vinse il primo titolo di division. Nel periodo 1985\u20131993 fu una forza dominante nella AL East, vincendo cinque titoli di division in nove stagioni, di cui tre consecutivi. In quegli anni, il club vinse due World Series consecutive nel 1992 e 1993, guidata da giocatori come gli Hall of Famer Roberto Alomar, Joe Carter, John Olerud e Devon White. I Blue Jays divennero la prima (e sinora unica) squadra al di fuori degli Stati Uniti a qualificarsi, e a vincere, le World Series, la pi\u00f9 veloce squadra di espansione della AL a riuscirvi, alla sua sedicesima stagione. Dopo il 1993, Blue Jays non si qualificarono ai playoff per le successive 21 stagioni, fino a quando tornarono a vincere la division nel 2015.\nI Blue Jays sono una delle due squadre della MLB di propriet\u00e0 di una \"corporation\", assieme agli Atlanta Braves (Liberty Media).\nStoria.\nGli anni 80.\nLa squadra fu fondata nel 1977. Nella prima partita della stagione di debutto, il 7 aprile 1977, affrontarono la squadra americana dei Chicago White Sox vincendo 9-5. Chiusero la stagione con 54 vittorie e 107 sconfitte che li collocarono all'ultimo posto della divisione.\nNella stagione successiva migliorarono il proprio record arrivando a 59 vittorie mentre nel 1979 terminarono con 53 vittorie, vincendo il loro primo riconoscimento che fu consegnato ad Alfredo Griffin come Rookie of the Year.\nNel 1980, con il nuovo manager Bobby Mattick, la squadra ottenne il proprio record con 67 vittorie. Nel 1981 dopo lo sciopero dei giocatori la stagione fu accorciata e i Blue Jays chiusero con un record di 21-27.\nSuccessivamente, negli anni ottanta i Blue Jays, collezionarono stagioni positive con record di 89-73 nel 1983, 99-62 nel 1985 arrivando nei playoff fino alle finali per l'accesso alle World Series e nel 1987 dove vinsero 96 partite, con George Bell che fu premiato come MVP dell'American League.\nPrecedentemente nel 1986 la squadra non aveva chiuso la stagione in positivo ma aveva avuto un approccio offensivo soprattutto di Jesse Barfield che mise a segno 40 fuoricampo e di George Bell che ne mise a referto 30.\nGli anni '90 e 2000.\nDopo 89, 86 e 91 vittorie dal 1989 al 1991, la squadra nel 1992 chiuse con un record stagionale di 96\u201366 e vinse le World Series grazie al battitore Dave Winfield, al lanciatore Jack Morris ed in finale soprattutto all'apporto di Pat Borders che fu nominato miglior giocatore. Nel 1993 ci fu il secondo titolo consecutivo, con un record nella stagione regolare di 95\u201367.\nGiocatori importanti.\nMembri della Baseball Hall of Fame.\nRoberto Alomar \u00e8 l'unico giocatore riprodotto nella Baseball Hall of Fame con l'uniforme dei Blue Jays.\nNumeri ritirati.\nL'unico numero ritirato dai Blue Jays \u00e8 il 12 di Roberto Alomar, poco dopo la sua introduzione nella Hall of Fame. Inoltre, il numero 42 di Jackie Robinson \u00e8 stato ritirato per tutta la MLB nel 1997."}
{"id": "235548", "revid": "1305772", "url": "https://it.wikipedia.org/wiki?curid=235548", "title": "Gelso (disambigua)", "text": ""}
{"id": "235549", "revid": "88740", "url": "https://it.wikipedia.org/wiki?curid=235549", "title": "Millennium bug", "text": "Il Millennium bug, noto anche come Y2K bug, fu un difetto informatico (\"bug\") che si manifest\u00f2 al cambio di data tra il 31 dicembre 1999 e il 1\u00ba gennaio 2000 in alcuni sistemi di elaborazione dati.\nAnticipato con molto allarmismo da parte dei \"mass-media\" e dell'opinione pubblica, il problema si rivel\u00f2 in realt\u00e0 di facile gestione grazie alle misure di precauzione adottate negli anni precedenti.\nFunzionamento.\nIl principio alla base del \"Millennium bug\" risiedeva nel fatto che, per rappresentare le date, diversi pacchetti \"software\" sviluppati a partire dagli inizi dell'informatica utilizzavano soltanto due cifre decimali per memorizzare l'anno, le quali potevano assumere valori compresi tra \"00\" (1900) e \"99\" (1999); in questo modo, al raggiungimento dell'anno 2000 le conseguenze sarebbero state imprevedibili.\nIl \"Millennium bug\" fu quindi una conseguenza del fatto che, all'epoca, i sistemi informatici disponevano di una ridotta quantit\u00e0 di \"byte\" di memoria, cosa che indusse i programmatori a risparmiare sul numero di cifre per la rappresentazione delle date. Era comunque chiaro fin da subito che questo sistema avrebbe generato una criticit\u00e0 al termine dell'anno 1999, ma si dava per scontato che, col passare dei decenni, i pacchetti \"software\" sarebbero stati completamente aggiornati.\nStoria.\nOrigini della scoperta.\nLa prima menzione storica del \"Millennium bug\" \u00e8 avvenuta il 19 gennaio 1985, da parte di un tale Spencer Bolles, durante una discussione su uno dei primi newsgroup, noto come \"net.bugs\", della rete di computer Usenet. Bolles affermava che un suo amico, un programmatore, gli aveva comunicato che durante un esperimento not\u00f2 di come allo scoccare dell'anno 2000, il proprio computer restituiva invece il numero 1900.\nLa questione, tuttavia, non venne trattata a livello internazionale e mondiale, fino al 1997, quando la Gartner port\u00f2 il problema del millennium bug all'attenzione della stampa. Secondo l'agenzia di consulenza, infatti, il \"bug\" si sarebbe rivelato il 31 dicembre 1999, generando non pochi problemi nei grandi processori di imprese, ministeri ed enti pubblici, a spese di disoccupati, anziani e contribuenti; soprattutto questi ultimi sarebbero rimasti duramente colpiti, in quanto, i processori dei computer che gestivano pensioni e tasse erano tra i pi\u00f9 antiquati. Secondo le prime statistiche almeno il 50% dei calcolatori, distribuiti nella civilt\u00e0 occidentale, non erano \"2000-compatibili\".\nInizio delle precauzioni.\nIl vero allarme per\u00f2 arriv\u00f2 dall'Unione europea nei primi mesi del 1998. Preoccupata soprattutto per l'incontro temporale del problema con l'introduzione dell'euro, proiettata per la fine del millennio, la UE inizi\u00f2 a spingere per la creazione di una commissione di sicurezza, sorveglianza e risoluzione del bug informatico. Nel giro di pochi mesi, il millennium bug arriv\u00f2 all'attenzione dell'opinione pubblica, grazie alla spinta subita dai mezzi di comunicazione di massa, come la stampa, ma soprattutto Internet. Nonostante gli annunci ufficiali che i governi e le aziende dei principali paesi si stavano adoperando per risolvere il bug, investendo somme ingenti, iniziarono a moltiplicarsi su Internet, tramite i blog, gruppi di pressione di stampo millenarista e apocalittico, che predicavano l'arrivo della fine del mondo e suggerivano alla popolazione di trovare riparo in bunker che li avrebbero salvati dalla catastrofe incombente.\nTolto l'eccessivo allarmismo, per\u00f2, era chiaro di come ormai lo \"Y2K bug\" venisse preso in maniera piuttosto seria; in contrasto alle speculazioni apocalittiche, quindi, molte aziende fornivano supporto tramite Internet per permettere agli utenti di verificare di persona se il proprio personal computer potesse incontrare il bug. Aziende come IBM, Intel, Compaq e Olivetti realizzarono programmi per la verifica di computer \"2000-compatibili\", mentre la Symantec rilasci\u00f2 il pacchetto \"Norton Utilities\" per risolvere il problema; molte riviste specializzate, inoltre, rilasciarono supporti dotati di patches per correggere il difetto.\nAnche in Italia, ormai, il fenomeno era arrivato all'attenzione pubblica - spesso rinominato come baco del millennio; secondo uno studio condotto dall'Universit\u00e0 commerciale Luigi Bocconi, nel 1999, circa 19 aziende italiane su 100 erano ancora a rischio \"bug\" e risultavano in ritardo sulla tabella di marcia per correggerlo. Inoltre, l\"'Unione internazionale delle telecomunicazioni\", facente parte delle Nazioni Unite, accus\u00f2 Telecom Italia di essere in ritardo sulle preparatorie di adeguamento per contrastare il problema. Ernesto Bettinelli, uno dei principali promotori delle misure di sicurezza italiane per lo Y2K bug (il \"Comitato Anno 2000\"), si dichiar\u00f2 insoddisfatto delle precauzioni attuate sul sistema sanitario e sistema dei trasporti, criticando il Governo D'Alema I ed affermando \u00abNon so fino a che punto abbiano capito che se qualcosa va male c'\u00e8 un'intera classe dirigente che se ne va a casa\u00bb.\nIn base alle stime del 1999 non solo il settore secondario e terziario erano a rischio del millennium bug, ma anche quello primario; secondo l'Organizzazione delle Nazioni Unite per l'alimentazione e l'agricoltura, infatti, il bug avrebbe rischiato, per effetto indiretto, di ripercuotersi pesantemente sulle informazioni dell'andamento del mercato e della rete di distribuzione, sia di importo che di esporto. Nel luglio 1999, il primo ministro del Regno Unito, Tony Blair, dichiar\u00f2 iniziata l\"'Operation Surety\" per la sorveglianza militare e poliziesca del Regno Unito durante la notte tra il 31 dicembre e il 1\u00ba gennaio: circa 2000 soldati di una task force specializzata, di cui la met\u00e0 proveniente da un ritiro dalla Guerra del Kosovo, avrebbero avuto il compito di sorvegliare le strade del paese, per intervenire qualora fosse stato necessario. Inoltre aerei e navi, rispettivamente della Royal Air Force e della Royal Navy, sarebbero stati stanziati per la sorveglianza aerea e marittima.\nSe da un lato il problema dell'anno 2000 stava assumendo proporzioni sempre pi\u00f9 marcate tra la preoccupazione collettiva, dall'altro, questo evento fu utilizzato in maniera \"grottesca\" anche come fonte di profitto tramite il gioco d'azzardo. Su Internet, infatti, venne aperto un sito web allibratore che permetteva di puntare e scommettere su quali eventi si sarebbero verificati a causa del millennium bug; tra questi alcuni quali il fallimento della Federal Reserve System, un gravissimo incidente aereo con centinaia di morti, oppure l'apertura dell'indice azionario Dow Jones, della borsa di New York, con un ribasso di oltre 200 punti.\nPrima ancora per\u00f2 che il millennium bug potesse colpire, gi\u00e0 un altro difetto, di minore entit\u00e0, venne individuato per attivarsi il 9 settembre: secondo alcune analisi, infatti, alcuni programmi nei personal computer con un calcolo della data basato su \"9999\", al posto del pi\u00f9 moderno \"090999\", avrebbero potuto portare ad un \"crash\" informatico. In questo caso per\u00f2, per via della scarsa diffusione di programmi di questo tipo, non ci furono segnalazioni di tale problema.\nIn novembre e dicembre 1999 si verificarono diversi eventi, non a caso correlati al millennium bug. Le prime prove della realt\u00e0 del difetto informatico arrivarono gi\u00e0 il 28 novembre: il tribunale di Filadelfia eman\u00f2 documenti per la selezione della giuria con data impostata su gennaio 2000, ma che effettivamente vennero stampati con data gennaio 1900. La conferma che il problema fosse reale e, ormai, praticamente confermato, port\u00f2 verso dicembre molte compagnie aeree a svolgere diverse simulazioni di \"emergenza-millennium bug\" a sorpresa negli aeroporti; a queste prese parte anche Alitalia nell'aeroporto di Roma-Fiumicino, oltre che Air France, British Airways e Swissair. Altri tipi di precauzioni furono prese negli Stati Uniti d'America, dove nelle prime 3 settimane di dicembre la vendita di armi da fuoco ebbe un aumento di circa il 15%, con la scusa dell'emergenza.\nPassaggio da 1999 a 2000.\nAllo scoccare del 1\u00ba gennaio 2000, il millennium bug non fece effettivamente tutti i danni che l'allarmismo generale e apocalittico aveva anticipato; pi\u00f9 seriamente, sebbene Italia, Russia e Stati Uniti d'America confermassero una situazione dei sistemi principali piuttosto tranquilla, si invitavano comunque le istituzioni di rimanere in stato di attenzione. Nelle ore successive arrivarono le prime segnalazioni, seppure di importanza relativamente pi\u00f9 bassa, che il millennium bug si era verificato: negli Stati Uniti, i sistemi informatici del United States Naval Observatory riportarono la data 1\u00ba gennaio 1900 e un centinaio di slot machine nel Delaware andarono in tilt; in Giappone alcuni sistemi di raccolta informazioni di volo rilevarono diverse falle e la centrale nucleare di Onagawa ebbe problemi di raffreddamento; in Australia il sistema di convalida dei biglietti degli autobus non funzion\u00f2, in Spagna e Corea del Sud si ebbero diversi problemi con tribunali che riportavano documenti con data impostata al 1900 e nel Regno Unito vi furono problemi di transazione del denaro con alcune carte di credito. Non mancarono problemi anche in Italia, dove diversi sistemi informatici restituivano problemi di datazione a Napoli, Venezia, Genova e Foggia; e alcune bollette di Telecom Italia riportarono l'anno 1900.\nNei primi giorni di gennaio del 2000, Bill Gates, il boss di Microsoft, espresse la propria opinione sul \"bug\", invitando a non abbassare la guardia riguardo a futuri problemi, che avrebbero potuto creare disagi nel breve e lungo periodo. Questo fu, tuttavia, quanto il millennium bug si lasci\u00f2 alle spalle, senza ulteriori complicazioni, eccetto una: nel 2014, l'ultima segnalazione nota sorse da una versione alterata del \"millennium bug\" che ebbe modo di ripresentarsi quando lo stato federale della Pennsylvania invi\u00f2 richieste stampate, relative al servizio militare, destinate a circa 14.000 persone, informandole che la mancata comunicazione delle credenziali di reperibilit\u00e0 in caso di chiamata alle armi era punibile con una sanzione e con una pena detentiva; la datazione di tali avvisi era per\u00f2 errata, scambiando le nascite tra il 1993 ed il 1997, con il 1893 ed il 1897.\nStudi sociologici.\nNonostante il \"millennium bug\" non abbia comportato alcuna apocalisse o fine del mondo, con solo alcuni problemi effettivamente accaduti ma circoscritti, molti sono stati gli studi alla base del fenomeno. Secondo alcuni di questi, condotti da Alberto Abruzzese, il millennium bug ha avuto la necessit\u00e0 di essere rappresentato ed annunciato come un \u00abpassaggio traumatico\u00bb; una \u00abscadenza mondiale\u00bb a cui generalmente molte culture reagiscono, seppur in maniera diversa, ma con natura millenaristica. Dal punto di vista economico, e della cultura degli Stati Uniti d'America capitalistica, invece, la necessit\u00e0 del millennium bug nasce anche dal bisogno di attivare risorse e metterle in azione, riuscendoci nel minacciare la civilt\u00e0 occidentale con un \"crash\" informatico, per produrre e smuovere investimenti nell'industria del software.\nAnche secondo altri studi il millennium bug \u00e8 stato pi\u00f9 simbolico che altro: l'arrivo di un nuovo millennio, avvolto nelle tenebre, in una verit\u00e0 perduta. Il millennium bug \u00e8 quindi un esempio di vulnerabilit\u00e0 umana, che ha facilmente travolto i mezzi di comunicazione di massa, portando i governi mondiali e miliardi di cittadini ad intraprendere una nuova era, nel versare tempo, energia e denaro in una frenetica corsa che si dimostra spesso essere costruita nell'esagerazione."}
{"id": "235550", "revid": "123924021", "url": "https://it.wikipedia.org/wiki?curid=235550", "title": "Morus (botanica)", "text": "Morus \u00e8 un genere di piante della famiglia delle Moracee, originario dell'Asia, ma anche diffuso, allo stato naturale, in Africa e in Nord America.\nComprende alberi o arbusti da frutto di taglia media, comunemente chiamati gelsi.\nLe foglie sono alterne, di forma ovale o a base cordata con margine dentato. Le principali specie conosciute e rinvenibili in Italia e in Europa sono il gelso bianco (\"Morus alba\") e il gelso nero (\"Morus nigra\"), mentre le altre sono di varie parti del mondo.\nIl \"frutto\" del gelso \u00e8, pi\u00f9 propriamente, una infruttescenza detta sorosio costituita da tanti piccoli frutti accostati, generati da altrettanti fiori, e quindi altrettanti ovari. Il tutto \u00e8 disposto su uno stelo.\nEtimologia.\nIl nome generico \"Morus\" viene dal latino \"m\u014drus\", parola mediterranea attestata anche nel greco \u03bc\u03cc\u03c1\u03bf\u03bd \"m\u00f3ron\" \"nero\" per via del colore dei frutti di alcune variet\u00e0. La parola latina si \u00e8 poi diffusa in area germanica (antico alto tedesco \"m\u016brboum\", tedesco \"Maulbeere\") e celtica insulare (gallese \"mwyar\").\nTassonomia.\nIl genere comprende le seguenti specie:\nLinneo aveva inserito nel genere \"Morus\" anche altre specie, che gi\u00e0 a partire dalla fine del '700 furono spostate nel genere affine \"Broussonetia\". Anche queste specie sono indicate con il nome volgare di \"gelso\", in particolare \"Broussonetia papyrifera\", il gelso da carta.\nUsi.\nLe specie del genere \"Morus\" vengono coltivate per diversi scopi:\nAvversit\u00e0.\nDa agenti fungini\nDa agenti animali"}
{"id": "235552", "revid": "767487", "url": "https://it.wikipedia.org/wiki?curid=235552", "title": "Giovanni Papapietro", "text": "Nato in una famiglia della media borghesia pugliese, Papapietro si laure\u00f2 in lettere nel 1955 e successivamente divenne socio fondatore della fondazione concerti Nicolo Piccini e redattore della casa editrice Laterza, con cui scrisse anche un'opera dedicata a sua madre. Nel 1956 si iscrisse al Partito Comunista Italiano, con cui fece una rapida carriera politica: a meno di quarant'anni fu componente del comitato federale e centrale nazionale del partito.\nSegretario comunale del PCI a Bari, dal 1970 al 1979 fu deputato regionale . \u00c8 stato anche consigliere comunale e capogruppo del PCI al comune di Bari, oltre che consigliere e capogruppo nel primo Consiglio Regionale, dove dette un notevole contributo alla stesura del primo Statuto della Regione Puglia.\nDopo la \"svolta della Bolognina\" egli fu favorevole alla trasformazione da PCI a Partito Democratico della Sinistra, con cui Protagonista di un tentativo di dialogo con la Democrazia Cristiana e con il cattolicesimo, negli anni Sessanta egli pubblic\u00f2 una critica all'enciclica di papa Giovanni XXIII \"Pacem in Terris\" nella quale sosteneva che la visione comunista e quella cristiana non sono molto diverse. Una delle ultime apparizioni pubbliche fu il comizio in favore di Nichi Vendola effettuato in vista delle elezioni regionali del 2005."}
{"id": "235555", "revid": "1318658", "url": "https://it.wikipedia.org/wiki?curid=235555", "title": "Coordinazione motoria", "text": "La coordinazione motoria \u00e8 la capacit\u00e0 che permette di eseguire un qualsiasi movimento corporeo in modo efficace. \u00c8 direttamente connessa alla funzionalit\u00e0 del sistema nervoso centrale nell'organizzazione dei gesti motori e determina in modo importante la qualit\u00e0 stessa del movimento e quindi la prestazione. Le capacit\u00e0 coordinative si distinguono in 2 gruppi:\nLe capacit\u00e0 coordinative di base.\nLe capacit\u00e0 coordinative di base sono costituite dalla capacit\u00e0 di apprendere un nuovo movimento, dalla capacit\u00e0 di controllare e regolare il movimento e dalla capacit\u00e0 di adattare e trasformare i movimenti che si sono appresi in base alle necessit\u00e0.\nLe capacit\u00e0 coordinative specifiche.\nHanno come base le capacit\u00e0 di base. Le capacit\u00e0 coordinative specifiche sono:\nCapacit\u00e0 di accoppiamento e combinazione dei movimenti.\n\u00c8 la capacit\u00e0 che permette di collegare tra loro delle abilit\u00e0 motorie gi\u00e0 acquisite. Per esempio il ciclista coordina il movimento degli arti inferiori con gli arti superiori\nCapacit\u00e0 di coordinazione oculo-muscolare.\nPer capacit\u00e0 di coordinazione oculo-muscolare, si intende la capacit\u00e0 del cervello di riuscire a coordinare le afferenze visive con le efferenze motorie. Ad esempio un cestista che si dirige verso il canestro riesce a coordinare le azioni del palleggio ed eventualmente della corsa, mantenendo il contatto visivo con il canestro, con la palla, con gli avversari e con i compagni e moderando il suo palleggio in base agli stimoli visivi.\nCapacit\u00e0 di differenziazione cinestetica.\n\u00c8 la capacit\u00e0 di dosare il tono muscolare in relazione al compito motorio richiesto. Ad esempio un golfista deve saper colpire forte la pallina quando \u00e8 lontano dalla buca ma allo stesso tempo deve saperla colpire piano quando \u00e8 vicino alla buca.\nCapacit\u00e0 di equilibrio.\nL'equilibrio \u00e8 la capacit\u00e0 di mantenere il corpo in una data posizione. Non esiste movimento in cui non sia coinvolto l'equilibrio che si divide in:\nCapacit\u00e0 di orientamento spazio-temporale.\n\u00c8 la capacit\u00e0 di muovere il corpo nello spazio e nel tempo. Per esempio un calciatore deve sapere la disposizione degli avversari nel campo per capire dove posizionarsi, oppure un pugile deve riuscire a capire quanto tempo manca al suono del gong per poter dosare le sue energie durante il round.\nCapacit\u00e0 di ritmo.\n\u00c8 la capacit\u00e0 che permette di organizzare i movimenti in maniera che l'azione risulti il pi\u00f9 fluida e armoniosa possibile, ci\u00f2 \u00e8 possibile adattando i propri movimenti a un ritmo esterno o interno. Ad esempio un pugile che riesce a \u201cprendere il tempo\u201d al suo avversario, e quindi riuscire a prevedere quando arriver\u00e0 il prossimo colpo, \u00e8 avvantaggiato in un eventuale contrattacco. In questo caso il pugile si sta adattando ad un ritmo esterno. Lo stesso pugile \u00e8 in grado di variare il ritmo con cui intraprende un azione offensiva, variando il suo ritmo interno e diventando meno prevedibile.\nCapacit\u00e0 di reazione.\n\u00c8 la capacit\u00e0 di rispondere agli stimoli con l'azione motoria pi\u00f9 rapida e meglio adeguata alle circostanze. Si differenzia in:\nCapacit\u00e0 di trasformazione.\n\u00c8 la capacit\u00e0 di cambiare un'azione prefissata, ci\u00f2 capita spesso negli sport come il calcio, in cui il difensore, ad una finta dell'attaccante, deve elaborare un altro piano di azione per giungere al suo scopo."}
{"id": "235562", "revid": "307923", "url": "https://it.wikipedia.org/wiki?curid=235562", "title": "Coordinamento", "text": "Il coordinamento \u00e8 il procedimento attraverso il quale si riduce in ordine un insieme cos\u00ec da costituire un tutto organico.\nPer coordinamento (o coordinazione) si intende la regolazione e gestione di elementi diversi affinch\u00e9 operino tra loro in modo \"coordinato\", ossia integrato ed armonioso, con lo scopo di raggiungere un preciso obiettivo comune, o pi\u00f9 d'uno; \u00e8 il processo di integrare e/o creare collegamenti fra parti differenti di un'organizzazione per conseguire una serie di obiettivi collettivi.\nDi conseguenza, all'interno di qualunque struttura organizzata o gruppo sociale, gli individui incaricati di coordinare le risorse (soprattutto quelle umane, ovvero i componenti stessi della struttura) rivestono una grande importanza, poich\u00e9 le loro scelte possono portare al successo o al mancato raggiungimento degli obiettivi.\nIl termine pu\u00f2 essere utilizzato in svariati ambiti, tra cui ad esempio quello giuridico, politico, aziendale o videoludico.\nIl coordinamento nel diritto pubblico italiano.\nL\"'istituto del coordinamento\" nell'ordinamento giuridico italiano \u00e8 presente in molti comparti dell'apparato statale e degli enti periferici dello Stato. Sostanzialmente, esso \u00e8 il procedimento attraverso il quale un'autorit\u00e0 o un organo sovraordinato, dotato di una propria competenza e responsabilit\u00e0, dirige, razionalizza e controlla l'operato e l'attivit\u00e0 di pi\u00f9 organismi consimili destinati ad operare in un medesimo campo. Ne sono un esempio il \"coordinamento\" delle forze di polizia ed il \"coordinamento\" dei servizi di informazione e sicurezza."}
{"id": "235564", "revid": "30610", "url": "https://it.wikipedia.org/wiki?curid=235564", "title": "Rezs\u0151 So\u00f3", "text": "Biografia.\nRezs\u0151 So\u00f3 si laure\u00f2 all'Universit\u00e0 Lor\u00e1nd E\u00f6tv\u00f6s, dove comp\u00ec anche gli studi di dottorato.\nQuando l'\"Istituto Ungherese di Studi Biologici\" inizi\u00f2 le sue attivit\u00e0 il 5 settembre 1927 nella penisola di Tihany sul lago Balaton, il primo gruppo di studi era formato da Rezs\u0151 So\u00f3 e dai genetisti Lajos Csik e Piusz Koller, dagli psicologi S\u00e1ndor M\u00fcller, Gyula M\u00e9hes e S\u00e1ndor Wolsky, e dagli idrobiologi Mih\u00e1ly Rotaridesz e Alad\u00e1r Scherffel, ciascuno esperto di punta nel proprio campo di studi.\nRezs\u0151 So\u00f3 studi\u00f2 e catalog\u00f2 la flora della zona facendo revisioni delle specie catalogate e descrivendo alcune nuove specie. Fu docente presso l'Universit\u00e0 di Debrecen per oltre vent'anni. Durante la sua vita professionale, che dur\u00f2 sei decenni, pubblic\u00f2 600 articoli e 30 libri.\nLa sua area di studi preferenziale furono le orchidee, per\u00f2 il suo nome resta unito soprattutto alla definizione della \"Fitogeografia dell'area dei versanti dei Carpazi\", su cui pubblic\u00f2 vari lavori:\nLe orchidee che studi\u00f2 maggiormente furono quelle del genere \"Dactylorhiza\" di cui defin\u00ec le seguenti specie:"}
{"id": "235567", "revid": "11694", "url": "https://it.wikipedia.org/wiki?curid=235567", "title": "Karoly Rezs\u0151 So\u00f3 von Bere", "text": ""}
{"id": "235569", "revid": "11694", "url": "https://it.wikipedia.org/wiki?curid=235569", "title": "So\u00f3", "text": ""}
{"id": "235570", "revid": "1534511", "url": "https://it.wikipedia.org/wiki?curid=235570", "title": "Teorema di Bolzano-Weierstrass", "text": "Il teorema di Bolzano-Weierstrass afferma che in uno spazio euclideo finito dimensionale formula_1 ogni successione reale limitata ammette almeno una sottosuccessione convergente.\nUn ulteriore enunciato del teorema afferma che: \"Un insieme infinito e limitato ammette almeno un punto di accumulazione.\"\nLa dimostrazione di questo secondo enunciato si trova subito dopo la dimostrazione del primo.\nEsso fu dimostrato nel 1817 dal matematico boemo Bernard Bolzano, ma divenne noto solo mezzo secolo pi\u00f9 tardi quando Karl Weierstrass, ignaro del lavoro di Bolzano, forn\u00ec una nuova dimostrazione. Per tale motivo esso prende il nome di entrambi gli studiosi.\nIl teorema.\nSia formula_2 un insieme limitato e infinito. Allora formula_3 possiede almeno un punto di accumulazione.\nUn corollario immediato del teorema asserisce che ogni successione limitata in formula_1 ammette almeno una sottosuccessione convergente.\nDimostrazione per induzione.\nSi definisca l'insieme formula_5 come formula_6 quindi tutti i valori compresi tra formula_7 e formula_8, e si ponga un punto formula_9 definito come: formula_10, quindi il punto medio.\nAllora per ipotesi in almeno uno dei due sottoinsiemi formula_11 o formula_12 si troveranno infiniti elementi essendo infiniti gli elementi dell'insieme di partenza. Si prenda in considerazione il sottoinsieme con infiniti elementi (se entrambi presentano infiniti elementi se ne scelga uno) e si nominino i nuovi estremi formula_13. Adesso si definisca anche formula_14 come il punto medio del sottoinsieme e si ripeta il procedimento.\nQuesto procedimento si pu\u00f2 reiterare all'infinito e cos\u00ec facendo si notano due sottosuccessioni\nSi noti che i due limiti formula_21 e formula_22 sono uguali poich\u00e9:\ne facendone il limite per formula_24 si ottiene:\nAdesso, considerato che anche formula_27\nscriviamo la definizione di limite per ambe due le successioni:\nPonendo infine un formula_32 maggiore del massimo tra i due si otterr\u00e0:\nChe \u00e8 esattamente la definizione di punto di accumulazione. Quindi risulta formula_21 punto di accumulazione.\nDa notare che: se durante le infinite suddivisioni dell'intervallo si fossero trovati altri formula_36 sottointervalli con infiniti valori, allora si sarebbero trovati altri formula_36 punti di accumulazione.\nDimostrazione per \"n\" = 1 (alternativa).\nLa dimostrazione nel caso formula_38 fa uso dell'assioma di Dedekind (o assioma di completezza) e di un apposito lemma.\nLemma.\nOgni successione formula_39 a valori in formula_40 ammette una sottosuccessione monotona.\nDimostrazione del lemma.\nChiamiamo \"picco per la successione\" ogni numero naturale formula_36 tale che, per ogni formula_42, risulti formula_43 ovvero tale che il termine formula_44 sia maggiore o uguale di ogni termine che lo \"segue\" nella successione.\nConsideriamo il caso in cui la successione abbia infiniti picchi formula_45. Ne consegue che otteniamo una sottosuccessione monotona decrescente formula_46 costituita dagli infiniti picchi della successione di partenza e la tesi (del lemma) \u00e8 raggiunta.\nRisultato simile si ritrova nello studio del limite superiore di una successione. In tale contesto, infatti, si considera la sottosuccessione data da formula_47.\nSupponiamo adesso che ci sia solo un numero finito di picchi, chiamiamo con \"N\" l'ultimo picco e . Perci\u00f2 \"n\"1 non \u00e8 un picco, poich\u00e9 ; da ci\u00f2 segue che esiste un tale che formula_48 Allo stesso modo, non \u00e8 un picco, per cui esiste con formula_49. Iterando il procedimento si ottiene la sottosuccessione monotona crescente formula_50.\nDimostrazione vera e propria.\nSupponiamo adesso di avere una successione limitata in formula_40; il lemma precedente implica l'esistenza di una sottosuccessione monotona necessariamente limitata. Dal teorema della convergenza monotona per successioni reali segue che questa sottosuccessione necessariamente converge. Infatti, essendo limitata, avr\u00e0 l'estremo superiore (inferiore) per l'assioma di Dedekind, che sar\u00e0 anche il limite della successione. Ci\u00f2 \u00e8 provato dal fatto che, chiamato formula_52 l'estremo superiore, formula_53. Essendo monotona, formula_54 cio\u00e8 formula_55. Si conclude cos\u00ec la dimostrazione del teorema per il caso formula_38.\nDimostrazione per \"n\" qualsiasi.\nNella sua formulazione pi\u00f9 generale, il teorema pu\u00f2 essere dimostrato tramite il caso formula_38: data una successione limitata in formula_1, la successione delle prime coordinate \u00e8 una successione reale limitata e perci\u00f2 essa ammette sottosuccessione convergente. Da questa possiamo estrarre una sottosottosuccessione (convergente) per la quale la seconda coordinata converga. Iterando questo procedimento per tutte le formula_36 coordinate si ottiene una formula_36 volte sottosuccessione della successione di partenza \u2014 che \u00e8 a tutti gli effetti una sottosuccessione della successione di partenza \u2014 per la quale ogni coordinata \u00e8 una successione convergente. Si \u00e8 cos\u00ec ottenuta una sottosuccessione convergente della successione in formula_1.\nFormulazione del teorema con la nozione di compattezza.\nCome affermato si ha un secondo enunciato del teorema:\nSia formula_5 un insieme infinito, e sia formula_63 un insieme compatto. Allora formula_3 ammette almeno un punto di accumulazione in formula_63.\nDimostrazione.\nSupponiamo, per assurdo, che formula_3 non ammetta punti di accumulazione in formula_63. Allora\ncon formula_69 un intorno aperto di formula_70. Ora, evidentemente, la famiglia di aperti\n\u00e8 una copertura aperta di formula_63.\nPoich\u00e9 formula_63, per ipotesi, \u00e8 compatto, da tale copertura aperta \u00e8 possibile estrarre un sottoricoprimento aperto finito di formula_63, ossia una sottofamiglia formula_75 per qualche formula_76 tale che\nTuttavia, ci\u00f2 \u00e8 assurdo poich\u00e9 formula_3 contiene infiniti elementi, mentre formula_79 contiene al pi\u00f9 formula_80 elementi."}
{"id": "235571", "revid": "2128848", "url": "https://it.wikipedia.org/wiki?curid=235571", "title": "Teorema di Heine-Borel", "text": "In matematica, in particolare nella topologia degli spazi metrici, il teorema di Heine\u2013Borel \u00e8 un teorema che caratterizza gli spazi compatti in formula_1. Prende il nome dai matematici Eduard Heine e \u00c9mile Borel.\nIl teorema.\nIl teorema di Heine-Borel afferma che se formula_2, allora formula_3 \u00e8 compatto se e solo se \u00e8 chiuso e limitato.\nAlla luce di questo teorema, in analisi reale la seconda propriet\u00e0 (chiusura e limitatezza) viene a volte utilizzata come definizione di compattezza. L'equivalenza tuttavia cessa di esser vera su sottospazi di spazi metrici (e topologici) pi\u00f9 generali; in un qualunque spazio metrico, comunque, la compattezza rimane condizione sufficiente (ma non necessaria) affinch\u00e9 un insieme sia chiuso e limitato.\nDimostrazione con il teorema di Bolzano-Weierstrass.\nSi dimostra il teorema in formula_4, \u00e8 poi possibile estendere la dimostrazione in formula_1.\nSi consideri un insieme formula_6 limitato, cio\u00e8 contenuto in una palla formula_7 a sua volta contenuta in una palla pi\u00f9 grande formula_8. Si consideri una successione in formula_6, che essendo in formula_4 avr\u00e0 due coordinate:\ne tale che:\nSi ha:\nEssendo quindi formula_14 limitata, per il teorema di Bolzano-Weierstrass \u00e8 possibile estrarre una sottosuccessione che converga:\nEstraendo una sottosuccessione formula_16 di formula_17 convergente, non \u00e8 detto che converga per stessi indici di formula_18. Si estraggono allora altre due sottosuccessioni convergenti (lo sono tutte) con gli stessi indici:\nSi ha quindi:\nPer dimostrare che formula_21, si considera una successione formula_22 appartenente ad formula_6.\nPer assurdo si ponga che formula_24 e formula_25. Se formula_6 \u00e8 chiuso, formula_25 \u00e8 aperto, quindi esiste una palla formula_28 contenuta in formula_25. Esiste pertanto un formula_30 tale che per formula_31 formula_22 appartiene a formula_33 il che \u00e8 assurdo, perch\u00e9 formula_22 non pu\u00f2 appartenere sia a formula_35 che ad formula_6.\nCorollari.\nUna conseguenza notevole di questo teorema \u00e8 la compattezza della sfera in formula_1. \nInfatti questa \u00e8 chiusa, poich\u00e9 \u00e8 un luogo di zeri di una funzione continua (ad esempio formula_38), ed \u00e8 limitata. Analogamente la palla unitaria chiusa di formula_1, essendo limitata e ovviamente chiusa, \u00e8 compatta.\nDa ci\u00f2 segue che formula_1, non essendo compatto, non \u00e8 omeomorfo alla palla unitaria chiusa in esso contenuta.\nDimostrazione topologica.\nSia formula_41 un compatto. Si consideri il ricoprimento di palle aperte:\nEsso deve ammettere un sottoricoprimento finito formula_43, dunque formula_44 \u00e8 contenuto nella palla di raggio massimo appartenente a formula_43. Da ci\u00f2 segue che formula_46 \u00e8 limitato. Inoltre i compatti in uno spazio di Hausdorff sono chiusi, dunque formula_44 \u00e8 anche chiuso.\nViceversa, supponiamo che formula_41 sia chiuso e limitato. Allora formula_49. Ma la n-palla \u00e8 omeomorfa all'n-cubo:\nSi pu\u00f2 provare facilmente che formula_51 \u00e8 compatto anche senza il teorema di Heine-Borel, dunque l'n-cubo \u00e8 compatto, perch\u00e9 prodotto di compatti (teorema di Tychonoff).\nSi ha quindi che anche formula_52 \u00e8 compatta e quindi formula_46 \u00e8 un sottospazio chiuso di uno spazio compatto (si noti che essendo formula_52 chiuso, formula_46 \u00e8 chiuso non solo in formula_1, ma anche nella topologia indotta sulla palla), dunque formula_46 \u00e8 compatto.\nEstensioni.\nSpazi metrici.\nIl teorema pu\u00f2 essere esteso agli spazi metrici nelle seguenti forme.\nUno spazio metrico \u00e8 compatto se e solo se \u00e8 completo e totalmente limitato.\nUn sottospazio di uno spazio metrico completo \u00e8 compatto se e solo se \u00e8 chiuso e totalmente limitato.\nDim: \u00e8 sufficiente provare che un sottospazio di uno spazio metrico completo \u00e8 a sua volta completo se e solo se \u00e8 chiuso.\nSpazi vettoriali reali e complessi.\nIl teorema si applica anche agli spazi vettoriali sul campo reale o complesso di dimensione finita.\nCessa di esser valido in spazi di dimensione infinita. Anzi, si pu\u00f2 dimostrare che esso \u00e8 vero se e solo se lo spazio vettoriale (reale o complesso) \u00e8 di dimensione finita."}
{"id": "235572", "revid": "141", "url": "https://it.wikipedia.org/wiki?curid=235572", "title": "Yprite", "text": ""}
{"id": "235574", "revid": "111800165", "url": "https://it.wikipedia.org/wiki?curid=235574", "title": "Dattilobraille", "text": "La Dattilobraille \u00e8 una macchina utilizzata dai non vedenti che permette loro di scrivere avvalendosi del sistema Braille in modo pi\u00f9 rapido.\nCon essa la scrittura avviene normalmente da sinistra verso destra ed i caratteri risultano immediatamente leggibili.\nDiversamente dalle normali macchine per scrivere, una Dattilobraille non ha un tasto per ogni carattere, ma \u00e8 costituita principalmente da sei tasti per la scrittura, un tasto per lo spazio fra una parola e l'altra, uno per ritornare indietro di una battuta ed eventualmente uno per dare l'interlinea ed avanzare cos\u00ec alla riga successiva.\nOgni tasto di scrittura, se premuto, imprime un punto sulla carta. La combinazione di questi punti costituisce il codice Braille. Per ottenere un carattere \u00e8 necessario premere contemporaneamente tutti i tasti che corrispondono ai punti necessari a formarlo.\nVi \u00e8 una notevole differenza tra questa macchina e la tavoletta Braille utilizzata per la scrittura manuale. Con quest'ultima, infatti, non solo la scrittura avviene pi\u00f9 lentamente perch\u00e9 il non vedente deve imprimere con un punteruolo ogni singolo punto alla volta sulla carta, ma la rilettura del testo risulta anche pi\u00f9 difficoltosa. Infatti con essa il non vedente, per leggere ci\u00f2 che ha scritto, deve voltare il foglio su cui scrive perch\u00e9 i punti impressi risultano in rilievo sulla faccia opposta a quella su cui si punzonano.\nNella Dattilobraille, invece, vi \u00e8 un meccanismo per cui la macchina imprime i puntini dal di sotto del foglio e quindi non occorre voltarlo per la lettura, perch\u00e9 questi appaiono sulla faccia rivolta verso l'alto, quindi immediatamente leggibili."}
{"id": "235577", "revid": "15756", "url": "https://it.wikipedia.org/wiki?curid=235577", "title": "Fiat Cinquecento", "text": "La Fiat Cinquecento \u00e8 una superutilitaria prodotta dalla casa automobilistica italiana FIAT dal 1991 al 1998.\nContesto.\nLa vettura venne progettata dal designer architetto Ermanno Cressoni in collaborazione con Antonio Piovano; gli interni vennero invece disegnati da Claudio Mottino e Giuseppe Bertolusso. \u00c8 stata la prima vettura della casa torinese a essere prodotta esclusivamente in Polonia, nella fabbrica di Tychy, prima in affiancamento poi in sostituzione della 126.\nLe origini della Cinquecento possono essere fatte risalire ai primi anni 1980, coi progetti finalizzati ai trasporti (PFT) del CNR per lo studio di un veicolo supereconomico, dai quali vennero sviluppati una serie di prototipi (con sigle da X1/72 a X1/79) soprannominati \"Nuova Topolino\" e \"Micro\" dalla stampa specializzata. Parallelamente, anche FSM, non ancora completamente nell'orbita FIAT, stava studiando con BOSMAL un progetto di auto piccola e all'avanguardia che culminer\u00e0 nella concept Beskid 106. Infine, l'acquisizione di FSM da parte del gruppo automobilistico italiano port\u00f2 all'abbandono di questo prototipo in favore di una vettura che riprendeva alcuni dei concetti della serie X1/7 degli anni precedenti: in questo senso, fino al 1993 le vetture prodotte in terra polacca erano marchiate FSM anzich\u00e9 FIAT.\nLa Cinquecento era particolarmente avanzata nel profilo tecnico, essendo dotata di carrozzeria squadrata e compatta a 3 porte, motore e trazione anteriore, sospensioni a ruote indipendenti, freni a disco anteriori e optional quali: vetri elettrici, aria condizionata, correttore assetto fari, chiusura centralizzata, antifurto elettronico, tettuccio apribile e sedile posteriore sdoppiato. La Cinquecento \u00e8 stata inoltre la prima FIAT ad adottare il nuovo logo rettangolare a sfondo blu.\nPrima versione (1991-1993).\nAl lancio erano disponibili due motorizzazioni: il 704 cm\u00b3 bicilindrico della versione \"ED\" e il 903 cm\u00b3 della famiglia Fiat serie 100.\nLa Cinquecento ED.\nLa prima serie della ED (acronimo di \"Economy Drive\") fu presentata alla stampa italiana il 15 dicembre 1991 insieme alla versione 903 cm\u00b3 di derivazione Fiat 127. Essa fu accolta molto bene dal pubblico, sia italiano sia europeo, nonostante il piccolo motore, le prestazioni modeste e la mancanza della quinta marcia. Fu molto apprezzata soprattutto per i bassi consumi e i relativi bassi costi gestionali. Esteriormente si presenta con paraurti in plastica nera e cerchi in acciaio, a differenza della versione 903 cm\u00b3 con borchie non integrali che coprono solo l'area intorno ai 4 bulloni dei cerchioni. Gli specchietti (uno o due a seconda degli optional) e le maniglie non sono in tinta con la carrozzeria, come anche il tappo del carburante, nella prima serie sino all'inizio del 1993 tondo e senza sportellino.\nLa piccola autovettura, il cui peso si aggira sui 675\u00a0kg, \u00e8 spinta da un bicilindrico (codice motore 170 A.000) con cilindri in linea ma orizzontali, derivato direttamente da quello della Fiat 126 Bis. Esso \u00e8 raffreddato ad acqua e dotato di un carburatore Weber 30 a doppio corpo con centralina di accensione statica Nanoplex MED 210, che genera a 5000 giri/min una potenza di 31 CV (pari a 23\u00a0kW), sufficienti a spingere l'auto in quarta marcia a circa 128\u00a0km/h. L'impianto di lubrificazione \u00e8 a lobi (sar\u00e0 meccanico sulle versioni superiori) mentre l'impianto di raffreddamento \u00e8 a liquido. La marmitta non \u00e8 catalitica nella prima versione, aggiornata nella seconda. Per quanto riguarda l'abitacolo esso \u00e8 molto spazioso e pratico. Tutto il cruscotto nella prima serie \u00e8 nero scuro, grigio in tutte le altre versioni successive (salvo per la \"Sporting\"). Non \u00e8 prevista alcuna console centrale o mobiletto portaoggetti e gli alzacristalli elettrici risultano tra gli optional. \u00c8 dotata tuttavia di sbrinatore sul lunotto posteriore, tergilunotto, cinture regolabili e appoggiatesta (solo anteriori, i posteriori erano previsti solo per il mercato estero, come la Polonia). Tra gli optional vi era anche la predisposizione per l'autoradio. Il primo quadro strumenti riproduceva quello della sua antenata 126 Bis, dotato di spie luminose rettangolari sulla sinistra, tachimetro al centro (con fondo scala a 160\u00a0km/h) e indicatori temperatura acqua e livello benzina sulla destra, soppiantato nelle serie successive con lo stesso della versione 903 cm\u00b3 e 899 cm\u00b3.\nLa Cinquecento 903 cm\u00b3.\nLa Cinquecento 903 cm\u00b3 a carburatore \u00e8 rimasta in commercio per pochi mesi del 1992, sostituita dalla versione con iniezione elettronica e catalizzatore. Attualmente \u00e8 la versione pi\u00f9 rara di tutta la serie della Cinquecento (escludendo versioni particolari della \"Sporting\" e della stessa 903 cm\u00b3).\nLa versione 903 cm\u00b3 (codice motore 170 A1.000), pi\u00f9 ricca della ED in quanto a optional di serie, montava un carburatore Weber capace di sviluppare a 5500 giri al minuto 30\u00a0kW (pari a 41 CV) di potenza massima, incrementando sia lo scatto da fermo sia la velocit\u00e0 massima, che sale a circa 140\u00a0km/h. I consumi salgono leggermente ma in rapporto alle maggiori prestazioni (nel ciclo urbano consuma meno del 704 cm\u00b3).\nTuttavia il motore 903 cm\u00b3 a carburatore fu presto soppiantato dall'iniezione elettronica SPI e da una riduzione di cilindrata a 899 cm\u00b3 a iniezione per motivi puramente ecologici e di gradino fiscale, diventando anche la base tecnica della prima serie della nuova Seicento del 1998.\nSeconda versione (1993-1994).\nLa seconda serie \u00e8 caratterizzata da un leggero aggiornamento. Il logo Fiat anteriore viene ridotto di un buon 30%, risultando dunque pi\u00f9 piccolo. Scompare il poco estetico tappo del serbatoio a vista, rimpiazzato con lo stesso sportello in tinta con la carrozzeria della 903 cm\u00b3 e 899 cm\u00b3. Motore e organi accessori della ED rimangono i medesimi, ma l'auto \u00e8 dotata di catalizzatore secondo le direttive Euro 1 ed \u00e8 alimentata da un nuovo complesso carburatore Aisan giapponese a gestione elettronica e centralina di accensione statica Nanoplex MED 211. Viene introdotto l'optional dei vetri posteriori a compasso, chiari e fissi di base sulla prima serie.\nInternamente cambia il colore degli interni e della plancia, che ora \u00e8 interamente grigia chiara con la calotta smontabile nera. I sedili hanno due colorazioni, che la 704 cm\u00b3 condivide con la 899 cm\u00b3 S e con la prima versione Suite del 1993:\nDopo il 1992, anche il quadro strumenti cambia, adottando quello della 903 cm\u00b3 e della futura 899 cm\u00b3 nelle versioni \"Suite\" e \"SX\".\nLa Cinquecento 899 cm\u00b3.\nDal 1993 al 1997 viene prodotta in un grande numero di esemplari la versione 899 cm\u00b3 (codice motore 1170 A1.046) in tre distinti allestimenti a partire dal 1994.\nVersione S.\nPrincipale caratteristica di questa versione, adottata anche sulle versioni \"SX \"e \"Suite,\" sar\u00e0 il cambio a 5 marce sincronizzato, che contribuir\u00e0 a un maggior comfort di guida, specialmente durante i tratti autostradali.\nLa versione denominata \"S \"monta pneumatici di dimensioni maggiori, gli stessi base che monter\u00e0 la \"Sporting, \"ossia i 155/65/R13, che garantiscono una maggiore tenuta di strada e maggiori prestazioni complessive.\nIl motore ora \u00e8 equipaggiato di accensione elettronica WEBER-MARELLI SPI-IAW, che garantisce un utilizzo pi\u00f9 semplice e costi di gestione minori poich\u00e9 tutto \u00e8 controllato da una centralina integrata. Le prestazioni rimangono invariate.\nGli optional di serie comprendevano: cambio a 5 marce, coppe ruote integrali, vetri atermici, vetri posteriori apribili a compasso, orologio digitale e antifurto con FIAT CODE (assente sulla versione ED).\nGli optional a pagamento comprendevano:\nNella versione \"S \"paraurti, maniglie e specchietti retrovisori non sono in tinta. Internamente il quadro strumenti \u00e8 mancante del termometro dell'acqua (inserito nell'aggiornamento dell'intera gamma del 1995).\nI colori disponibile erano (dal 1994 in poi):\nPastello:\nMetallizzati\nVersione SX.\nLa versione \"SX \"si presenta esteriormente pi\u00f9 ricca. Gli specchietti retrovisori e i paraurti sono in tinta con la carrozzeria, dotati di fasce paracolpi nere integrate. I proiettori sono fum\u00e9 e i cerchi provvisti di coppe ruote integrali. All'interno spicca il nuovo mobiletto centrale preso direttamente dall'allestimento \"Sporting, \"che comprende anche una nuova leva del cambio (a 5 marce) e una cuffia in similpelle, orologio digitale, finestrini posteriori apribili a compasso e alzacristalli elettrici. Altro particolare, condiviso con la Suite, Sporting, Soleil e Hobby \u00e8 il colore uniforme in rosso dei gruppi ottici posteriori e le freccette dei fanali anteriori grigie anzich\u00e9 arancioni.\nGli optional a richiesta sono i medesimi della versione \"S\", salvo che per la chiusura centralizzata, i cristalli elettrici, il retrovisore esterno destro e comando apertura portellone posteriore interno. Anche i colori disponibile sono i medesimi, salvo che per due metallizzati:\nVersione Suite.\nLa versione \"Suite\" \u00e8 quella con pi\u00f9 accessori di serie di tutta la gamma. Paraurti, maniglie e retrovisori sono in tinta con la carrozzeria, rendendo la vettura molto colorata e apprezzata. La pi\u00f9 grande peculiarit\u00e0, gi\u00e0 apparsa sulla prima serie \"Suite\" del 1993, \u00e8 l'aria condizionata, optional riservato ad autovetture di categoria superiore. La plancia \u00e8 la medesima della versione \"SX\" con l'aggiunta dei due comandi del condizionatore, posti sopra il pulsante del tergilavalunotto. Ritroviamo tutti gli optional della \"SX\" e il medesimo disegno della tappezzeria (\"Quadrettato Verde Blu 303)\".\nDal 1995 come optional a pagamento (su tutte le versioni salvo la ED, denominata Young nella sua ultima esistenza) troviamo l'Airbag lato guida con i pretensionatori sulle cinture anteriori, la predisposizione per l'autoradio e l'antifurto elettronico.\nTerza versione (1995-1998).\nLa terza serie, l'ultima con motorizzazione 704 cm\u00b3, \u00e8 caratterizzata dal generale aggiornamento dell'intera gamma. La plancia rimane la stessa, cambiano i motivi dei tessuti interni. La misura dei cerchi aumenta da 4,0 a 4,5 pollici.\nDal 1997 la versione base diventa la Young, che vanta solo la novit\u00e0 del motore 899 cm\u00b3 come i modelli superiori, nuovo motivo dei tessuti e nuovi colori di carrozzeria, come il fucsia e il turchese, e un quadro strumenti semplificato con alcune spie al posto delle lancette. Come sull'ultima serie della ED e su tutti gli altri modelli, si conferma il portellone posteriore senza il solco estetico posto sotto la serratura del bagagliaio e i fanali anteriori hanno in nero anzich\u00e9 in grigio la plastica intorno alla parabola cromata. Di seguito \u00e8 riportato un riepologo degli optional disponibili a pagamento sulla ED:\nLa Sporting, il top della gamma.\nVerso la fine del 1994 viene presentata la Cinquecento Sporting, posta al vertice della gamma e da subito molto apprezzata per via del suo aspetto giovanile, divertente e sportivo, rimanendo un'utilitaria. A partire dal 1994, anno del suo lancio sul mercato, nascer\u00e0 anche il \"Trofeo Cinquecento Sporting\", campionato rally monomarca internazionale che lancer\u00e0 sulla scena sportiva molti futuri piloti di rally.\nMotore.\nLa Sporting \u00e8 equipaggiata con il famoso e collaudato Motore FIRE di 1108 cm\u00b3 (codice motore 176 B2.000) di cilindrata e con potenza massima di 54 cavalli a 5500 giri/min e coppia massima di 80 N\u00b7m a 3250 giri/min. La velocit\u00e0 massima sale a circa 158\u00a0km/h. Il gruppo motore-trasmissione \u00e8 stato semplicemente prelevato e adattato alle piccole dimensioni dell'auto dalla Fiat Punto 55, con piccole modifiche al cambio e al carter della distribuzione (preso dalla Uno 1000).\nIl motore, catalizzato Euro 2, \u00e8 un 4 cilindri in linea raffreddato ad acqua con albero a camme in testa e due valvole per cilindro. L'iniezione \u00e8 completamente elettronica, garantita da un solo iniettore (per questo SPI, ossia \"\"Single Point Injection\") \"che garantisce una notevole semplicit\u00e0 di costruzione e scarsa manutenzione, fornendo tuttavia una carburazione pi\u00f9 approssimativa rispetto a un sistema di alimentazione formato da 4 iniettori. Il medesimo motore verr\u00e0 equipaggiato con l'iniezione \"Multi Point\" nella Fiat Seicento Sporting seconda serie.\nNon viene fatta nessuna modifica al telaio salvo che per una barra anti-rollio di maggiori dimensioni che garantisce una maggiore stabilit\u00e0.\nCambio.\nIl cambio a 5 marce con retromarcia a pressione (tipo C.514.5.10) \u00e8 diverso rispetto al 5 marce delle motorizzazioni 903 cm\u00b3 e 899 cm\u00b3.\nI rapporti ingranaggi sono i seguenti:\nEstetica, interni, accessori e optional.\nLa versione Sporting \u00e8 caratterizzata da piccoli particolari esterni non presenti sulle altre versioni di serie. Paraurti e specchi retrovisori sono in tinta con la carrozzeria e vengono soppiantati i profili in plastica sui passaruota posteriori (eliminati poi su tutte le versioni dal 1994 in poi). In particolare, i paraurti sono dotati di modanature di colori diversi (a seconda del colore stesso della carrozzeria), sottili e poco pratiche nell'attutire i colpi. Sul paraurti anteriore la feritoia del radiatore \u00e8 caratterizzata da un elemento decorativo a forma di cornice nero. La plancia della versione \"Sporting \"\u00e8 caratterizzata da una strumentazione superiore, che ora comprende contagiri con fondo scala a 8000 giri/minuto, tachimetro a 180\u00a0km/h e indicatori livello benzina e temperatura motore sulla destra. Tutta la console \u00e8 di plastica dura al tatto ma solida, assemblata leggermente meglio rispetto alle versioni base e dal colore leggermente pi\u00f9 scuro. Anche le tasche laterali montate sulle portiere e le maniglie sono pi\u00f9 scure e intonate con i sedili. Essi sono pi\u00f9 profilati e avvolgenti nonch\u00e9 dotati di una seduta pi\u00f9 lunga e pi\u00f9 larga. Anche il tema del tessuto cambia: il nome specifico \u00e8 \"\"Tessuto Grigio con Righe 121\" \"anche se le righe sono rosse e gialle con inserti verdi. Particolarit\u00e0 delle sedute sono i poggiatesta, presi direttamente dalla Fiat Uno turbo seconda serie. Specifico \u00e8 anche il colore delle cinture di sicurezza sia anteriori sia posteriori. Esse sono rosse, sottolineando l'esclusivit\u00e0 della Sporting rispetto alle altre versioni.\nOltre al mobiletto centrale troviamo il pomello del cambio e il volante a due razze rivestiti in pelle nera con cuciture sempre nere (anche nella versione con Airbag). Sempre nella plancia troviamo il pedale dell'acceleratore traforato (anch'esso preso dalla Uno).\nPosteriormente sui lati troviamo delle tasche in plastica rigida applicati a clip alla scocca. Esse sono insonorizzate dalla casa e specifiche, per quanto riguarda la colorazione, con il resto degli interni. Quella di destra \u00e8 dotata anche di un pratico posacenere estraibile (optional sulle altre versioni). Degno di nota \u00e8 anche il terminale di scarico, saldato al silenziatore. Esso \u00e8 ovale ed era disponibile sia brunito (nero opaco) sia cromato lucido. Anche se la versione \"Sporting \"rappresentava il top della gamma, erano disponibili alcuni optional e accessori, acquistabili presso la Linea Accessori Fiat, come kit estetici (quello dato dall'Abarth) fodere protettive per i sedili, gadget e altro ancora.\nDi seguito sono riportati gli optional a pagamento disponibili sin dal 1994:\nAltri due optional erano lo spoiler posteriore in tinta con la carrozzeria (dotato di terzo stop a partire dal 1997 per rispettare le nuove regole del Codice della strada) e le tasche audio supplementari da 16,5\u00a0cm anteriori. Molti altri accessori erano forniti dalle concessionarie o da ditte esterne, oggi non pi\u00f9 in commercio oppure molto rari.\nPneumatici, cerchi, molle e ammortizzatori.\nLa Cinquecento Sporting era dotata di un assetto specifico, volto a valorizzare le doti brillanti del piccolo motore. Le molle delle sospensioni sono pi\u00f9 corte rispetto a quelle di serie di circa 2\u00a0cm, abbassandone il baricentro. Gli ammortizzatori anteriori sono uguali a quelli di tutte le versioni mentre quelli posteriori sono pi\u00f9 rigidi di serie.\nPer quanto riguarda i cerchi, essi sono gli stessi della Uno Turbo seconda serie (cambia solo la dimensione), chiamati dagli appassionati \"ventolini\" poich\u00e9 ricordano una ventola che gira. Essi erano correlati da un treno di gomme Pirelli (qualora si optassero per le 165/55/R13), ora praticamente introvabili e molto costosi. In alternativa si potevano montare da libretto le pi\u00f9 comuni e meno costose 155/65/R13 73T, ancora in produzione. In dotazione vi era un ruotino di scorta del diametro di 145/70 R13.\nSul piano tecnico la Cinquecento riporta il classico e ben collaudato schema McPherson all'anteriore e sospensioni indipendenti sul posteriore con impianto frenante misto a depressione.\nDifferenze tra prima (1994-1995) e seconda versione (1995-1998).\nSulle prime Sporting i fanali posteriori non sono \"fum\u00e9\" ma semplicemente presi dalla prima versione della Cinquecento, dunque con indicatori di direzioni posteriori arancioni e retromarcia bianca. Anche sul portellone posteriore scompare il solco estetico posto sotto la serratura del bagagliaio. La gamma colori cambia dal 1994 al 1996.\nDal 1994 al 1995 era la seguente:\nColori pastello:\nColori Metallizzati:\nCon l'aggiornamento del 1997 la gamma si amplia con un inedito metallizzato blu, il Blu Imola e il Rosso Starter.\nVersioni speciali.\nLa Scioneri.\nLa Cinquecento 903 cm\u00b3 nel 1993, in serie molto limitata (i dati sono molto incerti sul numero delle vetture realizzate) fu modificata esteticamente dalla nota carrozzeria Scioneri con sede in Piemonte. La verniciatura esterna fu dotata di una doppia banda molto sottile colorata che correva lungo tutto il perimetro della scocca. Lo stemma Scioneri era posizionato sul portellone posteriore e sulla fiancata lato guidatore. Inediti i cerchi in lega lucidi oggi estremamente rari. Anche la tappezzeria fu rivista. I sedili furono rivestiti di alcantara azzurra e dotati di poggiatesta pieni. Anche i pannelli delle portiere furono dotati del medesimo tessuto. Specifico anche il volante a tre razze in pelle della Nardi. Questa versione \u00e8 estremamente rara.\nLa Giannini.\nSempre nel 1993 la casa automobilistica Giannini personalizz\u00f2 in tiratura limitata la Cinquecento 903 cm\u00b3. Esteriormente spiccano i paraurti in tinta e dei particolare cerchi in lega a tre razze. Internamente la tappezzeria fu rivista. I sedili, marrone come la moquette, recavano cucite le \"G\" della casa automobilistica. La palpebra centrale del cruscotto fu rivestita di legno (molto probabilmente finto) con l'aggiunta di un volante a 4 razze sempre in legno.\nLa Soleil.\nLa Cinquecento Soleil fu commercializzata dall'aprile del 1996 sino al dicembre del 1998. Essa \u00e8 caratterizzata da un tetto panoramico in tela apribile tramite un comando elettrico. Dotata di Airbag come optional, interni di colore specifico e disponibile in 4 colori distinti, mantiene prestazioni e consumi invariati rispetto alla versione classica 899 cm\u00b3. Gli optional a pagamento sono gli stessi della Cinquecento \"SX\" con l'aggiunta del tetto panoramico di serie su tutte le versioni.\nLa Trofeo.\nNel 1993 venne realizzato il primo modello sportivo, la Cinquecento Trofeo, conosciuta a livello internazionale anche come Cinquecento Trophy o Cinquecento Rally. Con i successi ottenuti negli anni nell'ambito delle competizioni, ha ottenuto i riconoscimenti necessari per costituire il campionato italiano monomarca esclusivo denominato \"Trofeo Cinquecento\". Tale versione non fu mai destinata al pubblico per l'uso stradale. La base per l'allestimento della versione Trofeo era una comune versione 903 cm\u00b3, acquistabile in Concessionaria Fiat insieme al kit ufficiale Fiat/Abarth. I piloti classificati potevano passare al professionismo nel Rally di Montecarlo, con versione Sporting Kit."}
{"id": "235581", "revid": "6789", "url": "https://it.wikipedia.org/wiki?curid=235581", "title": "Lucio Vero Appiano", "text": ""}
{"id": "235582", "revid": "125282228", "url": "https://it.wikipedia.org/wiki?curid=235582", "title": "Premi Oscar 1968", "text": "La 40\u00aa edizione della cerimonia di premiazione degli Oscar si \u00e8 tenuta il 10 aprile 1968 a Santa Monica, al \"Santa Monica Civic Auditorium\", presentata dal comico Bob Hope.\nVincitori e candidati.\nVengono di seguito indicati in grassetto i vincitori. \nOve ricorrente e disponibile, viene indicato il titolo in lingua italiana e quello in lingua originale tra parentesi.\nPremio alla carriera.\nA Arthur Freed per i notevoli servizi resi all\"Academy\" e la produzione di sei spettacoli televisivi degli Academy Awards.\nPremio umanitario Jean Hersholt.\nA Gregory Peck\nPremio alla memoria Irving G. Thalberg.\nA Alfred Hitchcock"}
{"id": "235583", "revid": "6789", "url": "https://it.wikipedia.org/wiki?curid=235583", "title": "Annio Floro", "text": ""}
{"id": "235584", "revid": "372624", "url": "https://it.wikipedia.org/wiki?curid=235584", "title": "Mehndi", "text": "Mehndi, detto anche \"mehandi\", \"mehindi\" o \"mendi\" \u00e8 un termine hindi per indicare un tatuaggio temporaneo eseguito con henn\u00e9 naturale rosso (\"Lawsonia inermis\"), dipinto su mani e piedi. Viene usato in oriente e nel Nordafrica per la decorazione di mani e piedi per il rito nuziale, benaugurante e di protezione. Viene eseguito con speciali stencil o a mano libera. I motivi sono di buon auspicio per la persona che li indossa e il rito del disegno del mehndi coinvolge le donne di tutta la famiglia e/o trib\u00f9. \u00c8 in uso nel Nordafrica, in Medio Oriente, in India e in Pakistan.\nStoria.\nInizialmente riservata a re e sacerdoti del mondo antico la pratica del tatuaggio con l'Henn\u00e9 raggiunse molti popoli in et\u00e0 romana per poi essere condannata dalla chiesa cattolica come pratica pagana se non addirittura considerata demoniaca.\nL'henn\u00e9 infatti presenta propriet\u00e0 terapeutiche lenitive e antinfiammatorie conosciute fin dai primi secoli oltre a dare la caratteristica colorazione bruna che tutti conoscono. Ancora oggi le donne di molti paesi medio-orientali utilizzano i tatuaggi su mani e piedi quali strumento di bellezza e seduzione per i rispettivi fidanzati e mariti.\nIl \"mehndi\" non \u00e8 permanente e ha una durata variabile e lascia sulla pelle un piacevole aroma che si attenua nei primi giorni.\nAi soggetti tradizionali tipici delle aree medio-orientali si possono alternare disegni di pura fantasia: tribali, cinesi, animali, fantasie, simboli, etnici, opere d'arte, halloween, polinesiani, dragoni ecc. In India la \"mehndi\" nuziale include le iniziali degli sposi e spesso il loro ritratto.\nCronistoria.\nL'origine del tatuaggio all'henn\u00e9 risale alle origini dell'umanit\u00e0, infatti le popolazioni dell'area sahariana lo utilizzavano come pianta medicinale e per tatuaggi in occasione di feste e eventi sacri, fu utilizzato in Mesopotamia, poi dagli Ebrei e dagli Egiziani. Si \u00e8 scoperto che i capelli della mummia di Ramesse II erano stati tinti con l'henn\u00e9. Alcuni testi assiri del VII secolo a.C. descrivono i preparativi di matrimonio di una giovane donna dalle palme delle mani e unghie colorate con l'henn\u00e9. In Cina le donne dipingevano fiori sulle unghie. In Vietnam le donne si smaltavano i denti di nero, e l'henn\u00e9 addizionato con additivi annerenti offriva loro una tintura economica. Poi l'henn\u00e9 conquist\u00f2 l'India nel XII secolo.\nAttualit\u00e0.\nIn India, attualmente, si sono diffusi diversi stili di mehndi, con glitter, gemme e paste colorate, che per\u00f2, come tutte le paste di henn\u00e8 non autoprodotte, risultano potenzialmente pericolose.\nPreparazione dell'impasto.\nPer la preparazione dell'impasto occorre disporre di polvere di henn\u00e8 di finissima qualit\u00e0 ( detta BAQ quality, setacciata 3 volte). La miscela \u00e8 formata da polvere di henn\u00e9 impastata con acqua a temperatura ambiente, oli essenziali come lavanda, tea tree o cajeput e zucchero, per rendere la pasta pi\u00f9 filamentosa. La polvere di henn\u00e9 deve avere un colore verde brillante, assolutamente non nero, e per avere un buon potere colorante sulla pelle deve essere molto fresca. Il composto cos\u00ec ottenuto deve essere pastoso, n\u00e9 troppo liquido, (colerebbe sulla pelle) n\u00e9 troppo asciutto perch\u00e9 sarebbe impossibile applicarlo.\nPer l'applicazione e per ottenere un disegno fine, impiegando metodi igienicamente idonei, si utilizza una siringa apposita con beccuccio fine in plastica oppure una siringa di grandi dimensioni a cui \u00e8 stato asportato l'ago metallico. Come metodi tradizionali, in Medio Oriente si usano siringhe o stecchini di legno, in India dei coni di plastica.\nAl termine dell'esecuzione del disegno, una volta essiccato sulla pelle, viene cosparso di una miscela di zucchero e limone e poi tenuto in posa almeno per 3 ore per ottenere un colore ottimale.\nPer un perfetto aftercare, dopo la rimozione delle croste secche di henn\u00e8 dalla pelle \u00e8 bene massaggiare dell'olio di cocco o di altro tipo ed evitare l'acqua per le successive 12-24 ore.\nTrasformazione del tatuaggio.\nIl colore finale del mehndi pu\u00f2 risultare diverso sulle varie parti del corpo: questo \u00e8 determinato dal fatto che per ogni zona si hanno differente numero di strati di pelle per cui un mehndi fatto sui palmi delle mani sar\u00e0 sempre molto pi\u00f9 scuro di un mehndi fatto sull'avambraccio.\nIl mehndi raggiunger\u00e0 il massimo del suo colore in 24-48 ore dopo la rimozione della pasta dalla pelle, e si vedr\u00e0 il cambiamento di tonalit\u00e0 da un arancio molto acceso ad un marrone mattone molto scuro. Il risultato finale del colore dipende molto anche dalla provenienza della polvere di henn\u00e8 e dalla quantit\u00e0 di oli essenziali utilizzati durante la preparazione.\nIl colore del tatuaggio inizia a sbiadire fino a sparire completamente nel giro di 10-15 giorni. La durata del mehndi pu\u00f2 variare in base a molti fattori, alcuni dei quali sono il numero di volte e i prodotti utilizzati per lavare la parte tatuata, la sudorazione, il ph della pelle, l'assunzione di determinate medicine ecc.\nPer aiutare un mehndi a scomparire pi\u00f9 in fretta si pu\u00f2 fare un leggero scrub sulla parte interessata.\nAvvertenze.\nIn alcuni determinati casi \u00e8 bene prendere precauzioni su clienti in stato interessante, pazienti oncologici e bambini. In questi casi si consiglia l'utilizzo della sola lavanda per la preparazione della pasta di henn\u00e8.\nL'henn\u00e9 \u00e8 pericoloso anche in caso si sia malati di favismo o in caso di specifica allergia al prodotto. Ai riguardi della seconda eventualit\u00e0, di non immediata individuazione, \u00e8 consigliabile effettuare una rudimentale prova di allergia applicando una piccola quantit\u00e0 di sostanza su una porzione di pelle non in vista prima di passare a realizzare il tatuaggio vero e proprio.\nVa sottolineato che l'henn\u00e8 puro \u00e8 di una tonalit\u00e0 marrone o rosso arancio secondo la concentrazione e il tempo di posa, ma ai fini della modificazione del colore e per migliorarne il fissaggio nel prodotto commerciale o nell'impasto preparato dal tatuatore possono essere presenti additivi chimici come il para-fenilendiammina (Ppd), che pu\u00f2 provocare allergie ritardate con comparsa circa 15 giorni dopo il tatuaggio di un eczema che riproduce il motivo del disegno tracciato con l'henn\u00e9. Pi\u00f9 grave, questa allergia pu\u00f2 condurre a lungo termine ad una super sensibilizzazione a vita, disagevole perch\u00e9 il Ppd si trova in numerosi coloranti, o ancor peggio provocare danni al fegato."}
{"id": "235585", "revid": "287204", "url": "https://it.wikipedia.org/wiki?curid=235585", "title": "Epica (album)", "text": "Epica \u00e8 il sesto album della band power metal statunitense Kamelot, uscito il 4 febbraio 2003.\nIl disco.\nQuest'album \u00e8 il primo album dei Kamelot ad essere basato su una storia (si tratta di un concept album) e la maggior parte dei testi \u00e8 stata scritta prima della musica. L'intero album, assieme al successivo, The Black Halo, trae ispirazione dal celebre Faust di Goethe. \"Epica\" sta per racconto epico, ma anche per il centro del nostro universo interiore, delle nostre menti, anime e sogni. \u00c8 il luogo dove alle domande inspiegabili sulla vita viene data risposta.\nDa questo album gli Epica hanno preso ispirazione per il nome del proprio gruppo.\nTrama.\nAriel \u00e8 una persona in continua ricerca. Un prominente giovane alchimista. \u00c8 diventato deluso dall'inadeguatezza della scienza e della religione di rispondere alle sue domande, e cerca la verit\u00e0 universale che nessuna delle due \u00e8 riuscita a fornirgli. Egli ritiene che questa verit\u00e0 \u00e8 l'unica cosa che pu\u00f2 rendere la sua vita degna di essere vissuta.\nHelena e Ariel sono cresciuti insieme, e lei \u00e8 l'unica persona che Ariel abbia mai veramente amato. Lei rappresenta l'innocenza e tutto ci\u00f2 che \u00e8 puro e buono.\nMephisto \u00e8 l'arcangelo che pi\u00f9 ha amato Dio. Cos\u00ec, quando Dio ordin\u00f2 a tutti gli angeli di inchinarsi di fronte all'umanit\u00e0, Mephisto rifiut\u00f2, proclamando che la sua fedelt\u00e0 andava a Dio solo. Per questo \u00e8 stato scacciato dal paradiso. Egli appare in molte forme e non \u00e8 mai abbastanza ci\u00f2 che vi aspettereste - razionale e sofisticato, difficile ed ingannevole. Egli anela disperetamente ad essere con Dio ancora una volta - ed \u00e8 questo che mette in movimento gli eventi di Epica.\nPrologue.\nSulla base del \"Prologo in cielo\" dal Faust di Goethe, Mephisto e Dio fanno una scommessa: se Mephisto riesce a rivendicare l'anima di Ariel, l'uomo preferito da Dio, allora gli sar\u00e0 permesso di rientrare in paradiso. Ma se non riesce nell'intento deve essere condannato all'inferno per sempre. Musicalmente ci \u00e8 dato da sentire scorci sparsi degli eventi a venire, attraverso frammenti distorti di testi, accompagnati da un irregolare insieme di strumenti a corde. Con estrema attenzione, si pu\u00f2 scorgere tra la musica la frase \"Everything you see or seem is nothing but a dream inside a dream\" (cit da E.A.Poe)\nCenter of the Universe.\nSiamo introdotti nella costante ricerca di Ariel. Egli suppone che, ad un certo punto, sul punto di morte, qualcuno deve sapere la verit\u00e0 che ha cercato. Senza quella verit\u00e0, si sente solo nella sua patria - il centro del suo universo. Un momento di calma entra nella furiosa mente di Ariel (rappresentata musicalmente da un duetto melodico), in cui egli decide che, dopo aver esaurito ogni vena di conoscenza della sua terra natale, le risposte devono essere altrove.\nFarewell.\nAriel dice addio alla sua vecchia vita. Egli brucia tutti i ponti ed i legami con chiunque abbia mai conosciuto - tra cui Helena. Infine, egli rifiuta Dio, che \u00e8 apparentemente in grado di risolvere le questioni e le afflizioni della condizione umana. Desideroso di iniziare la sua ricerca, si imbarca sulla successiva nave disponibile e salpa attraverso l'oceano, per non tornare mai pi\u00f9.\nInterlude I - Opiate Soul.\nQuesto interludio segna il passaggio del tempo, e di come Ariel trascorre molti anni attraversando il mondo alla ricerca della verit\u00e0.\nThe Edge of Paradise.\nCon niente in mano, dopo anni di viaggi infruttuosi, Ariel si \u00e8 rivolto verso l'occulto e le droghe allucinogene (rappresentate dalla lentezza, la voce tortuosa, ed esotiche e arabescate melodie), alla quale ha sviluppato una dipendenza. Sotto l'influenza di queste pratiche, egli ha una breve visione di Mephisto, senza sapere per\u00f2, ancora nulla dell'angelo caduto o della sua divina scommessa. Ariel si rende conto che il suo attuale stile di vita non lo porter\u00e0 alla grande risposta, che egli desidera pi\u00f9 che mai.\nWander.\nNella disperazione, Ariel abbandona la sua ricerca e vaga, solo e senza meta, attraverso il deserto dell'inverno (la stagione in cui il resto di questo racconto avr\u00e0 luogo). Lui si ricorda di Helena, desideroso di tornare ancora una volta alla giovinezza che avevano trascorso insieme.\nInterlude II.\nQuesto lento, morbido interludio strumentale definisce le ore pi\u00f9 buie di Ariel, in cui egli si appresta ad assumere la propria vita. Ma Mephisto, non ha ancora vinto la sua scommessa, ed ha altri piani.\nDescendent of the Archangel.\nBagnato di un alone di luce lunare, Mephisto scende in gloria angelica ad Ariel. Questo \u00e8 rappresentato musicalmente attraverso un'ossessionante apertura di sassofono trafitta da semplicistici accordi di tastiera. Si presenta ad Ariel, e propone un patto: lui servir\u00e0 Ariel durante tutta la sua vita, esaudir\u00e0 tutti i suoi desideri, e gli conceder\u00e0 ogni sorta di potere di questo mondo - a condizione che, quando Ariel morir\u00e0, Mephisto manterr\u00e0 la sua anima. Anche se l'offerta \u00e8 allettante, Ariel \u00e8 inizialmente diffidente.\nInterlude III - At the Banquet.\nAriel si trova improvvisamente trasportato nel glorioso castello di Mephisto, dove l'angelo caduto ha organizzato una festa in suo onore. Lo stato d'animo di baldoria \u00e8 impostato attraverso il ritmo allegro di come Mephisto fa il suo ingresso nella sala del banchetto.\nA Feast for the Vain.\nAriel gode di una notte di gola, baldoria e piacevole compagnia a portata di mano di Mephisto. Ammutolito e sopraffatto dallo splendore e la gloria (musicalmente mostrati attraverso progressioni simili al Waltzer). L'ultimo dei suoi dubbi \u00e8 scomparso, egli accetta l'amicizia di Mephisto ed i consensi del suo contratto - con una modifica: se Ariel non prover\u00e0 mai un momento in cui \u00e8 cos\u00ec soddisfatto da sperare di rimanere l\u00ec per sempre, solo allora Mephisto potr\u00e0 reclamare la sua anima. Mephisto accetta a malincuore questo contratto.\nOn the Coldest Winter Night.\nLasciando il castello di Mephisto, Ariel incontra in mezzo alle persone Helena, che, a sua insaputa, lo ha cercato per tutti questi anni. Un basso acustico in movimento ritrae il calore e l'amore che rimane ancora vivo tra i due, anche dopo tutti quegli anni di distanza. I due amanti si tengono vicini l'un l'altro nella citt\u00e0 vicina, passando insieme la notte pi\u00f9 fredda dell'inverno. Durante questa notte, Helena concepisce il bambino di Ariel - anche se nessuno dei due n'\u00e8 a conoscenza.\nLost &amp; Damned.\nDopo essere rimasto nella citt\u00e0 con Helena per un po', Ariel decide che con il nuovo potere che Mephisto gli ha donato, \u00e8 il momento di proseguire la sua ricerca. Ma lui non \u00e8 disposto a sottoporre la pura e buona Helena alle difficolt\u00e0 del suo viaggio e ai seducenti modi di Mephisto, e anche se lui la ama, ritiene pi\u00f9 preziose le risposte, piuttosto che il legame che condividono. \"Love means nothing to me - If there is a higher place to be\" (L'amore non significa niente per me, se c'\u00e8 un luogo pi\u00f9 in alto da raggiungere). Cos\u00ec, anche se lui ama ancora Helena ed Helena soltanto, lui la lascia. La discordia tra i due \u00e8 interpretata da un veloce ritmo di batteria scandita da pi\u00f9 lenti accordi di tastiera.\nHelena's Theme.\nAffranta, Helena, giura che amer\u00e0 Ariel anche nella morte, e annega se stessa - e, per estensione, il bambino nel suo grembo - nel vicino fiume. Alla preghiera dello Spirito del Fiume, sia Helena che il nascituro (\"Alena\") ascendono al cielo.\nInterlude IV - Dawn.\nAl sorgere dell'alba, il banditore annuncia le azioni di Helena della notte precedente. Il suo corpo \u00e8 stato trovato nel fiume, e ha scoperto di essere incinta.\nThe Mourning After (Carry On).\nIn un sogno Ariel \u00e8 testimone della duplice morte. Il suo timore \u00e8 confermato dal banditore. Lui \u00e8 sconvolto e sconcertato, sia per la morte di Helena, che per quella del bambino di cui non era a conoscenza. Sopraffatto dalla perdita e dalla solitudine, lui si addolora per Helena. Eppure, egli sa che deve continuare nella sua ricerca. Dopotutto, se non lo fa, per cosa sarebbe morta Helena? Sarebbe un disonore alla sua memoria non svolgere il compito per il quale l'ha costretta a togliersi la vita.\nIII Ways to Epica.\nMephisto incoraggia Ariel a continuare la sua ricerca, e razionalizza la morte di Helena ad \"un costo di giocare con il fuoco\". Chiede la fiducia di Ariel e lo rimprovera per il suo dolore, proclamando tutte le emozione umane, che sono nate dalla passione, in ultima analisi, distruttiva. Helena, ora in cielo, dichiara che l'amore \u00e8 l'unica cosa che l'uomo pu\u00f2 veramente conoscere, e che, contro di essa, le forze delle tenebre non potranno mai prevalere. Ariel, in preda alla disperazione, d\u00e0 la colpa a Dio per il suo dolore. Il suo senso di colpa per il ruolo svolto nella morte di Helena lo consuma, e si sente al di sopra della redenzione.\nQui termina la storia di Epica, anche se ci sono due tracce bonus, il racconto di Ariel prosegue in \"The Black Halo\".\nIl nome di quest'album ha anche dato l'ispirazione alla band symphonic metal Epica per il loro stesso nome."}
{"id": "235586", "revid": "1543377", "url": "https://it.wikipedia.org/wiki?curid=235586", "title": "Jean Guillou", "text": "Biografia.\nA 12 anni \u00e8 titolare dell'organo di Saint-Serge nella sua citt\u00e0 natale. Compie gli studi al Conservatorio Superiore di Parigi dove \u00e8 allievo di Marcel Dupr\u00e9, Maurice Durufl\u00e9 e Olivier Messiaen. Nel 1955 \u00e8 nominato professore d'organo e di composizione all'Istituto di Musica Sacra di Lisbona. Nel 1958 si stabilisce a Berlino dove resta per 5 anni per ritornare poi nel 1963 a Parigi ove, succedendo ad Andr\u00e9 Marchal venne nominato titolare del grande organo della chiesa di Saint-Eustache, incarico ricoperto sino al 2014 allorch\u00e9 venne nominato organista titolare emerito.\nLa sua carriera lo porta a dare concerti per organo nel mondo intero. D\u00e0 anche concerti per pianoforte ed \u00e8 con tale strumento che interpreta le sonate per pianoforte di Julius Reubke e di Franz Liszt, oltre alle sue stesse composizioni. Nel 2002 ha inaugurato il piano a pedaliera del costruttore Borgato, con cui ha realizzato anche un disco (Philips). Come concertista virtuoso dell'organo i suoi concerti, coerentemente con la tradizione dei suoi maestri, comprendono spesso improvvisazioni su temi assegnati estemporaneamente. Nel febbraio 2016 ha improvvisato ininterrottamente per 94 minuti sul film \"Nosferatu\" di Murnau, nella mitica sala della Filarmonica di Berlino.\nLa sua indiscussa abilit\u00e0 nel concepire l'interpretazione usando molteplici composizioni di registri organistici dagli impasti pi\u00f9 diversi fa dei brani eseguiti dei momenti in cui l'ascoltatore coglie la meravigliosa dinamica coloristica ed effettistica dell'organo.\nCome organologo \u00e8 autore del libro \"L'orgue, souvenir et avenir\", giunto alla quarta edizione in francese, alla seconda in tedesco ed alla prima italiana (Edizioni Carrara, settembre 2011 - \"L'organo, memoria e futuro\"). Il suo scopo principale \u00e8 quello di promuovere la costruzione di organi pi\u00f9 poetici e con un'espressione pi\u00f9 ricca e diversificata. Si deve a lui la concezione di nuovi strumenti come quelli dell'Alpe d'Huez in Francia \"(Kleuker, 1978)\", della chiesa del Chant d'Oiseau a Bruxelles \"(Kleuker, 1981)\", della Tonhalle a Zurigo \"(Kleuker-Steinmeyer, 1984)\", del Conservatorio di Napoli \"(Tamburini-Zanin, 1983-2007)\", dell'Auditorio de Tenerife (\"Blancafort, 2005)\", della chiesa di Sant Antonio dei Portoghesi di Roma \"(Mascioni, 2008)\" e della Cattedrale di Leon \"(Klais, 2013)\".\nCome compositore \u00e8 da segnalare soprattutto la sua letteratura per organo, caratterizzata sia da composizioni originali tra le quali la \"Toccata\" del 1962, les \"Sc\u00e8nes d'enfant\" del 1974, \"Hyp\u00e9rion ou la Rh\u00e9torique du feu\" op. 45 del 1988, \"Regard\" op. 77 del 2011, che da adattamenti di opere preesistenti tra le quali citiamo i \"Quadri di un'esposizione\" di Mussorgsky, i poemi sinfonici \"Prometheus\", \"Orpheus\" e \"Tasso\" di Liszt, \"L'Offerta Musicale\" di J.S. Bach o i \"16 Concerti per Organo e Orchestra\" di Haendel, trascritti per Organo solo. Ha al suo attivo anche musica da camera, opere per orchestra - tra cui vanno citati i suoi 8 \"Concerti per Organo ed Orchestra\", i 2 \"Concerti per Pianoforte ed Orchestra\" e le sue 3 Sinfonie tra cui la monumentale \"Judith-Symphonie\" - e per strumenti solisti (tromba, marimba, flauto, violino, flauto di Pan ecc.) ed organo. Da segnalare per la loro particolarit\u00e0 \"Alice au pays de l'orgue\" per Organo e Voce recitante, i \"10 Colloques\" e la \"R\u00e9volte des Orgues\", per 9 organi e percussioni eseguita in varie citt\u00e0 d'Europa (Italia, Francia, Portogallo) ma anche in Germania, a Landsberg e nelle grandi sale delle Filarmoniche di Monaco, Colonia e di Berlino nell'aprile 2012 e nell'Auditorio di Tenerife nel maggio 2015.\nLa pubblicazione nel 2012 di una raccolta di testi dal titolo evocatore \"La Musique et le Geste\" \"(Beauchesne Ed. Paris)\" e nel 2014 della raccolta di poesie \"Le Visiteur\" \"(Ch. Chomant ed. - Rouen)\" ne fanno conoscere anche le qualit\u00e0 letterarie peraltro gi\u00e0 evidenti nel suo libro sull'organo. La gran parte delle sue oltre 80 opere originali e delle sue trascrizioni \u00e8 pubblicata da Schott. Ha inciso un centinaio di dischi per varie case tra le quali la Philips-Decca-Universal, la Dorian, Festivo ed Augure.\nTiene Master Class nel mondo intero e dal 1970 al 2005 \u00e8 stato professore ai Maister-kursus di Zurigo insegnando l'interpretazione e l'improvvisazione a pi\u00f9 di 300 organisti provenienti da tutte le parti del mondo. Nel 2010 \u00e8 stato insignito della \"Legion d'honneur\", onorificenza che egli ha peraltro rifiutato. Nell'ottobre 2014 ha ricevuto la nomina ufficiale ad Organista Titolare del Grande Organo di S. Anastasia di Villasanta (Milano, Monza). Il 1\u00ba gennaio 2015 \u00e8 stato insignito della Medaille de Vermeil del comune dell'Alpe d'Huez ove ha sede la chiesa di Notre-Dame des Neiges con il suo famoso organo a forma di mano costruito da Detlef Kleuker su progetto di Jean Guillou. Il 10 luglio 2015 \u00e8 stato nominato Professore \"honoris causa\" presso la Hochschule f\u00fcr Musik della Saar. Il 10 marzo 2018 \u00e8 stato insignito della RCO Medal, la pi\u00f9 alta onorificenza del Royal College of Organists.\nSi spegne a Parigi il 26 gennaio 2019 all'et\u00e0 di 88 anni."}
{"id": "235591", "revid": "212348", "url": "https://it.wikipedia.org/wiki?curid=235591", "title": "Cinquecento", "text": ""}
{"id": "235596", "revid": "287204", "url": "https://it.wikipedia.org/wiki?curid=235596", "title": "Guido Fava", "text": "Biografia.\nFu uno degli autori che conobbero la maggior fortuna nella tradizione manoscritta dell\"Ars dictaminis\" e della retorica. \nStudi\u00f2 allo \"Studium\" di Bologna, dove \u00e8 attestato come \"magister\" nel 1210, poi come notaio pubblico nel 1215 e nel 1219-1220, successivamente come notaio del vescovo Enrico di Bologna dal 1221 al 1222 e, nel 1226, come prete alla cappella di San Michele, una chiesa con una scuola di grammatica e \"dictamen\". \nFu il primo ad applicare, in Italia, le dottrine dell'arte oratoria latina alla lingua volgare e a lui si devono - nella \"Gemma Purpurea\" (1243), una raccolta di lettere redatte secondo la retorica ciceroniana che fungevano da modello per i dotti - i primi tentativi di creare una prosa letteraria in volgare.\nOpere.\nFu autore di circa 18 trattati in cui si occupa di modelli epistolari, orazioni e istrumenti, oltre a un'opera sulle virt\u00f9 e sui vizi. \nNelle opere volgari di Fava sono presenti, oltre che elementi latineggianti, alcune inflessioni dell'Italia settentrionale e peculiarit\u00e0 di bolognese antico."}
{"id": "235598", "revid": "4106", "url": "https://it.wikipedia.org/wiki?curid=235598", "title": "Saulchoy (Oise)", "text": ""}
{"id": "235599", "revid": "124621304", "url": "https://it.wikipedia.org/wiki?curid=235599", "title": "Giulio Onorio", "text": "L'opera.\n\u00c8 autore di un breve trattato geografico dal titolo \"Cosmographia\". Nell'opera in questione, il mondo \u00e8 diviso in quattro oceani (\"Oceanus Orientalis\", \"Occidentalis\", \"Septentrionalis\", \"Meridianus\"). Per ogni oceano si enumerano i mari, le isole, le montagne, le province, le citt\u00e0, i fiumi e le nazioni contenuti in essi e di cui viene dato solo uno scarno elenco dei nomi tranne nel caso dei fiumi, di cui viene fornito il luogo dove nasce, dove sfocia, ed occasionalmente la lunghezza.\nLa tradizione del testo.\nIl trattato venne stampato forse per la prima volta nel 1645 in un'edizione di Martin Delrio assieme alle opere di Pomponio Mela e Gaio Giulio Solino.\nSuccessivamente venne stampato anche nel 1685 in un'edizione di Johann Georg Graevius assieme alle opere di Pomponio Mela."}
{"id": "235600", "revid": "144796", "url": "https://it.wikipedia.org/wiki?curid=235600", "title": "Abel Pacheco de la Espriella", "text": "Biografia.\nSebbene sia nato nella capitale, Abel Pacheco ha vissuto i primi anni della sua vita nella provincia di Lim\u00f3n, sulla costa caraibica. Figlio di agricoltori, ha iniziato la sua carriera scolastica a San Jos\u00e9, dove si \u00e8 diplomato, per proseguire gli studi di medicina e psichiatria all'estero, prima in Messico e quindi negli Stati Uniti.\nAttivista politico di idee conservatrici, prese parte al fallito tentativo della spedizione che dal Nicaragua e con l'appoggio dell'allora dittatore Anastasio Somoza Garc\u00eda e dell'ex presidente Rafael \u00c1ngel Calder\u00f3n Guardia aveva come obiettivo quello di deporre il presidente della Costa Rica Jos\u00e9 Figueres Ferrer, leader della Rivoluzione del 1948.\nRitornato in Costa Rica nel 1959, Pacheco ha iniziato la sua carriera professionale di medico dapprima presso l'Ospedale Nazionale di San Jos\u00e9, quindi presso l'Ospedale Nazionale Psichiatrico, dove ha lavorato per 16 anni, diventandone il presidente per il periodo dal 1973 al 1976.\nNel 1976 ha debuttato in televisione come conduttore di un programma chiamato \"Comentarios con el Dr. Abel Pacheco\", programma andato in onda fino all'anno 2001. Il mezzo televisivo lo ha convertito in un personaggio popolare, tanto che nel 2001 dichiar\u00f2 in tv che si sarebbe voluto candidare alla presidenza del suo paese.\nLe sue inclinazioni culturali lo convinsero ad abbandonare la professione di medico agli inizi degli anni '80, per dedicarsi ad una serie di poliedriche attivit\u00e0, tra le quali quella di scrittore di racconti, e compositore di canzoni popolari. Apr\u00ec anche un negozio di abbigliamento,\n\"El Palacio del Pantal\u00f3n\", che cur\u00f2 personalmente fino al 1994.\nVita politica.\nAbel Pacheco venne eletto con le elezioni generali del 1\u00ba febbraio del 1998, all'et\u00e0 di 64 anni, all'Asamblea Legislativa, il parlamento della Costa Rica, nelle file del Partido Unidad Social Cristiana (PUSC), formazione politica fondata nel 1983 dalla fusione di quattro partiti di centro e di destra che, insieme all'altra forza politica, il Partito Liberazione Nazionale (PLN) di orientamento socialdemocratico, ha caratterizzato lo stabile sistema bipolarista della democrazia costaricana.\nAlle elezioni del 1998 il PUSC ha ottenuto la maggioranza semplice in parlamento e ha conquistato la Presidenza della Repubblica con Miguel \u00c1ngel Rodr\u00edguez Echeverr\u00eda, cugino quest'ultimo della seconda moglie di Abel Pacheco, Leila Rodr\u00edguez Stahl.\nIl governo neoliberista di Miguel \u00c1ngel Rodr\u00edguez Echeverr\u00eda ed in particolare il tentativo di privatizzare l'impresa erogatrice dei servizi di energia elettrica (Instituto Costarricense de Electricidad o ICE), crearono scontento e malumore nel paese, nonch\u00e9 l'avanzata nei consensi di forze politiche populiste e dei comunisti di Otto Guevara. Per la sua popolarit\u00e0 guadagnata con le apparizioni televisive, ben presto Abel Pacheco divent\u00f2 il candidato del PUSC in grado di contare con un ampio consenso.\nNonostante non godesse di peso politico all'interno della struttura gerarchica del partito, Pacheco vinse largamente le primarie del 10 giugno 2001, grazie all'appoggio della base del partito, che mand\u00f2 un segnale chiaro contro la \"cupola\" dell'apparato del PUSC, che voleva candidato l'ex ministro dei Trasporti e delle Opere Pubbliche, Rodolfo M\u00e9ndez Mata.\nAbel Pacheco ha subito preso le distanze dal concetto neoliberista dell'economia di Rodr\u00edguez Echeverr\u00eda, promettendo con la sua campagna elettorale di aiutare il settore dell'agricoltura e promuovendo l'immagine del costaricano onesto, responsabile, lavoratore, del cittadino modesto e decente, figura questa che sosteneva di incarnare.\nComunicatore eccellente port\u00f2 avanti un programma politico volutamente \"deideologizzato\" e caratterizzato da una forte matrice populista; promise di voler portare avanti una campagna contro il crimine organizzato, la corruzione, e di volere aiutare i poveri e le classi meno abbienti.\nPacheco arriv\u00f2 alle urne sostanzialmente alla pari nei sondaggi con il rivale del PLN, l'ingegnere Rolando Araya Monge. Per la prima volta nella storia della Costa Rica, il primo turno delle elezioni presidenziali non decret\u00f2 l'elezione del nuovo Presidente e fu necessario ricorrere al turno di ballottaggio.\nAl secondo turno Pacheco fu eletto presidente con il 58% dei consensi.\nL'8 maggio 2002 prest\u00f2 giuramento al suo mandato, promettendo, nel suo discorso di insediamento di voler \"governare con umanit\u00e0\" e \"lavorare onestamente\", annunciando l'immediata approvazione di una manovra di tagli alla spesa pubblica con l'obiettivo di risparmiare 6 milioni di dollari durante il primo anno di governo.\nDurante il suo governo uno scandalo che ha coinvolto molti esponenti del suo partito, accusati di corruzione, ha fatto crollare i consensi del PUSC e ha determinato la fine del bipolarismo fra il partito PUSC (socialcristiano) e il partito PLN (socialdemocratico). Tale sconvolgimento politico ha determinato l'ascesa di forze nuove e della destra populista del PAC (Partido de acci\u00f3n ciudadana). Attualmente la maggioranza relativa in parlamento \u00e8 detenuta dai socialdemocratici, che hanno visto rieletto il proprio candidato \u00d3scar Arias a Presidente della repubblica."}
{"id": "235602", "revid": "339392", "url": "https://it.wikipedia.org/wiki?curid=235602", "title": "A.C. Venezia", "text": ""}
{"id": "235603", "revid": "339392", "url": "https://it.wikipedia.org/wiki?curid=235603", "title": "Venezia A.C.", "text": ""}
{"id": "235605", "revid": "104458", "url": "https://it.wikipedia.org/wiki?curid=235605", "title": "Kjetil Andr\u00e9 Aamodt", "text": "Ha gareggiato e vinto in tutte le specialit\u00e0 dello sci alpino (discesa libera, supergigante, slalom gigante, slalom speciale e combinata). Con otto medaglie, tra le quali quattro ori, \u00e8 il pi\u00f9 titolato sciatore alpino nella storia dei Giochi olimpici invernali; in carriera si \u00e8 inoltre aggiudicato dodici medaglie mondiali (cinque gli ori), una Coppa del Mondo generale e tre di specialit\u00e0.\nBiografia.\nStagioni 1987-1992.\nAamodt debutt\u00f2 in campo internazionale ai Mondiali juniores di S\u00e4len 1987 e ottenne il primo risultato di rilievo in Coppa del Mondo il 23 novembre 1989 a Park City, classificandosi 15\u00ba in slalom gigante. Ai Mondiali juniores di Zinal nel 1990 vinse due ori (discesa libera e supergigante) e due argenti (slalom gigante e slalom speciale). In occasione della sua prima partecipazione iridata, Saalbach-Hinterglemm 1991, vinse la medaglia d'argento nel supergigante e si classific\u00f2 12\u00ba nello slalom speciale.\nNella stagione successiva, tre mesi prima dei Olimpiadi di , fu ricoverato per mononucleosi; torn\u00f2 ad allenarsi dopo due mesi e sei settimane dopo vinse il supergigante, riportando cos\u00ec la nazionale maschile della Norvegia a vincere una medaglia nello sci alpino ai Giochi olimpici dopo quarant'anni dai successi di Stein Eriksen a . Si aggiudic\u00f2 anche la medaglia di bronzo nello slalom gigante, mentre nella discesa libera fu 26\u00ba e non concluse lo slalom speciale. Nella stessa stagione in Coppa del Mondo conquist\u00f2 il suo primo podio, nel supergigante di Panorama dell'8 marzo, e vinse la sua prima gara, il 15 marzo nel supergigante di Aspen.\nStagioni 1993-1994.\nA partire dalla stagione 1992-1993 Aamodt si colloc\u00f2 stabilmente ai vertici della Coppa del Mondo: ottenne nove podi in tre diverse specialit\u00e0 (supergigante, slalom gigante, slalom speciale) con sei vittorie, quattro delle quali conquistate consecutivamente tra il 21 e il 27 marzo, e si aggiudic\u00f2 sia la Coppa del Mondo di supergigante, sia quella di slalom gigante, mentre in classifica generale fu secondo con punti, staccato di appena 32 punti dal vincitore Marc Girardelli. Partecip\u00f2 inoltre ai Mondiali di Morioka, dove vinse la medaglia d'oro nello slalom gigante e nello slalom speciale e quella d'argento nella combinata.\nNella successiva stagione 1993-1994 ottenne meno podi (otto) e meno vittorie (quattro, tra le quali la classica discesa libera di Chamonix sulla Verte des Houches), ma s'impose nella classifica generale con punti, oltre trecento in pi\u00f9 del secondo classificato Girardelli; non vinse tuttavia alcuna Coppa di specialit\u00e0, poich\u00e9 ottenne la prima posizione soltanto nella classifica della combinata che, all'epoca, non prevedeva l'assegnazione di una coppa di cristallo. Inoltre quella fu la stagione dei XVII Giochi olimpici invernali di : Aamodt onor\u00f2 la partecipazione alle Olimpiadi disputate in patria vincendo due medaglie d'argento, nella discesa libera e nella combinata, e una di bronzo, nel supergigante; nello slalom gigante fu invece 12\u00ba, mentre non concluse la prova dello slalom speciale.\nStagioni 1995-1997.\nNelle stagioni 1994-1995 e 1995-1996 attravers\u00f2 un periodo di relativa flessione in Coppa del Mondo, ottenendo in entrambe le annate solo due podi (nessuna vittoria nel 1995, una nel 1996) e classificandosi rispettivamente al 5\u00ba e al 10\u00ba posto nelle classifiche generali. Ai Mondiali della Sierra Nevada del 1996 increment\u00f2 tuttavia il suo palmar\u00e8s vincendo la medaglia di bronzo nel supergigante e si classific\u00f2 27\u00ba nella discesa libera, 11\u00ba nello slalom gigante, 8\u00ba nello slalom speciale e 6\u00ba nella combinata.\nNel 1996-1997 torn\u00f2 a competere per la Coppa del Mondo generale: vinse una sola gara (il prestigioso slalom gigante della Chuenisb\u00e4rgli di Adelboden), ma con sei podi complessivi e un rendimento costante riusc\u00ec a chiudere al secondo posto nella classifica generale con punti, 34 in meno del vincitore Luc Alphand, e al primo in quella di combinata. Sempre in combinata vinse un'altra medaglia d'oro ai Mondiali di Sestriere 1997, dove si anche classific\u00f2 9\u00ba nella discesa libera, 8\u00ba nel supergigante, 6\u00ba nello slalom gigante e non concluse lo slalom speciale.\nStagioni 1998-1999.\nI XVIII Giochi olimpici invernali di furono gli unici della sua carriera in cui non vinse medaglie: fu 13\u00ba nella discesa libera, 5\u00ba nel supergigante e non concluse n\u00e9 lo slalom gigante n\u00e9 la combinata. In Coppa del Mondo ottenne una sola vittoria, nella classica combinata dell'Hahnenkamm di Kitzb\u00fchel sulle piste Streif e Ganslern, con tre podi complessivi e il 4\u00ba posto in classifica generale.\nNel 1998-1999 contese la coppa di cristallo generale al compagno di squadra Lasse Kjus, che a fine stagione s'impose con 23 punti in pi\u00f9; quell'anno Aamodt ottenne otto podi, con una vittoria (ancora nella combinata di Kitzb\u00fchel), e il primo posto nella classifica di combinata. Ai Mondiali di Vail/Beaver Creek 1999 vinse un'altra medaglia d'oro nella combinata e quella di bronzo nella discesa libera, mentre fu 9\u00ba nel supergigante, 7\u00ba nello slalom speciale e non complet\u00f2 lo slalom gigante.\nStagioni 2000-2001.\nAnche nella stagione 1999-2000 Aamodt battagli\u00f2 per la conquista della Coppa del Mondo generale, questa volta con Hermann Maier che alla fine s'impose con oltre cinquecento punti di vantaggio; il campione norvegese tuttavia vinse la Coppa del Mondo di slalom speciale (l'unica Coppa di specialit\u00e0 non andata quell'anno a Maier), la classifica di combinata e tre gare (tra le quali lo slalom della M\u00e4nnlichen/Jungfrau di Wengen), con otto podi complessivi.\nNella stagione 2000-2001 rimase lontano dai vertici della Coppa del Mondo, cogliendo appena due terzi posti e chiudendo 7\u00ba nella graduatoria generale; nella rassegna iridata di Sankt Anton am Arlberg 2001 fu invece nuovamente campione del mondo nella combinata e vinse la medaglia d'argento nello slalom gigante, oltre a piazzarsi 18\u00ba nel supergigante e 7\u00ba nello slalom speciale.\nStagioni 2002-2003.\nLa Coppa del Mondo 2001-2002 fu dominata da Stephan Eberharter, che vinse la coppa di cristallo generale con oltre seicento punti di vantaggio su Aamodt, secondo. Il norvegese ottenne due prestigiose vittorie nelle combinate di Kitzb\u00fchel e di Wengen, valide rispettivamente per i trofei dell'Hahnenkamm e del Lauberhorn, e s'impose per l'ultima volta in carriera nella classifica di quella specialit\u00e0. Ai XIX Giochi olimpici invernali di vinse invece due medaglie d'oro, nel supergigante e nella combinata, e si classific\u00f2 4\u00ba nella discesa libera, 7\u00ba nello slalom gigante e 6\u00ba nello slalom speciale.\nLa stagione 2002-2003 fu l'ultima che vide Aamodt ai vertici della Coppa del Mondo: vinse la sua ultima gara nel massimo circuito internazionale il 19 gennaio (ancora la combinata di Wengen), colse in totale quattro podi e chiuse la classifica generale al terzo posto. Ai Mondiali di Sankt Moritz 2003 vinse le sue ultime medaglie iridate - l'argento nella discesa libera e il bronzo nella combinata - e si piazz\u00f2 5\u00ba nel supergigante, 24\u00ba nello slalom gigante e 9\u00ba nello slalom speciale.\nStagioni 2004-2006.\nInattivo per tutta la stagione 2003-2004, in quella 2004-2005 non ottenne risultati di rilievo n\u00e9 in Coppa del Mondo n\u00e9 ai Mondiali di Bormio, dove fu 23\u00ba nella discesa libera, 22\u00ba nel supergigante, 14\u00ba nello slalom speciale e non port\u00f2 a termine lo slalom gigante.\nNella stagione agonistica d'addio, 2005-2006, Aamodt conquist\u00f2 ancora tre podi in Coppa del Mondo (l'ultimo, un terzo posto, il 29 gennaio sulla Kandahar di Garmisch-Partenkirchen in supergigante) e soprattutto l'oro olimpico nel supergigante ai XX Giochi olimpici invernali di , dove si classific\u00f2 anche 4\u00ba nella discesa libera. La sua ultima gara in carriera fu il supergigante di Coppa del Mondo disputato a \u00c5re il 16 marzo, chiuso all'8\u00ba posto; titolo di cui era stato insignito grazie alla vittoria olimpica di Torino.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nKB = combinata"}
{"id": "235607", "revid": "2143528", "url": "https://it.wikipedia.org/wiki?curid=235607", "title": "Amaterasu", "text": ", generalmente abbreviato in Amaterasu, \u00e8 la dea del Sole nello shintoismo giapponese. \u00c8 considerata la mitica antenata diretta della famiglia imperiale giapponese.\nAmaterasu \u00e8 comunemente indicata come di sesso femminile, nonostante il \"Kojiki\", il pi\u00f9 antico documento scritto della storia nipponica, dia pochi indizi riguardo al suo sesso: il linguaggio giapponese antico non usava pronomi specifici per i generi. Alcuni altri libri come lo \"Hotsuma Tsutae\", descrivono la divinit\u00e0 come maschile.\nLeggende sulla nascita.\nEsistono tre differenti leggende sulla sua nascita:\nScomparsa del Sole.\nIl \"Kojiki\" riporta un antico racconto che \u00e8 chiaramente un esempio dell'occorrenza del tema della scomparsa del Sole. In seguito ad una discussione con il suo indisciplinato fratello, il dio della tempesta Susanoo, questi distrusse gli argini delle risaie piantate da Amaterasu e ne ostru\u00ec i fossati. Amaterasu ne fu cos\u00ec oltraggiata da ritirarsi nella caverna Ama-no-Iwato, facendo precipitare il mondo nell'oscurit\u00e0.\nLe altre divinit\u00e0 la pregarono di uscire fuori, ma senza successo. Quindi la dea Ama-no-Uzume ebbe un'idea: appese uno specchio a un albero vicino e organizz\u00f2 una festa, esibendosi in una danza erotica di fronte alla caverna. Fece ridere talmente tanto gli altri d\u00e8i da incuriosire Amaterasu e spingerla a sbirciare fuori. Vedere il proprio riflesso nello specchio la stup\u00ec talmente che gli altri dei riuscirono a tirarla fuori dalla caverna e a convincerla a ritornare in cielo.\nFamiglia imperiale.\nSuccessivamente invi\u00f2 suo nipote Ninigi-no-Mikoto a pacificare il Giappone, a lui don\u00f2 la spada sacra Kusanagi, il gioiello Yasakani no Magatama e lo specchio Yata no Kagami, che divennero i primi simboli imperiali giapponesi. Il pronipote di Ninigi-no-Mikoto fu il primo imperatore del Giappone, Jinmu.\nEpoca odierna.\nAd Amaterasu viene anche attribuita l'invenzione della coltivazione del riso e del frumento, l'uso del baco da seta e la tessitura con il telaio. Il suo santuario pi\u00f9 importante, il Santuario di Ise \u00e8 situato ad Ise, sull'isola di Honsh\u016b. Il santuario viene abbattuto e ricostruito ogni venti anni. In questo santuario viene rappresentata da uno specchio.\nFino alla fine della seconda guerra mondiale la famiglia reale giapponese ha proclamato di discendere da Amaterasu, e l'imperatore veniva considerato un essere divino. Ogni 17 luglio viene celebrata con processioni nelle strade in tutto il paese. Il solstizio d'inverno 21 dicembre, si celebra la sua uscita dalla caverna."}
{"id": "235612", "revid": "289247", "url": "https://it.wikipedia.org/wiki?curid=235612", "title": "XX Olimpiade invernale", "text": ""}
{"id": "235618", "revid": "107111412", "url": "https://it.wikipedia.org/wiki?curid=235618", "title": "KOS-MOS", "text": "KOS-MOS \u00e8 un ginoide (androide femmina) della serie di videogiochi per PlayStation 2 \"Xenosaga\".\nKOS-MOS, la sua storia.\nKOS-MOS, dal greco, significa \"ordine\".\n\u00c8 stata sviluppata dalla Vector Industries, una societ\u00e0 specializzata in costruzione e progettazione di armi, astronavi, medicine ed altre tipologie di oggetti hi-tech. \u00c8 composta interamente da parti meccaniche, molte delle quali sono vere e proprie scatole nere, poich\u00e9 non se ne conosce l'uso (Nemmeno Shion ne conosce il pieno potenziale).\nKOS-MOS, essendo un androide, \"ragiona\" per probabilit\u00e0 e logica, nonostante sia equipaggiata con un sistema operativo che simula il comportamento umano. Tra le sue missioni, assegnatele dal CEO della Vector Industries, Wilhelm, c'\u00e8 quella di proteggere Shion Uzuki, sua creatrice.\nKOS-MOS \u00e8 in grado di pilotare un particolare ES in episode II: ES Dinah, pare costruito appositamente per lei da Kevin.\nKOS-MOS \u00e8 per definizione un'arma anti-Gnosis, come suggerisce il suo nome: Kosmos Obey Strategical Multiple Operation Systems, nome abbreviato KP-X, numero di serie 000000001.\nLe specifiche tecniche, le armi.\nKOS-MOS sprigiona una potenza quasi divina in pi\u00f9 di qualche occasione, e ha l'abilit\u00e0 di trasformare il proprio corpo per utilizzare delle apposite armi (solitamente si formano al posto delle braccia).\nPu\u00f2 inoltre equipaggiare armi secondarie, come la falce (Scythe) o mitragliatrici. Per farlo, Shion deve scaricare dall'UMN l'apposito Plug-In (solitamente le \u00e8 inviato da Myuki, sua collega alla 1st R&amp;D Division).\nLei stessa, inoltre, \u00e8 un gigantesco amplificatore di Hilbert Effect, un attacco con ci KOS-MOS sviluppa delle particolari onde che trasportano interamente nella dimensione reale gli Gnosis (rendendoli vulnerabili). Nessun altro strumento \u00e8 in grado di amplificare cos\u00ec tanto l'effetto quanto lei. Di solito, infatti, l'Hilbert Effect \u00e8 sprigionato da dei particolari tipi di Realian, chiamati Observation Realians (compresa MOMO che fa parte delle 100 Series) ma che hanno un raggio d'azione assai limitato.\nLe \"scatole nere\" di KOS-MOS sono state costruite da Kevin Winnicot, l'ideatore dell'archeotipo di KOS-MOS che fu distrutto in seguito ad un incidente causato dalla U-TIC Organization e in seguito ripristinato da Shion.\nUn suo particolare attacco, X-Buster consiste nel lanciare una serie di potenti raggi di energia dal suo addome, per poi assorbire al suo interno gli Gnosis. Come faccia e perch\u00e9 rimane ancora un mistero.\nConnessioni con altri personaggi.\nNumerosi personaggi sono direttamente collegati a lei.\n- Shion Uzuki, oltre ad essere la sua creatrice insieme a Kevin, condivide emozioni e probabilmente anche parte del suo passato con lei. Potrebbe essere la chiave per risvegliarla da suo \"sonno\", a cui allude chaos durante una scena in ep.I.\n- Kevin Winnicot, suo principale creatore. ha creato l'architettura e il SO. Ha inserito le black boxes e creato i suoi principali equipaggiamenti.\n- chaos, appare spesso al suo fianco e in alcune sue frasi fa intendere di saperne molto di pi\u00f9 degli altri su di lei. Da quel che si sa, gli occhi di KOS-MOS diventano blu quando chaos agisce attivamente con lei (es: il finale di ep.I), mentre sono normalmente rossi durante il corso della storia (probabilmente il rosso \u00e8 da collegarsi a Wilhelm).\n- MOMO, Nephilim e Sakura, sono tutte collegate a lei. Le prove stanno in parte del database di ep.III\nKOS-MOS in \"Episode III\".\nIn ep.III si viene a scoprire che KOS-MOS contiene l'anima di Maria Maddalena, e questo spiega la trasformazione degli occhi da rossi a blu sia in Ep. I che in Ep. II. Se KOS-MOS contiene l'anima di Maria Maddalena, la sua nemesi, e cio\u00e8 T-elos, \u00e8 in realt\u00e0 il corpo della Maddalena. Si scoprir\u00e0 che per far s\u00ec che la volonta di Maria Maddalena risorga \u00e8 necessario che una delle due assorba\" l'altra. Solo alla fine si scoprir\u00e0 la reale funzione di KOS-MOS, la vera natura della connessione con chaos e del perch\u00e9 KOS-MOS sembra essere cos\u00ec importante per il piano segreto di Wilhelm. Nel videogioco Maria Maddalena \u00e8 in realt\u00e0 identificabile con l'Animus (termine alchemico junghiano), mentre l'Anima si scopre essere chaos. \u00c8 possibile, seppur senza nessuna prova concreta al riguardo, teorizzare che anche Nephilim sia in realt\u00e0 l'Animus, cosa che potrebbe collegare \"Xenosaga\" con \"Xenogears\", diventando cos\u00ec la prima \"mother\".\nKOS-MOS in altri videogiochi.\nCompare come personaggio giocabile in \"Namco X Capcom\" (PS2), nella serie di \"Super robot taisen Original Generation endless frontier\" e, nel capitolo successivo, \"Exceed\".\n\u00c8 presente come Carta/Action Figure in \"Baten Kaitos\" (GC) e come costume in \"Tales of the World: Narikiri Dundeon 3\" (GBA).\nIn \"Soulcalibur III\" (PS2) sono sbloccabili i pezzi di KOS-MOS per creare un personaggio personalizzato che le assomigli.\nEd anche in Xenoblade Chronicles 2 (per Nintendo Switch) come Gladius (una sorta di \"arma vivente\") di tipo luce insieme a Mythra; inizialmente erano le uniche due con tale attributo, ma con il rilascio dei DLC successivi sono stati introdotti nuovi Gladius che ne dispongono."}
{"id": "235619", "revid": "1005847", "url": "https://it.wikipedia.org/wiki?curid=235619", "title": "Partito Unit\u00e0 Sociale Cristiana", "text": "Il Partito Unit\u00e0 Sociale Cristiana (in spagnolo: \"Partido Unidad Social Cristiana\" - PUSC) \u00e8 un partito politico nazionale della Costa Rica. Fondato nel 1983 dall'unione di quattro partiti di centro e di destra, di matrice cattolica e democristiana e pi\u00f9 precisamente: \"Renovaci\u00f3n Democr\u00e1tica\", \"Partido Uni\u00f3n Popular\", \"Partido Republicano Calderonista\" e \"Partido Dem\u00f3crata Cristiano\".\nIl PUSC, di ispirazione social-cristiana, insieme al Partito Liberazione Nazionale (PLN), di orientamento socialdemocratico, \u00e8 stato per lungo tempo uno dei due principali partiti del panorama politico costaricano, caratterizzato fino ai primi anni del nuovo secolo da un marcato bipolarismo.\nIn questi ultimi due anni una serie di scandali, che hanno coinvolto alcuni ex-presidenti e altri rappresentanti di primo piano del partito, hanno causato una fortissima perdita di consensi. Alle elezioni generali del 5 febbraio 2006 il partito ha ottenuto circa il 4,5% dei voti e a malapena \u00e8 riuscito a conservare una rappresentanza parlamentare.\nPresidenti del potere esecutivo.\nDal 1983 ad oggi nelle file del PUSC sono stati eletti tre presidenti della Repubblica:"}
{"id": "235620", "revid": "30909", "url": "https://it.wikipedia.org/wiki?curid=235620", "title": "Eruzioni vulcaniche", "text": ""}
{"id": "235621", "revid": "125948546", "url": "https://it.wikipedia.org/wiki?curid=235621", "title": "Conflitto arabo-israeliano", "text": "Il conflitto arabo-israeliano (, , \"ha-sikhsukh ha-israeli-aravi\") \u00e8 un conflitto politico-militare che vede contrapposti lo Stato di Israele da una parte e i palestinesi e gli Stati arabi circostanti dall'altra.\nLe radici del conflitto risiedono nella nascita del sionismo e del nazionalismo palestinese verso la fine del diciannovesimo secolo. Il territorio geografico della Palestina, allora sotto il dominio turco-ottomano, era infatti considerato allo stesso tempo dal movimento sionista come patria storica del popolo ebraico e dal movimento nazionalista palestinese come territorio appartenente ai suoi abitanti arabi palestinesi. Il conflitto tra ebrei e arabi palestinesi nel mandato britannico della Palestina inizi\u00f2 negli anni venti del Novecento. La fase principale del conflitto su larga scala tra Israele e gli Stati arabi ebbe luogo dal 1948, anno della proclamazione dello Stato di Israele, al 1973, e fu costituita da una serie di guerre arabo-israeliane: la guerra del 1948, la guerra di Suez del 1956, la guerra dei sei giorni del 1967 e la guerra del Kippur del 1973.\nAccordi di pace sono stati firmati tra Israele ed Egitto nel 1979 e tra Israele e Giordania nel 1994, cosicch\u00e9 il conflitto si \u00e8 tramutato nel corso degli anni da conflitto arabo-israeliano su larga scala a un pi\u00f9 localizzato conflitto israelo-palestinese (anche detto questione palestinese), incentrato sul mutuo riconoscimento di sovranit\u00e0 e indipendenza dello Stato di Israele e dello Stato di Palestina, proclamato nel 1988 sui territori palestinesi occupati da Israele nel 1967. Anche il conflitto israelo-palestinese \u00e8 stato caratterizzato da una serie di guerre tra Israele e organizzazioni palestinesi come l'OLP e Hamas: la guerra del Libano del 1982, la prima e seconda intifada e ripetute guerre nella striscia di Gaza. Nonostante gli accordi di Oslo del 1993, che hanno portato al mutuo riconoscimento tra Israele e OLP e alla creazione dell'Autorit\u00e0 Nazionale Palestinese, ed il riconoscimento dello Stato di Palestina da parte dell'ONU nel 2012, un accordo di pace definitivo tra Israele e Palestina non \u00e8 stato ancora raggiunto, mentre proseguono ad intermittenza sia le ostilit\u00e0, sia i negoziati di pace.\nContestualizzazione geopolitica.\nLa zona teatro del conflitto arabo-israeliano fu per molti secoli parte integrante dell'Impero ottomano, che si caratterizzava per una politica tendenzialmente sovranazionale, in grado di garantire una discreta autonomia ai diversi gruppi etnici che lo componevano.\nLa zona assunse grande valore strategico (sia economico sia militare) a partire dal 1869, anno in cui fu aperto il canale di Suez, grande opera ingegneristica che avvicinava l'Oriente all'Occidente. Oltre a questo, nella prima met\u00e0 del XX secolo, furono scoperti immensi giacimenti petroliferi in tutta l'area e ci\u00f2 rese ancora pi\u00f9 interessante il territorio vicino-orientale per le potenze europee che, bisognose di quell'elemento per la loro crescente industria, approfittarono dei numerosi segni di fragilit\u00e0 dell'Impero ottomano, nonch\u00e9 dell'esito del primo conflitto mondiale per colonizzare l'intera area, imponendo un'occupazione militare di fatto, atta a garantire lo sfruttamento della zona da parte delle societ\u00e0 europee.\nPertanto i popoli arabi che vivevano nella zona, gi\u00e0 uniti in parte dalla comune religione islamica, svilupparono una forte identit\u00e0 nazionale (spesso nazionalistica) in risposta all'occupazione straniera.\nIdentificabile come l'area compresa tra il Mar Mediterraneo e il Mar Morto, l'Egitto e la Siria, essa ospita tra l'altro l'importantissima citt\u00e0 di Gerusalemme, sacra per le tre religioni abramitiche, di cui ospita molti luoghi ed edifici sacri.\nCome buona parte del Vicino Oriente, anche la Palestina ha testimoniato l'occupazione britannica - formalmente un mandato della Societ\u00e0 delle Nazioni ma, in realt\u00e0, frutto degli accordi franco-britannici Sykes-Picot, rivelati dal nuovo governo sovietico all'indomani della Rivoluzione - a causa della sua rilevanza economica e strategica derivante dalla vicinanza con l'Egitto e il canale di Suez nonch\u00e9 con l'area siro-libanese assegnata invece in mandato alla Francia.\nLe popolazioni che vivono in tale zona erano da secoli a forte maggioranza araba, ma al termine del XIX secolo e, sempre pi\u00f9 consistentemente nei primi anni del XX secolo, fu consentito (dapprima dall'Impero ottomano e poi dalle autorit\u00e0 britanniche) l'insediamento di comunit\u00e0 ebraiche, molte delle quali guadagnate alla causa sionista. A partire dagli anni trenta del XX secolo, e ancor pi\u00f9 dopo il termine del secondo conflitto mondiale e la tragedia dell'Olocausto, la Palestina vide fortemente alterata la sua composizione demografica, con la minoranza ebraica cresciuta dall'11,1% del totale nel 1922 al 33% nel 1947, grazie all'acquisto di terreni reso possibile dai fondi concessi ai profughi ebrei sfuggiti alla persecuzione nazista.\nNel 1948, a seguito di un'apposita risoluzione delle Nazioni Unite, su tali terre fu dichiarato lo Stato di Israele, con un primo esodo arabo-palestinese verso le nazioni limitrofe, fortemente incrementato in seguito alla sconfitta patita nel primo conflitto arabo-israeliano, scatenato l'indomani della dichiarazione d'indipendenza israeliana dagli Stati arabi dell'Egitto, della Siria, del Libano, della Transgiordania e dell'Iraq.\nGli albori del problema israelo-palestinese.\nSul finire del XIX secolo il territorio storico-geografico della Palestina, facente parte dell'Impero ottomano, non costituiva una suddivisione amministrativa ufficiale dell'impero (com'era stato fino all'XI secolo sotto l'impero Abbaside), ma era diviso tra diverse altre suddivisioni amministrative. La macro-regione estesa dal Mar Mediterraneo all'odierno Iraq era nota come Levante o Grande Siria (in arabo, \"Bil\u0101d al-Sh\u0101m\"), e la sua porzione meridionale comprendeva il territorio generalmente noto come Palestina. Questo era diviso tra il sangiaccato di Gerusalemme a sud (da Rafah a Giaffa) e la porzione meridionale del vilayet di Beirut a nord (i sangiaccati di Nablus e di Acri). I territori a est del fiume Giordano, talvolta considerati parte della Palestina, erano compresi invece nella porzione meridionale del vilayet di Siria. Gi\u00e0 nel 1887, Gerusalemme aveva ottenuto una forma di autonomia dall'Impero ottomano, a dimostrazione della sua politica sovraetnica e sovraculturale.\nIntorno alla met\u00e0 del secolo si era per\u00f2 messo in moto il progetto sionista mirante a stabilire uno stato nazionale ebraico che riunisse le comunit\u00e0 ebraiche sparse nella diaspora, vittime di innumerevoli persecuzioni. Nella visione sionista il progetto mirava a rifondare la nazione ebraica nella \"terra promessa\", citata dalla Bibbia, dalla quale il popolo degli Israeliti era fuggito, a seguito della distruzione di Gerusalemme da parte dell'Imperatore romano Tito.\nTale progetto venne per la prima volta definito \"Sionismo\" nel 1890, dal nome del colle Sion, dove sorgeva la rocca di David, metafora del nuovo stato ebraico. Principale esponente e promotore di tale iniziativa fu Theodor Herzl che, allo scopo di creare un \"rifugio\" per tutti gli ebrei del mondo, avvi\u00f2 un'intensa attivit\u00e0 diplomatica al fine di trovare appoggi finanziari e politici a quell'arduo progetto. Inizialmente come possibile sede di tale Stato fu presa in considerazione anche la vasta e spopolata pampa argentina e, pi\u00f9 tardi, il Mau Plateau (attuale Kenya), che per\u00f2 non rispondevano al forte desiderio religioso dell'ebraismo di tornare ad avere una propria nazione: per alcuni, questo luogo doveva necessariamente coincidere con i luoghi santi dell'ebraismo, lasciati ormai da diversi secoli (anche i nazisti, seppur per motivi razziali, pensarono inizialmente a un'operazione di trasferimento in una terra lontana: il Madagascar, cos\u00ec come i sovietici avevano creato la remota oblast' autonoma ebraica del Birobid\u017ean per insediarvi i loro concittadini israeliti).\nNell'ambito di questa volont\u00e0, parte del movimento sionista (soprattutto il sionismo cristiano), per giustificare l'esistenza di un futuro Stato ebraico in loco, sovente si rifaceva allo slogan \"A Land Without People for a People Without Land\" (\"Una terra senza popolo per un popolo senza terra\"), frase coniata nella met\u00e0 del XIX secolo da Lord Anthony Ashley Cooper, settimo Conte di Shaftesbury (politico britannico dell'era vittoriana), che venne per\u00f2 spesso interpretata non nell'accezione originale (secondo cui la Palestina, sotto il dominio ottomano, non aveva nessuna popolazione che mostrasse aspirazioni nazionali specifiche), ma come la negazione della presenza di una significativa popolazione preesistente all'arrivo dei primi coloni ebrei.\nGrazie all'appoggio dei britannici (che vedevano di buon occhio la possibilit\u00e0 di insediamenti nella zona di popolazioni provenienti dall'Europa) e alla grande disponibilit\u00e0 economica di cui godevano alcuni settori delle comunit\u00e0 ebraiche della diaspora, Herzl organizz\u00f2 il primo convegno sionista mondiale a Basilea nel 1897 e in esso furono poste le basi per la graduale penetrazione ebraica in Palestina, grazie all'acquisto da parte dell'Agenzia Ebraica di terreni da assegnare a coloni ebrei originari dell'Europa e della Russia, per poter poi conseguire la necessaria maggioranza demografica e il sostanziale controllo dell'economia che potessero giustificare la rivendicazione del diritto a dar vita a un'entit\u00e0 statale ebraica.\nA partire dall'inizio del Novecento la popolazione arabo-palestinese, sentendosi minacciata dalla crescente immigrazione ebraica, dette vita di conseguenza a movimenti nazionalistici che miravano a stroncare sul nascere quella che era considerata una vera e propria minaccia d'origine straniera.\nLa situazione si protrasse cos\u00ec, tra momenti di tensione e di distensione tra le due fazioni, fino al primo conflitto mondiale e alla conseguente caduta dell'Impero ottomano.\nLa prima guerra mondiale e il mandato britannico.\nL'Impero ottomano aveva dato segni di stasi culturale e di crescente disfunzione della sua, fino ad allora, efficiente macchina amministrativa e militare fin dal XVIII secolo, in diretta connessione con l'accelerazione dei processi d'industrializzazione in Europa. La crescente potenza economica europea si espresse con una pi\u00f9 accentuata volont\u00e0 di ampliare i propri mercati a livello planetario. Come conseguenza si accrebbe il desiderio di controllare, direttamente o indirettamente, quelle parti del mondo ricche di materie prime che l'industria europea trasformava oltre a creare pi\u00f9 ampi mercati in grado di assorbire le sue merci. Il modello ideologico vincente in Europa fu, a partire dai primi del XVIII secolo, il nazionalismo, e per un elementare fenomeno acculturativo, anche l'Impero ottomano pens\u00f2 di seguire lo stesso tracciato europeo. Gli mancava per\u00f2 la necessaria audacia di avviare un analogo processo di laicizzazione e il nazionalismo ottomano non riusc\u00ec a fare a meno dell'apporto delle classi religiose. La ricerca scientifica rimase eminentemente appannaggio dell'Europa e all'Impero ottomano sembr\u00f2 sufficiente importare tecnologia da essa senza minimamente immettersi nello stesso cammino ideologico ed epistemologico prefigurato nel Vecchio Continente. Nel XX secolo la situazione ottomana era vistosamente peggiorata e aveva messo in allarme le stesse potenze europee che da tempo parlavano dell'Impero ottomano come del \"malato d'Europa\". Molti movimenti riformatori erano sorti nei territori ancora controllati dalla \"Sublime Porta\" per tentare di contrastare il processo di degrado politico, economico e culturale (vedi \"Giovani Turchi\") ma per alcuni di essi l'intento principale da perseguire era quello, n\u00e9 pi\u00f9 n\u00e9 meno, dell'indipendenza di stampo occidentale. Fra questi popoli anche i palestinesi arabi ed ebrei svolsero un ruolo importante. Con l'esplodere della prima guerra mondiale e il coinvolgimento dell'Impero ottomano, molti furono gli ebrei che decisero di lasciare la loro \"Terra promessa\" per scegliere mete diverse, innanzi tutto gli Stati Uniti, che garantivano migliori condizioni in termini tanto economici quanto di libert\u00e0 civili.\nDurante la prima guerra mondiale, il Regno Unito prese tre impegni, tra loro contraddittori, rispettivamente con arabi, francesi ed ebrei sionisti, circa il futuro status politico dei territori arabi dell'impero ottomano, e della Palestina in particolare. Per ottenere l'appoggio delle popolazioni arabe contro gli ottomani durante la guerra, nel 1915 il governo britannico, attraverso il ministro plenipotenziario di Sua Maest\u00e0 Sir Henry MacMahon, alto commissario britannico in Egitto, strinse accordi con lo shar\u012bf della Mecca (poi re dell'Hegiaz) al-\u1e24usayn b. \u02bfAl\u012b: in una corrispondenza con Husayn, McMahon promise che, dopo il crollo dell\u2019impero ottomano, il Regno Unito avrebbe \"riconosciuto e sostenuto l\u2019indipendenza degli arabi in tutte le regioni all\u2019interno dei confini richiesti dallo sceriffo della Mecca\", assistendoli \"nello stabilire la forma di governo che apparir\u00e0 pi\u00f9 adatta per quei vari territori\". Dall\u2019accordo erano per\u00f2 escluse, tra l\u2019altro, \"le porzioni di Siria a ovest dei distretti di Damasco, Homs, Hama e Aleppo\", considerate dai britannici regioni \"non puramente arabe\" (lettera di McMahon a Husayn del 24 ottobre 1915). Ambiguamente, la Palestina non era esplicitamente menzionata, e apparentemente giaceva fuori dalle aree escluse dall'accordo, risultando quindi tra le zone in cui il Regno Unito si impegnava a sostenere l'indipendenza degli arabi. In seguito alla fine della guerra, tuttavia, sorsero disaccordi tra i britannici, per cui la Palestina era parte dell'area esclusa dall'accordo, e gli arabi, convinti invece che fosse stata loro promessa l'indipendenza anche della Palestina. In base a tali accordi alcuni contingenti arabi, guidati dal figlio dello shar\u012bf, Fay\u1e63al (futuro re dell'Iraq), parteciparono alla cosiddetta \"rivolta araba\", forti dell'aiuto del Regno Unito che distacc\u00f2 come suo ufficiale di collegamento (ma di fatto suo plenipotenziario) il colonnello Thomas Edward Lawrence (pi\u00f9 noto come Lawrence d'Arabia).\nContemporaneamente, per\u00f2, il Regno Unito prese accordi con la Francia (con cui, insieme alla Russia, formava l'alleanza nota come Triplice intesa) per la spartizione dei possedimenti dell'Impero ottomano al termine della guerra: nel 1916, con l'Accordo Sykes-Picot (inizialmente segreto), Regno Unito e Francia si accordarono per creare \"uno Stato arabo indipendente o una confederazione di Stati arabi sotto la sovranit\u00e0 di un capo arabo\" in due aree sotto l'influenza francese e britannica rispettivamente (aree A e B della mappa), riservandosi invece aree di controllo diretto lungo la costa mediterranea per la Francia (area blu) e sui vilayet di Basra e di Baghdad per il Regno Unito (area rossa). Per l'area della Palestina a ovest del Giordano da Gaza ad Acri (area marrone) l'accordo prevedeva:\nInfine, per ottenere l\u2019appoggio del movimento sionista (e degli ebrei russi e americani in particolare), l'allora ministro degli esteri del Regno Unito Arthur Balfour nel 1917 pubblic\u00f2 la dichiarazione Balfour, con cui il Regno Unito riconosceva ai sionisti il diritto di formazione di \"\"un focolare nazionale\" (\"a National Home\") per il popolo ebraico in Palestina, che venne interpretato dagli stessi come la promessa di un permesso per la costituzione di uno Stato autonomo e indipendente. Il termine \"focolare nazionale\"\", impiegato al posto di un pi\u00f9 esplicito \"Stato\" o \"nazione\", era tuttavia ambiguo e la dichiarazione specificava anche che non dovevano essere danneggiati \"i diritti civili e religiosi delle comunit\u00e0 non-ebraiche della Palestina\". L'interpretazione della Dichiarazione Balfour sar\u00e0 pertanto, fin dall'inizio, causa di attriti tra la popolazione araba preesistente (che temeva la costituzione di uno stato ebraico) e i sionisti, che la interpretavano invece come un appoggio, da parte del governo britannico, al loro progetto. Gli stessi britannici, alcuni anni dopo, con il libro bianco del 1922, rassicurarono la popolazione araba sul fatto che la \"Jewish National Home in Palestine\" promessa nel 1917 non era da intendersi come una nazione ebraica, rimarcando per\u00f2 al contempo l'importanza della comunit\u00e0 ebraica presente e la necessit\u00e0 di una sua ulteriore espansione e del suo riconoscimento internazionale.\nCon la fine della guerra e la conferenza di Parigi del 1919, grande fu il dibattito tra le maggiori nazioni vincitrici per decidere il futuro di queste zone, anche alla luce delle direttive del presidente statunitense Woodrow Wilson che condannavano la costituzione di nuove colonie. I rappresentanti dell'Organizzazione Sionista alla conferenza di Parigi avanzarono una proposta riguardante il territorio entro cui speravano potesse concretizzarsi la promessa di Balfour di un focolare nazionale in Palestina: i confini proposti dai sionisti includevano un territorio pi\u00f9 ampio di quello poi delimitato dai britannici come Palestina mandataria, esteso da Sidone a nord a Rafah a sud, e fino alla ferrovia dell'Hegiaz, oltre il fiume Giordano, a est. Alla conferenza di Parigi partecip\u00f2 anche Faysal, in rappresentanza del regno dell'Hegiaz. Su proposta di Faysal, gli Stati Uniti inviarono una commissione di inchiesta (detta commissione King-Crane) in Siria e Palestina per esaminare i desideri degli abitanti: il rapporto della commissione, poi ignorato, concluse che \"i sionisti avevano in mente un esproprio praticamente completo degli attuali abitanti non ebrei in Palestina, attraverso diverse forme di acquisto\", e che \"la popolazione non ebraica della Palestina \u2013 circa i nove decimi del totale \u2013 \u00e8 fermamente contraria all\u2019intero programma sionista\", e raccomand\u00f2 quindi \"serie modifiche al programma sionista estremo di immigrazione illimitata degli ebrei in Palestina, mirante a fare della Palestina uno Stato ebraico\". \n Il 3 gennaio 1919 Faysal sottoscrisse un effimero accordo con Chaim Weizmann (presidente dell'Organizzazione Sionista e futuro presidente d'Israele), in base al quale, se i britannici avessero concesso, come promesso, la creazione di un grande Stato arabo indipendente, quest'ultimo avrebbe permesso l'immigrazione ebraica in Palestina. L'accordo dimostrava la possibilit\u00e0 di una collaborazione tra sionisti e nazionalisti arabi, sebbene sia Weizmann, sia Faysal trascurassero i desideri della popolazione araba palestinese, largamente ostile all\u2019immigrazione sionista. \n Alla fine, con gli accordi di San Remo dell\u2019aprile 1920, le potenze vincitrici decisero che la Societ\u00e0 delle Nazioni avrebbe affidato al Regno Unito e alla Francia l\u2019amministrazione dei territori arabi dell'Impero ottomano (con l\u2019eccezione dell\u2019Hegiaz) sotto forma di \"mandati\", gi\u00e0 previsti dall\u2019art. 22 della Convenzione della Societ\u00e0 delle Nazioni: la Francia ottenne l\u2019amministrazione mandataria di Siria e Libano, mentre il Regno Unito ottenne l\u2019amministrazione mandataria di Palestina, Transgiordania e Iraq. La promessa britannica del 1915 a Husayn di sostenere l\u2019indipendenza degli arabi andava cos\u00ec infranta: la Francia nel luglio 1920 abbatt\u00e9 militarmente il Regno Arabo di Siria, che un congresso di arabi siriani a Damasco (con la partecipazione di delegati palestinesi) aveva proclamato l\u2019anno prima sul territorio della Grande Siria (comprendente il Libano e la Palestina), riconoscendo come re Faysal (Faysal fu poi \"indennizzato\" dai britannici nel 1921 con la corona del semi-autonomo regno dell'Iraq).\nNel luglio 1922, la Societ\u00e0 delle Nazioni affid\u00f2 dunque ufficialmente al Regno Unito il Mandato britannico della Palestina, un \"mandato di classe A\" che comprendeva i territori della Palestina e della Transgiordania. La Societ\u00e0 delle Nazioni riconosceva gli impegni presi dal ministro Balfour nel 1917, pur rimarcando nuovamente che questi non dovevano essere realizzati a discapito dei diritti civili e religiosi della popolazione non ebraica preesistente. Per permettere l'adempimento degli impegni presi, la Societ\u00e0 delle Nazioni ritenne necessario istituire un'agenzia che coordinasse l'immigrazione ebraica e collaborasse con le autorit\u00e0 britanniche per istituire norme atte a facilitare la creazione di questo \"focolare nazionale\", come per esempio la possibilit\u00e0 per gli immigrati ebrei di ottenere facilmente la cittadinanza palestinese; a questo scopo fu creata l'Agenzia Ebraica. Oltre a questo il Mandatario dovette predisporre il territorio allo sviluppo di un futuro governo autonomo. Nel 1922, il Regno Unito separ\u00f2 l\u2019amministrazione della Transgiordania da quella della Palestina, limitando l\u2019immigrazione ebraica alla Palestina ad ovest del Giordano, tra le proteste di una parte dei sionisti, in particolare i cosiddetti revisionisti, che avrebbero voluto una patria su entrambe le rive del Giordano. I territori a est del fiume Giordano (quasi il 73% dell'intera area del mandato) furono organizzati dai britannici in uno stato semi-autonomo avente come re \u02bfAbd All\u0101h (figlio di Husayn e fratello di Faysal). Questo territorio divenne la Transgiordania, con una maggioranza di popolazione araba, in gran parte musulmana (nel 1920 circa il 90% della popolazione, stimata in un totale di circa 4.000.000 di abitanti), mentre l'area a ovest del Giordano venne gestita direttamente dal Regno Unito.\nSe la reazione delle popolazioni arabe (musulmane e cristiane) a tali progetti fu vivace e del tutto improntata all'ostilit\u00e0, diverso fu invece l'atteggiamento del movimento sionista che, forte delle precedenti promesse fattegli, consider\u00f2 il mandato britannico sulla Palestina il primo passo per la futura realizzazione dell'agognato Stato ebraico. Anche se in realt\u00e0 il Regno Unito era stato in grado di controllare militarmente la zona palestinese fin dal 1917, fu solo nel 1923 che il mandato entr\u00f2 effettivamente in vigore e fin dall'inizio cominciarono a sorgere nel Paese vari movimenti di resistenza islamica (\"muq\u00e0wwama\") che miravano all'allontanamento di tutti quelli che venivano considerati stranieri.\nSotto il mandato britannico l'immigrazione ebraica nella zona sub\u00ec un'accelerazione mentre l'Agenzia ebraica - che agiva grazie ai finanziamenti provenienti da sostenitori esteri - oper\u00f2 alacremente per l'acquisto di terreni. Il risultato fu quello di portare la popolazione ebraica in Palestina dalle 83.000 unit\u00e0 del 1915, alle 84.000 unit\u00e0 del 1922 (a fronte dei 590.000 musulmani e 71.000 cristiani), alle 175.138 del 1931 (contro i 761.922 musulmani e i quasi 90.000 cristiani), alle 360.000 unit\u00e0 della fine degli anni trenta, quando non era ancora completamente nota alla pubblica opinione internazionale, la dimensione delle misure repressive adottate contro gli ebrei della Polonia e, in modo assai pi\u00f9 marcato, della Germania nazista.\nNegli anni venti e trenta numerose furono le dimostrazioni di protesta da parte dei neo nati movimenti palestinesi, che sovente sfociarono in veri e propri scontri a tre tra l'esercito di Sua Maest\u00e0 britannica, i residenti arabi e i gruppi armati dei coloni ebrei. Spesso gli attriti non erano dovuti all'immigrazione in s\u00e9, ma ai differenti sistemi di assegnazione del terreno: gran parte della popolazione locale per il diritto britannico non possedeva il terreno, ma per le abitudini locali possedeva le piante che vi venivano coltivate sopra (tra cui gli alberi di ulivo, che erano la coltura prioritaria e che, vivendo anche secoli, divenivano dei \"beni\" passati di generazione in generazione nelle famiglie); di conseguenza, molti terreni usati dai contadini arabi, erano ufficialmente (per la legge britannica) senza proprietario e venivano quindi acquistati (o ricevuti in affidamento) da coloni ebrei appena immigrati che, almeno in un primo tempo, erano ignari di questa situazione.\nQuesto meccanismo, unito alle regole con cui venivano solitamente gestiti i terreni assegnati ai coloni (la terra doveva essere lavorata solo da lavoratori ebrei e non poteva essere ceduta o subaffittata a non ebrei), di fatto toglieva l'unica fonte di sostentamento e lavoro a moltissimi insediamenti arabi preesistenti.\nIl 14 agosto del 1929 alcuni gruppi di sionisti (per un totale di diverse centinaia di persone, quasi tutte facenti parte del gruppo sionista Betar di Vladimir \u017dabotinskij) marciarono sul Muro del pianto di Gerusalemme (luogo sacro per entrambe le religioni e che gi\u00e0 negli anni precedenti era stato motivo di scontro), rivendicando a nome dei coloni ebrei l'esclusiva propriet\u00e0 della Citt\u00e0 Santa e dei suoi luoghi sacri. Il gruppo era scortato dalle forze dell'ordine, avvisate in anticipo, con lo scopo di evitare disordini; ciononostante, cominciarono a circolare voci su scontri in cui i sionisti avrebbero picchiato i residenti arabi della zona e offeso Maometto.\nCome risposta il Consiglio Supremo Islamico organizz\u00f2 una contro-marcia e i partecipanti al corteo, una volta arrivati al Muro, bruciarono le pagine di alcuni libri di preghiere ebraiche. Nella settimana gli scontri continuarono e, infiammati dalla morte di un colono ebreo e dalle voci (poi rivelatesi false) sulla morte di due arabi per mano di alcuni ebrei, si ampliarono fino a comprendere tutta la Palestina.\nIl 20 agosto l'Haganah offr\u00ec la propria protezione alla popolazione ebraica di Hebron (circa 600 persone su un totale di 17.000), che la rifiut\u00f2 contando sui buoni rapporti che si erano instaurati con la popolazione islamica e i suoi rappresentanti. Il 24 agosto gli scontri raggiunsero la citt\u00e0 dove furono uccisi circa 70 ebrei, altri 58 furono feriti, alcune decine fuggirono dalla citt\u00e0, mentre 435 trovarono rifugio nelle case dei loro vicini arabi per poi fuggire dalla citt\u00e0 nei giorni successivi agli scontri.\nAlcune famiglie torneranno a Hebron due anni dopo, per poi lasciarla definitivamente nel 1936, evacuate dalle forze britanniche. Alla fine degli scontri ci furono, sul territorio della Palestina, tra gli ebrei 133 morti e 339 feriti (quasi tutti relativi a scontri con la popolazione araba, circa 70 solo a Hebron), mentre tra gli arabi ci furono 116 morti e 232 feriti (per la maggioranza dovuti a scontri con le forze britanniche).\nUna commissione britannica presieduta da Sir Walter Russell Shaw giudic\u00f2 e condann\u00f2 i sospettati di stragi e rappresaglie (195 arabi e 34 ebrei) ed emise diverse condanne a morte (17 arabi e due ebrei, commutate con la prigione a vita tranne per tre arabi che furono impiccati), neg\u00f2 ogni accusa di scarsa efficacia di intervento da parte delle forze britanniche, condann\u00f2 fermamente gli attacchi iniziali della popolazione araba contro i coloni ebraici e le loro propriet\u00e0, giustific\u00f2 le rappresaglie da parte dei coloni ebrei contro gli insediamenti arabi come una \"legittima difesa\" dagli attacchi subiti e vide nel timore di uno Stato ebraico il motivo di questi attacchi.\nOltre a questo la commissione raccomand\u00f2 al governo di riconsiderare le proprie politiche sull'immigrazione ebraica e sulla vendita di terra ai coloni ebrei, raccomandazione che port\u00f2 alla creazione di una commissione reale guidata da Sir John Hope Simpson l'anno successivo.\nNel 1936, uno sciopero generale di sei mesi indetto dal Comitato supremo arabo, che chiedeva la fine del mandato e dell'immigrazione ebraica, diede il via alla Grande rivolta araba. Al termine di questa, verso la fine degli anni trenta, e dopo alcuni tentativi falliti di proporre la divisione della Palestina in due stati (in tutte le proposte Gerusalemme e la regione limitrofa sarebbero comunque rimasti sotto il controllo britannico), sollecitata dalla commissione Peel, il Regno Unito cambi\u00f2 opinione verso il sostegno al movimento sionista, che iniziava a mostrare anche aspetti inquietanti e violenti, e cominci\u00f2 a negare al sionismo quell'appoggio politico che fin l\u00ec aveva garantito, producendo il \"libro bianco\" nel 1939, che poneva dei limiti all'immigrazione ebraica, alla vendita di terreni ai nuovi coloni e ipotizzava la creazione di un unico Stato di etnia mista araba-ebraica entro 10 anni (dove gli arabi sarebbero stati giocoforza maggioranza). Ci\u00f2 indusse pertanto gli ebrei di Palestina a cercare negli Stati Uniti quello che fino ad allora aveva concesso loro l'Impero britannico.\nLa decisione in realt\u00e0 fu pi\u00f9 che altro formale, visto che l'ingresso clandestino di coloni aument\u00f2 sensibilmente anche a causa delle persecuzioni che gli ebrei avevano cominciato a subire da parte della Germania nazista fin dal 1933.\nIntanto, se da un lato alcuni palestinesi si erano affidati agli atti terroristici come estrema forma di lotta contro una presenza che veniva considerata quella di un occupante straniero, un ricorso pi\u00f9 sistematico al terrorismo fu perseguito dalle organizzazioni militanti sioniste che organizzarono gruppi militari, come l'Haganah e il Palmach, e paramilitari, quali la \"Banda Stern\" e l'Irgun; quest'ultima organizzazione perpetr\u00f2 una serie di attacchi nei confronti sia degli arabi sia dei militari e dei diplomatici britannici, causando diverse centinaia di morti tra la popolazione.\nCon la seconda guerra mondiale le organizzazioni ebraiche (con l'esclusione del gruppo della Banda Stern) si schierarono con gli Alleati, mentre molti gruppi arabi guardarono con interesse l'Asse, nella speranza che una sua vittoria servisse a liberarli dalla presenza britannica. In particolare, Amin al-\u1e24usayn\u012b, Gran muft\u00ec di Gerusalemme, non esit\u00f2 a cercare il sostegno della Germania nazista e dell'Italia fascista, collaborando in seguito attivamente con la prima durante la seconda guerra mondiale, facilitando ad esempio il reclutamento di musulmani nelle formazioni internazionali delle Waffen-SS ed in quelle del Regio Esercito italiano.\nL'esito del conflitto non valse perci\u00f2 a modificare la situazione di stallo che sfavoriva la popolazione araba, ancora maggioritaria.\nLa svolta del 1947 e la nascita dello Stato israeliano.\nL'ONU dovette quindi affrontare la situazione che dopo trent'anni di controllo britannico era diventata pressoch\u00e9 ingestibile, visto che oramai la popolazione ebraica costituiva un terzo dei residenti in Palestina, anche se possedeva solo una minima parte del territorio (circa il 7% del territorio, contro il 50% della popolazione araba e il restante in mano al governo britannico della Palestina).\nNel 1947 il Regno Unito, provato dalla guerra mondiale e da una serie di attentati, tra cui l'attentato sionista dell'Hotel \"King David\" di Gerusalemme (organizzato dai futuri primi ministri israeliani Menachem Begin e David Ben Gurion anche se quest'ultimo cambi\u00f2 idea prima che l'attentato fosse compiuto temendo troppe vittime tra i civili) e dell'Ambasciata britannica a Roma, decise di rimettere il mandato palestinese nelle mani delle Nazioni Unite, cui venne affidato il compito di risolvere l'intricata situazione.\nIl 15 maggio 1947 fu fondato quindi l'UNSCOP (\"United Nations Special Committee on Palestine\"), comprendente 11 nazioni (Canada, Cecoslovacchia, Guatemala, Paesi Bassi, Peru, Svezia, Uruguay, India, Iran, Repubblica Socialista Federale di Jugoslavia, Australia) da cui erano escluse le nazioni \"maggiori\", per permettere una maggiore neutralit\u00e0.\nSette di queste nazioni (Canada, Cecoslovacchia, Guatemala, Paesi Bassi, Per\u00f9, Svezia, Uruguay) votarono a favore di una soluzione con due Stati divisi e Gerusalemme sotto controllo internazionale, tre per un unico Stato federale (India, Iran, Repubblica Socialista Federale di Jugoslavia), e una si astenne (Australia).\nIl problema chiave che l'ONU si pose in quel periodo fu se i rifugiati europei scampati alle persecuzioni naziste dovessero essere ricollegati, in qualche modo, alla situazione in Palestina.\nNella sua relazione l'UNSCOP si pose il problema di come accontentare entrambe le fazioni, giungendo alla conclusione che era \"\"manifestamente impossibile\", ma che era anche \"indifendibile\" accettare di appoggiare solo una delle due posizioni:\nL'UNSCOP raccomand\u00f2 anche che il Regno Unito cessasse il prima possibile il suo controllo sulla zona, sia per cercare di ridurre gli scontri tra la popolazione di entrambe le etnie, sia per cercare di porre fine agli attriti presenti tra le comunit\u00e0 ebraiche e il governo mandatario.\nLa definitiva risposta delle Nazioni Unite alla questione palestinese fu data il 25 novembre 1947 con l'approvazione della risoluzione 181, che raccomandava la spartizione del territorio conteso tra uno Stato palestinese, uno ebraico e una terza zona, che comprendeva Gerusalemme, amministrata direttamente dall'ONU.\nNel decidere su come spartire il territorio, l'UNSCOP consider\u00f2, per evitare possibili rappresaglie da parte della popolazione araba, la necessit\u00e0 di radunare tutte le zone dove i coloni ebraici erano presenti in numero significativo (seppur spesso in minoranza) nel futuro territorio ebraico, a cui venivano aggiunte diverse zone disabitate (per la maggior parte desertiche) in previsione di una massiccia immigrazione dall'Europa, una volta abolite le limitazioni imposte dal governo britannico nel 1939, per un totale del 56% del territorio.\nLa situazione sarebbe dunque stata ( ):\n(oltre a questo era presente una popolazione Beduina di 90.000 persone nel territorio ebraico).\nLe reazioni alla risoluzione dell'ONU furono diversificate: la maggior parte dei gruppi ebraici (l'Agenzia Ebraica per esempio) l'accett\u00f2, pur lamentando la non continuit\u00e0 territoriale tra le varie aree assegnate allo Stato ebraico. Gruppi pi\u00f9 estremisti, come l'Irgun e la Banda Stern, la rifiutarono, essendo contrari alla presenza di uno Stato arabo in quella che era considerata \"la Grande Israele\"\" e al controllo internazionale di Gerusalemme.\nTra i gruppi arabi la proposta fu rifiutata, ma con diverse motivazioni: alcuni negavano totalmente la possibilit\u00e0 della creazione di uno Stato ebraico, altri criticavano la spartizione del territorio che ritenevano avrebbe isolato i territori assegnati alla popolazione araba (oltre al fatto che lo Stato arabo non avrebbe avuto sbocchi sul Mar Rosso e sul Mar di Galilea, quest'ultimo la principale risorsa idrica della zona), altri ancora erano contrari per via del fatto che a quella che per ora era una minoranza ebraica (un terzo della popolazione totale) fosse assegnata la maggioranza del territorio.\nIl Regno Unito si astenne nella votazione e rifiut\u00f2 apertamente di seguire le raccomandazioni del piano, che riteneva si sarebbe rivelato inaccettabile per entrambe le parti, e annunci\u00f2 che avrebbe terminato il proprio mandato il 14 maggio 1948.\nIl 29 novembre 1947 venne votata la risoluzione; a favore votarono 33 nazioni (Australia, Belgio, Bolivia, Brasile, Bielorussia, Canada, Costa Rica, Cecoslovacchia, Danimarca, Repubblica Domenicana, Ecuador, Francia, Guatemala, Haiti, Islanda, Liberia, Lussemburgo, Paesi Bassi, Nuova Zelanda, Nicaragua, Norvegia, Panama, Paraguay, Per\u00f9, Filippine, Polonia, Svezia, Sud Africa, Ucraina, USA, URSS, Uruguay, Venezuela), contro 13 (Afghanistan, Cuba, Egitto, Grecia, India, Iran, Iraq, Libano, Pakistan, Arabia Saudita, Siria, Turchia, Yemen), vi furono 10 astenuti (Argentina, Cile, Cina, Colombia, El Salvador, Etiopia, Honduras, Messico, Regno Unito, Jugoslavia) e un assente alla votazione (Thailandia).\nLe nazioni arabe fecero ricorso alla Corte Internazionale di Giustizia, sostenendo la non competenza dell'assemblea delle Nazioni Unite nel decidere la ripartizione di un territorio andando contro la volont\u00e0 della maggioranza dei suoi residenti, ma il ricorso fu respinto.\nLa decisione delle Nazioni Unite fu seguita da un'ondata di violenze senza precedenti da parte dei gruppi militari e paramilitari, sionisti (Haganah, Palmach, Irgun e Banda Stern) e arabi, che precipit\u00f2 nel caos la Palestina nel 1948, in questo aiutati dalla propaganda bellicosa di segno contrario di leader politico-religiosi quali il Muft\u012b di Gerusalemme Hajji Amin al-Husayni. Nel medesimo anno Londra ritir\u00f2 - forse prematuramente - le proprie truppe, lasciando cos\u00ec il Paese in balia del caos e dei gruppi paramilitari. Le organizzazioni combattenti israeliane (che miravano a conquistare il maggior territorio possibile per il proprio Stato, inducendo alla fuga ed espellendo i residenti arabi) e le forze arabe (che miravano a conquistare la totalit\u00e0 del territorio assegnato all'etnia ebraica, di fatto espellendola e bloccando ogni futura immigrazione) si scontrarono cos\u00ec col massimo della violenza e dell'odio reciproco, il tutto ai danni dell'indifesa popolazione rurale e urbana palestinese di entrambe le etnie.\nTra il 14 e il 15 maggio 1948, contemporaneamente al ritiro degli ultimi soldati britannici, David Ben Gurion, capo del governo ombra sionista, proclam\u00f2 l'indipendenza dello \"Stato ebraico in terra di Israele\", affermando nella dichiarazione di indipendenza di lanciare un appello \"... agli abitanti arabi dello Stato di Israele volto a preservare la pace e a partecipare alla costruzione dello Stato sulla base di piena e indistinta cittadinanza e legale rappresentanza in tutte le istanze, temporanee e permanenti. ... Lo Stato di Israele \u00e8 pronto a fare la propria parte in uno sforzo comune per il progresso dell'intero Medio Oriente\".\nLe guerre arabo-israeliane.\nLa guerra dal 1948 al 1949 (prima guerra arabo-israeliana).\nLa nascita ufficiale dei due Stati in Palestina era stata fissata dall'ONU nel 1948, ma essa non ebbe mai luogo. Infatti, non appena i britannici ebbero lasciato la zona, la Lega araba, che non aveva accettato la risoluzione dell'ONU, scaten\u00f2 una guerra \"di liberazione\" contro Israele.\nLa comunit\u00e0 ebraica palestinese, che durante gli ultimi trent'anni si era organizzata militarmente in gruppi come l'Haganah e il Palmach o aveva visto la nascita di formazioni d'impronta terroristica come l'Irgun e la Banda Stern che confluirono successivamente nell'IDF (Forze di difesa israeliane, dette \"Tzahal\"), dimostr\u00f2 subito un'imprevista capacit\u00e0 bellica, che, unita alla forte immigrazione degli anni precedenti (che vedeva tra i nuovi arrivati molti veterani della seconda guerra mondiale) e all'acquisto (in violazione dell'embargo vigente) di armi dalla Cecoslovacchia, le permise non solo di resistere agli eserciti arabi ma anche di contrattaccare e di annettere gran parte dell'area assegnata dal piano di partizione dell'ONU allo Stato arabo, ad eccezione della striscia di Gaza e della Cisgiordania. Queste ultime furono occupate rispettivamente dall'esercito dell'Egitto e dalla Legione araba dell'Emirato di Transgiordania (poi \"Regno di Giordania\"), che considerarono comunque quei territori palestinesi come \"un sacro deposito\" da restituire al futuro Stato indipendente di Palestina non appena questi avesse avuto il modo di costituirsi, come ebbe a dichiarare l'Emiro \u02bfAbd All\u0101h di Transgiordania.\nVi furono due periodi di tregua gestiti dall'ONU, con la presentazione di nuovi piani per la ripartizione del territorio che vennero rifiutati da entrambe le parti in causa. Durante la seconda tregua venne assassinato il mediatore dell'ONU, conte Folke Bernadotte, da parte di alcuni uomini del Lehi, un'organizzazione armata di matrice sionista.\nL'11 dicembre 1948 l'ONU emise la risoluzione 194, che rimase per larga parte non attuata e che tra le altre cose prevedeva la demilitarizzazione di Gerusalemme, il cui controllo doveva passare all'ONU, e la restituzione (o il rimborso) dei beni e delle propriet\u00e0 dei rifugiati palestinesi che volessero tornare a casa dopo la guerra (la risoluzione si apriva citando l'omicidio di Folke Bernadotte).\nIn breve, dopo la sconfitta militare degli eserciti arabi, con gli armistizi del 1949 ci si ritrov\u00f2 un unico Stato, quello israeliano, impegnato a difendere i confini (detti \"linea verde\") conseguiti sul campo di battaglia.\nLa popolazione araba palestinese fu duramente colpita dai massacri e le distruzioni operate dalle milizie sioniste prima e dall'esercito israeliano poi. Questi portarono ad un esodo della popolazione palestinese da molti villaggi verso gli stati limitrofi. Alla fine della guerra, lo stato israeliano imped\u00ec agli sfollati palestinesi di ritornare (mentre veniva incentivata l'immigrazione ebraica), espropriando le loro terre e dichiarandole di propriet\u00e0 dello stato. Sono questi gli eventi che i palestinesi definiscono col termine \"nakba\" (\"catastrofe\") in arabo: solo palestinesi rimasero in Israele, mentre circa fuggirono e trovarono rifugio in Cisgiordania (), nella Striscia di Gaza (), in Giordania (), in Libano (), in Siria () e in Iraq (). Poich\u00e9 le economie povere dei Paesi arabi circostanti erano incapaci di assorbire un tale afflusso di rifugiati, e poich\u00e9 Israele si oppose al rimpatrio dei rifugiati dopo la fine della guerra, l'esilio dei rifugiati nei campi profughi palestinesi divenne permanente, e nel dicembre 1949 l'ONU cre\u00f2 un'agenzia apposita per fornire assistenza e occupazione ai rifugiati palestinesi, l'UNRWA. Da quel momento, il diritto al ritorno dei rifugiati palestinesi e dei loro discendenti divenne uno dei temi pi\u00f9 controversi del conflitto israelo-palestinese.\nCentinaia di migliaia di ebrei del mondo arabo emigrarono anche a causa del clima di tensione che si era venuto a creare nei loro paesi d'origine in seguito al conflitto; di questi, circa emigrarono nel neonato Stato di Israele tra gli anni 1940 e 1970.\nA partire dalla seconda met\u00e0 degli anni cinquanta si apr\u00ec una nuova fase del conflitto, che vide nel presidente egiziano Gam\u0101l \u02bfAbd al-N\u0101\u1e63er il leader carismatico di ci\u00f2 che fu chiamato \"panarabismo\".\nLa guerra con l'Egitto del 1956.\nIl 26 luglio 1956, Gam\u0101l \u02bfAbd al-N\u0101\u1e63er nazionalizz\u00f2 la Compagnia del Canale di Suez (di propriet\u00e0 anglo-francese) scatenando cos\u00ec l'intervento di Francia e Regno Unito - che vedevano messi in pericolo i loro interessi economici e strategici - e dello stesso Israele che si disse minacciato dalla nuova alleanza militare inter-araba, prefigurata dal Presidente egiziano, con la Siria e la Giordania. Israele reag\u00ec al proposito del presidente egiziano Gam\u0101l \u02bfAbd al-N\u0101\u1e63er d'impedire a Israele la navigazione attraverso il Canale.\nFrancia e Regno Unito furono in fretta costrette a rinunciare al conflitto per la minaccia di un intervento sovietico e statunitense ma, anche in tale occasione, la migliore organizzazione militare consent\u00ec agli israeliani di prevalere sugli avversari: gli Arabi furono costretti alla ritirata dalla brillante condotta delle operazioni da parte del generale israeliano Moshe Dayan che riusc\u00ec a conquistare il Sinai (solo successivamente restituito all'Egitto per l'intermediazione dell'ONU) da Rafah a al-Ar\u012bsh.\nA partire dal 1962 una lunga serie di scaramucce di confine tra Egitto e Israele prepar\u00f2 il terreno per una nuova guerra. Il 21 maggio 1967 su richiesta egiziana la forza di interposizione ONU venne ritirata da Gaza e da Sharm al-Shaykh. Il 23 maggio 1967 l'Egitto chiuse la navigazione alle navi israeliane attraverso gli Stretti di Tiran, questa azione fu considerata come \"casus belli\" da Tel Aviv.\nLa Guerra dei sei giorni del 1967.\nIl 5 giugno 1967 un attacco preventivo delle forze aeree israeliane avvi\u00f2 la \"III guerra arabo-israeliana o Guerra dei sei giorni\", con la distruzione al suolo della quasi totalit\u00e0 dell'aviazione di Egitto, Siria e Giordania, con le forze corazzate e di terra di quei paesi che, senza copertura aerea, furono letteralmente decimate.\nCon questa fulminea vittoria Israele occupava l'intera Penisola del Sinai e la striscia di Gaza che fino ad allora era rimasta sotto amministrazione militare egiziana, oltre a inglobare l'intera Cisgiordania (compresa Gerusalemme Est), sottratta alla Giordania, e le alture del Golan a nord-est, sottratte invece alla Siria.\nSono questi (tranne il Sinai poi restituito all'Egitto in seguito agli accordi di Camp David del 1978) i cosiddetti \"territori siro-palestinesi occupati\" (\"al-ar\u00e0\u1e0d al-mu\u1e25t\u00e0lla\") nei confronti dei quali una parte degli Israeliani cominci\u00f2 a nutrire propositi di definitiva annessione, favorendo l'istituzione di colonie in grado di presidiare il territorio palestinese occupato della Cisgiordania, nelle quali operano spesso coloni armati, molti dei quali vicini alle posizioni della destra nazionalista israeliana, fra cui il movimento del \"Gush Emunim\" (La gente comune), tanto da indurre vari arabi di tali zone a trovare rifugio all'estero.\nLe Nazioni Unite intervennero nella questione con la risoluzione 242, prospettando il ritiro di Israele dai \"territori occupati\" in cambio del riconoscimento dello Stato ebraico da parte degli Stati arabi confinanti; in sostanza, la risoluzione delineava quella politica di \"pace in cambio di territori\" che da allora ha ispirato tutti i tentativi di soluzione della questione palestinese.\nLa cosa non si prospettava semplice perch\u00e9, se all'interno di Israele una corposa pressione politica era espressa dai gruppi di estremisti nazionalisti che rifiutavano qualsiasi possibile dialogo con la parte araba (e in alcune frange giungevano addirittura a proporre la creazione di una biblica \"Grande Israele\" che si estendesse dal Nilo fino all'Eufrate), nel 1964 nasceva in ambito arabo palestinese una nuova organizzazione, dapprima direttamente sotto il controllo della Lega Araba, che si proponeva di rappresentare gli interessi diretti del popolo palestinese. Tale organizzazione, che si svincoler\u00e0 poi dalla Lega Araba per divenire l'unica rappresentante internazionale del popolo palestinese, era l'OLP (Organizzazione per la Liberazione della Palestina, \"al-Mun\u00e0\u1e93\u1e93ama li-ta\u1e25r\u00ecr al-filast\u00ecni\"), che - dopo un breve periodo di presidenza di Ahmad al-Shuqayri - sar\u00e0 poi guidata fino alla sua morte dal suo leader Yasser Arafat.\nA testimonianza degli squilibri che la situazione palestinese comportava per tutta l'area vicino-orientale, vanno ricordate le guerre di Libano prima (1969) e quella cosiddetta \"d'attrito\" con l'Egitto, nonch\u00e9 quella con la Giordania (1970). Tutte furono provocate dall'impossibilit\u00e0 araba di accettare una situazione di totale sottomissione allo strapotere militare d'Israele e dalle attivit\u00e0 di guerriglia dell'OLP che sperava potesse essere un giorno formato uno Stato indipendente palestinese. In quel periodo l'organizzazione di guerriglia pi\u00f9 attiva fu forse il Fronte Nazionale per la Liberazione Palestinese (FLP), che in quei paesi aveva insediato le proprie basi operative.\nLa guerra del Kippur (Yom Kippur) del 1973.\nNel 1973 si ebbe una nuova crisi vicino-orientale che porter\u00e0 in breve tempo alla IV guerra arabo-israeliana, detta anche \"del Kippur\" (da una festivit\u00e0 religiosa ebraica). In questa occasione furono gli eserciti dell'Egitto e della Siria ad attaccare a sorpresa Israele, che perse il controllo del Canale di Suez (inutilmente presidiato con la cosiddetta \"linea Bar-Lev\") pur dimostrandosi in grado di reagire con efficacia, organizzando un'abile controffensiva con sue unit\u00e0 corazzate, guidate dal generale Ariel Sharon, che riuscirono ad attraversare il canale di Suez e a porre sotto assedio, sia pur teoricamente, l'intero III Corpo d'armata egiziano, rimasto al riparo delle sue postazioni missilistiche anti-aeree che, nelle prime fasi della guerra, avevano decimato l'aviazione di Israele.\nL'intervento dei \"caschi blu\" dell'ONU giunse a evitare ulteriori radicalizzazioni del conflitto e l'alterazione dei gi\u00e0 delicati equilibri regionali. Gli accordi fra Egitto e Israele (seguiti pi\u00f9 tardi dal riconoscimento dello Stato d'Israele da parte del Cairo, imitato pi\u00f9 tardi dalla Giordania) avviarono una nuova fase politica, tendenzialmente meno incline al confronto armato come strumento di risoluzione delle controversie.\nSi chiuse cos\u00ec la fase del coinvolgimento diretto degli Stati arabi in guerre dichiarate contro Israele, mentre nella lotta per la liberazione della Palestina assunse un peso sempre pi\u00f9 rilevante l'OLP, che nel 1974 fu ammessa all'Assemblea generale delle Nazioni Unite con lo status di \"osservatore\", in qualit\u00e0 di rappresentante del popolo palestinese.\nIl conflitto israelo-palestinese dal 1973 ad oggi.\nLa guerra in Libano.\nLa fine delle guerre arabo-israeliane avvi\u00f2 un timido e incerto progresso di normalizzazione dei rapporti tra lo Stato ebraico e alcuni dei paesi limitrofi, spesso vanificato da irrigidimenti e da nuove crisi. Nel novembre del 1977 il presidente egiziano Anwar al-S\u0101d\u0101t si reca in visita a Gerusalemme, avviando di fatto il processo di pace tra Egitto e Israele.\nNel 1978 l'invasione del sud del Libano da parte dell'esercito israeliano indusse l'ONU a creare una zona cuscinetto, tra i due paesi, presidiata dai \"caschi blu\". L'anno successivo, dopo lunghe trattative facilitate dagli Accordi di Camp David (settembre 1978), Israele ed Egitto firmano un trattato di pace (il primo tra Israele e uno Stato Arabo) che comporta la restituzione all'Egitto della penisola del Sinai e il riconoscimento dello Stato di Israele. La reazione della Lega araba fu di isolare l'Egitto e di proclamare il \"Fronte del rifiuto\".\nNel 1980, Israele dichiar\u00f2 Gerusalemme unificata come unica capitale dello Stato ebraico per poi annettere l'anno successivo le alture del Golan siriano gi\u00e0 occupate.\nIl 6 ottobre 1981 il presidente egiziano Anwar al-S\u0101d\u0101t (premio Nobel per la Pace con Menachem Begin) viene assassinato, durante una parata militare, da estremisti arabi membri dell'Organizzazione Jih\u0101d islamica egiziana di Shukr\u012b Mu\u1e63\u1e6daf\u0101, un fuoruscito del movimento dei Fratelli Musulmani, da lui ritenuti troppo \"moderati\".\nNel 1982, Israele avvi\u00f2 l'operazione \"Pace in Galilea\", che prevedeva la creazione di una zona priva di insediamenti palestinesi attorno ai confini settentrionali israeliani, con l'obiettivo della distruzione definitiva dell'OLP.\nNell'ambito di tale operazione Israele invase il Libano spingendosi fino a Beirut, costringendo l'OLP a trasferire la propria sede in Tunisia. Nel quadro di questa azione militare si ebbero i massacri dei campi profughi beirutini di Sabra e Shatila, perpetrati dal maronita Elie Hobeika e dalle forze filo-israeliane del cosiddetto Esercito del Sud-Libano (cristiano). L'inerzia delle forze israeliane che erano responsabili della sicurezza di quelle aree e che erano a conoscenza di quanto stava avvenendo nei campi profughi (in cui si contarono da 800 a civili trucidati) provoc\u00f2 una severa inchiesta da parte della Corte Suprema in Israele. Essa si concluse con le dimissioni forzate di Ariel Sharon dalla carica di ministro della guerra e col dimissionamento del capo di stato maggiore israeliano e del responsabile militare israeliano delle operazioni in Libano.\nNel frattempo l'ONU, che accusava Israele di violare i diritti umani nei confronti dei Palestinesi, form\u00f2 una commissione di indagine perch\u00e9 vigilasse sul problema dei mezzi coercitivi messi in atto nei confronti degli Arabi affinch\u00e9 abbandonassero le loro terre, come pure sulle disposizioni israeliane in materia di gestione delle risorse idriche dell'intera area a settentrione dello Stato ebraico e sulla distruzione di abitazioni arabe da parte dell'esercito israeliano.\nNel novembre del 1984, il re saudita Fahd lanci\u00f2, con la conferenza di Fez, un'ipotesi aperturista di negoziato, chiedendo all'Occidente di fare appello a Shimon Peres mentre Riad avrebbe lavorato per convincere Arafat ad una Confederazione giordano-palestinese: \"un obiettivo decisivo che fall\u00ec nel febbraio dell'anno dopo, nel 1985, ad Amman, per le mancate, modeste concessioni che venivano richieste a Shimon Peres, allora primo ministro di Israele, per costruire una delegazione giordano-palestinese che non facesse perdere la faccia ad Arafat\".\nLa prima intifada e la proclamazione dello Stato di Palestina.\nNel 1987, dopo vent'anni di occupazione israeliana e di fronte al continuo aumento dei coloni israeliani (giunti a 70.000 persone in Cisgiordania e 2.000 a Gaza), cominci\u00f2 un moto popolare di sollevazione chiamato \"prima Intifada\" (in arabo \"Intifada\" significa \"brivido, scossa, lotta\"), che tentava di combattere l'occupazione israeliana dei Territori Occupati per mezzo di scioperi e disobbedienza civile, oltre a ricorrere a strumenti di lotta volutamente primitivi quali il lancio di pietre contro l'esercito occupante, suscitando cos\u00ec grande impressione nel mondo occidentale.\nPer lungo tempo l'OLP aveva rifiutato di assumere come base per il dialogo la risoluzione 242 dell'ONU (che prevedeva il ritorno di Israele ai confini di prima della \"guerra dei sei giorni\", legittimando cos\u00ec le conquiste territoriali israeliane del 1948-1949), finch\u00e9 nel 1988 la sua linea si ammorbid\u00ec consentendo l'avvio di un cauto e non sempre coerente avvicinamento fra le opposte posizioni: in luglio il re Hussein di Giordania rinunci\u00f2 ad ogni rivendicazione sulla Cisgiordania, e il 15 novembre, ad Algeri, il Consiglio nazionale palestinese dell'OLP dichiar\u00f2 l'indipendenza (virtuale) dello Stato di Palestina sui territori della Cisgiordania e di Gaza, citando le risoluzioni 181 e 242 dell'ONU, e riconoscendo cos\u00ec implicitamente Israele. L'Assemblea generale delle Nazioni Unite prese atto della dichiarazione d'indipendenza, permettendo all'OLP di adottare il nome di \"Palestina\" nella sua qualit\u00e0 di osservatore presso l'ONU, ed entro la met\u00e0 del 1989 oltre 90 Stati riconobbero la Palestina come Stato.\nSempre in questo periodo, per\u00f2, gruppi estremistici di matrice islamica tradizionalista che non si riconoscevano nell'OLP si organizzarono trovando come punto di riferimento il movimento \"Hamas\" (nato a Gaza nel 1987) che, pur limitando la sua azione al quadro strettamente palestinese, con l'impiego di tecniche di lotta terroristica, decisamente alternativa rispetto a quella pi\u00f9 diplomatica dell'OLP, riusc\u00ec a erodere parte del consenso fin ad allora goduto dalla \"laica\" OLP.\nIl processo di pace di Oslo (1993 - 2000).\nNel 1992, i coloni ebrei nei territori occupati erano cresciuti a in Cisgiordania, a Gaza, sulle alture del Golan e a Gerusalemme Est. Il crollo dell'URSS e la Guerra del Golfo spinsero Israele e l'OLP a dare una svolta ai negoziati di pace: in seguito a una conferenza di pace tenutasi a Madrid nel 1991 e a negoziati condotti in segreto in Norvegia, Israele e l'OLP raggiunsero gli storici accordi di Oslo il 20 agosto 1993. Il 9 settembre 1993 Arafat e il premier laburista israeliano Yitzhak Rabin si scambiarono lettere con cui l'OLP riconosceva \"il diritto dello Stato di Israele di esistere in pace e sicurezza\" e rinunciava al terrorismo, mentre Israele riconosceva l'OLP come rappresentante del popolo palestinese. Il 13 settembre, a Washington, alla presenza del presidente americano Bill Clinton, Arafat e Rabin firmarono pubblicamente gli accordi di Oslo, in base ai quali Israele si sarebbe ritirato dalla striscia di Gaza e dall'area di Gerico in Cisgiordania e le avrebbe lasciate amministrare da un'autorit\u00e0 di auto-governo palestinese ad interim per cinque anni, detta Autorit\u00e0 Nazionale Palestinese (ANP), in attesa di un accordo definitivo. Due anni pi\u00f9 tardi, il 28 settembre 1995, venne firmato un nuovo accordo, con cui venivano ampliate le zone di governo dell'ANP in Cisgiordania, che veniva divisa a macchia di leopardo in tre zone: la zona A (comprendente il 18% del territorio della Cisgiordania, incluse la maggior parte delle citt\u00e0 e della popolazione palestinesi), sotto il controllo palestinese; la zona B (comprendente il 22% del territorio), sotto il controllo civile palestinese e militare israeliano; e la zona C (l'unica territorialmente contigua, comprendente il 60% del territorio e tutti gli insediamenti israeliani), sotto il controllo israeliano.\nIl 26 ottobre 1994, un trattato di pace fu concluso da Israele anche con la Giordania, cosicch\u00e9 anche il confine orientale di Israele fu messo in sicurezza, mentre una situazione di conflitto formale restava solo al confine settentrionale con Siria e Libano.\nIl 4 novembre 1995, Rabin, premio Nobel con Arafat e Shimon Peres per aver sottoscritto gli storici Accordi di Oslo con l'OLP, venne ucciso da Yigal Amir, esponente dell'estrema destra religiosa israeliana contrario al processo di pace. A Rabin succedette Peres, che prosegu\u00ec l'implementazione degli accordi di Oslo: il 26 gennaio 1996 si tennero le prime elezioni del presidente e del consiglio legislativo dell'Autorit\u00e0 Nazionale Palestinese, vinte da Arafat, che fu eletto presidente. Alle successive elezioni parlamentari in Israele del 1996, Peres fu sconfitto da Benjamin Netanyahu, leader del Likud. Nel 1997 fu raggiunto un accordo per attuare il ritiro delle truppe israeliane dall'80% della citt\u00e0 di Hebron, mentre nel 1998 fu stipulato un altro accordo per un'ulteriore ritiro israeliano dalla Cisgiordania, sempre in attuazione degli accordi di Oslo.\nNonostante i progressi nel processo di pace, gli anni Novanta furono caratterizzati anche da numerosi episodi di violenza, come il massacro di Hebron del 1994, in cui un ebreo israeliano uccise 29 palestinesi musulmani in una moschea, e ripetuti attentati suicidi palestinesi, rivendicati soprattutto da Hamas: i pi\u00f9 sanguinosi avvennero a Tel Aviv nel 1994 (22 morti), nei pressi di Netanya nel 1995 (21 morti), e ad Ashkelon, Gerusalemme e Tel Aviv tra 25 febbraio e 4 marzo 1996 (complessivamente 59 morti).\nLe elezioni del primo ministro in Israele del 1999 furono vinte dal laburista Ehud Barak, che nel settembre 1999 stipul\u00f2 un nuovo accordo per stabilire confini definitivi e decidere lo status di Gerusalemme entro un anno. Al vertice di Camp David tenutosi nel luglio 2000, Barak offr\u00ec ad Arafat uno Stato palestinese sul 90% della Cisgiordania e il ritorno dei rifugiati palestinesi nello Stato palestinese, ma non in Israele. Tuttavia, Barak non riusc\u00ec a convincere con le sue proposte il suo antagonista Arafat sui termini definitivi della pace e le trattative conobbero cos\u00ec un cocente fallimento.\nLa seconda intifada (2000 - 2005).\nIl fallimento del tentativo degli accordi di Oslo di portare alla nascita di uno Stato palestinese provoc\u00f2 un aumento delle tensioni. Dalla firma degli accordi, gli insediamenti israeliani erano continuati ad aumentare, raddoppiando la popolazione di coloni in Cisgiordania a circa 200.000 persone. La scintilla che fece precipitare la situazione fu, il 28 settembre 2000, la marcia del leader israeliano Ariel Sharon e della sua scorta armata (circa un migliaio di uomini), nella Spianata delle moschee a Gerusalemme. La Spianata, nella quale si erge la Cupola della Roccia (luogo sia per gli ebrei che per i musulmani, che vi indicano il luogo in cui Maometto comp\u00ec il suo miracoloso \"viaggio notturno\") \u00e8 tradizionalmente controllata dai palestinesi: il gesto di Sharon fu quindi inteso come dimostrazione che anche quella parte della citt\u00e0 sottostava alla sovranit\u00e0 israeliana e scaten\u00f2 forti tensioni.\nIn breve scoppi\u00f2 una nuova rivolta palestinese, nota come seconda intifada, pi\u00f9 violenta della prima e caratterizzata da un aumento degli attentati suicidi palestinesi. Inutilmente Clinton cerc\u00f2 di rilanciare il processo di pace con il summit di Taba nel gennaio 2001; il 6 febbraio proprio Sharon fu eletto primo ministro. Le tensioni e la violenza si intensificarono (nonostante una iniziativa di pace araba), fino a quando, in risposta a un attentato a Netanya che fece 28 morti il 27 marzo 2002, Sharon scaten\u00f2 un'ampia offensiva militare (detta Operazione Scudo difensivo) nelle principali citt\u00e0 della Cisgiordania, tra cui Jenin, Nablus, Ramallah (dove fu assediato il quartier generale di Arafat) e Betlemme (dove fu assediata la basilica della Nativit\u00e0). Il 24 giugno, il presidente statunitense George W. Bush deline\u00f2 in un discorso una nuova \"Road Map\" per la creazione dello Stato palestinese, affidando la mediazione del processo di pace a un Quartetto composto da USA, Russia, UE e ONU. Nel 2002, Israele cominci\u00f2 a costruire un muro di separazione di Israele dalla Cisgiordania, presto criticato perch\u00e9 l'85% del tracciato correva all'interno del territorio palestinese, al di l\u00e0 della linea verde.\nIn seguito alla morte del leader dell'OLP e presidente dell'ANP Arafat l'11 novembre 2004, il 9 gennaio 2005 si tennero nuove elezioni per la presidenza dell'ANP, vinte dal moderato Mahm\u016bd \u02bfAbb\u0101s (Ab\u016b M\u0101zen) (che assunse anche la presidenza dell'OLP).\nIl conflitto a Gaza (2005 - presente).\nNel settembre 2005, il premier israeliano Ariel Sharon port\u00f2 a compimento un piano, annunciato nel 2003, di ritiro unilaterale dei soldati e dei coloni israeliani dalla Striscia di Gaza, che fu cos\u00ec consegnata all'Autorit\u00e0 Nazionale Palestinese, anche se Israele conserv\u00f2 il controllo dei confini e dello spazio aereo.\nLe elezioni per il Consiglio legislativo dell'ANP tenutesi il 25 gennaio 2006 furono inaspettatamente vinte da Hamas, mentre il Partito Fatah di Abbas (e, prima ancora, di Arafat), dominante all'interno dell'OLP, arriv\u00f2 secondo. Israele, gli Stati Uniti e l'Unione Europea reagirono imponendo sanzioni contro Hamas, che consideravano un'organizzazione terroristica. In breve anche Fatah entr\u00f2 in conflitto con Hamas, finch\u00e9 Fatah fu espulsa con la forza dalla Striscia di Gaza e Hamas ne prese il controllo nella battaglia di Gaza, nel giugno 2007. Da quel momento, i territori palestinesi governati dall'ANP risultarono divisi tra la striscia di Gaza, governata da Hamas, e le zone A e B della Cisgiordania, governate da Fatah; quest'ultimo governo fu internazionalmente riconosciuto. In risposta alla presa del potere di Hamas a Gaza, Israele impose un blocco terrestre, aereo e marittimo della Striscia di Gaza. Dal 2005 si intensificarono gli attacchi (iniziati nel 2001) con razzi (come i Qassam) e colpi di mortaio da Gaza verso il sud di Israele: questi attacchi, pur provocando meno vittime (circa 50 persone uccise tra 2004 e 2014) rispetto agli attentati suicidi del decennio precedente, hanno avuto un effetto psicologico negativo sugli Israeliani residenti nelle zone colpite.\nIl 16 luglio 2007 il presidente statunitense George W. Bush annunci\u00f2 l'intenzione di convocare una conferenza internazionale a sostegno della soluzione a due stati del conflitto. La conferenza si tenne ad Annapolis il 27 novembre 2007, preceduta da intensi negoziati condotti dal segretario di stato Condoleezza Rice. Intervennero 49 delegati, compresi i rappresentanti delle nazioni del G8 e i membri permanenti del Consiglio di sicurezza delle Nazioni Unite. Parteciparono molti membri della Lega araba (Algeria, Bahrein, Egitto, Giordania, Libano, Marocco, Qatar, Arabia Saudita, Sudan, Siria, Tunisia e Yemen). Parteciparono anche il segretario generale delle Nazioni Unite Ban Ki-moon, il ministro degli esteri russo Sergej Lavrov, il rappresentante ufficiale del Quartetto Tony Blair, oltre allo stesso Bush. Le delegazioni israeliana e palestinese erano guidate dal premier israeliano Olmert e dal leader dell'OLP Mahm\u016bd \u02bfAbb\u0101s. Al termine il presidente Bush lesse una dichiarazione congiunta di Israele e OLP, le quali concordavano sull'intenzione di compiere ogni sforzo per raggiungere un accordo entro la fine del 2008 e di mettere in pratica gli impegni assunti con la roadmap del 2002 in direzione di una soluzione che prevedeva la costituzione di due stati.\nNel dicembre del 2008 scoppi\u00f2 una guerra tra Israele e Hamas quando Israele lanci\u00f2 attacchi aerei e un'offensiva di terra nella Striscia di Gaza in risposta all'intensificarsi del lancio di razzi da parte di Hamas. L'operazione militare israeliana si concluse dopo tre settimane e un bilancio di pi\u00f9 di 1.100 morti tra i Palestinesi di Gaza e 13 tra gli Israeliani.\nIntanto, nel gennaio 2009 giunse a scadenza il mandato di quattro anni con cui Abbas era stato eletto presidente dell'Autorit\u00e0 Nazionale Palestinese; dato il conflitto tra Fatah e Hamas, nuove elezioni furono rimandate indefinitamente e Abbas prorog\u00f2 unilateralmente la durata del suo mandato. Hamas reag\u00ec negando la legittimit\u00e0 di Abbas e riconoscendo presidente Abdel Aziz Dweik, presidente del Consiglio legislativo palestinese, mentre Israele e la comunit\u00e0 internazionale continuarono a riconoscere presidente Abbas.\nDall'inizio del suo mandato nel 2009, il presidente statunitense Barack Obama chiese ripetutamente che il governo israeliano di Benjamin Netanyahu interrompesse ogni espansione degli insediamenti nei territori palestinesi occupati; tuttavia, nel febbraio 2011 gli USA posero il veto su una risoluzione dell'ONU che avrebbe condannato gli insediamenti come illegali. Nel luglio 2014, la popolazione degli insediamenti era cresciuta a 340.000 coloni in Cisgiordania pi\u00f9 altri 200.000 a Gerusalemme Est.\nUn grave incidente internazionale avvenne nel maggio 2010, quando una flottiglia di attivisti filo-palestinesi trasportante aiuti per la popolazione di Gaza tent\u00f2 di rompere il blocco della Striscia e fu abbordata da commando israeliani; 9 attivisti furono uccisi.\nDato lo stallo nel processo di pace dopo il fallimento dell'ultimo round di negoziati diretti con Israele nel 2010, Abbas decise di cambiare tattica e cercare di ottenere un pi\u00f9 ampio riconoscimento internazionale dello Stato di Palestina, cos\u00ec da mettere maggiore pressione su Israele: per questo nel settembre 2011 sottopose al Consiglio di Sicurezza dell'ONU una richiesta di ammissione della Palestina come Stato membro, ma la richiesta non ebbe successo data la necessit\u00e0 del consenso degli Stati con diritto di veto, tra cui gli USA. L'anno seguente, Abbas cerc\u00f2 quindi di ottenere dall'Assemblea generale il riconoscimento implicito della statualit\u00e0 della Palestina, chiedendo che lo status di osservatore della Palestina all'ONU fosse trasformato da \"entit\u00e0\" a \"stato non-membro\". Questa volta la richiesta ebbe uno schiacciante successo, con 138 Paesi a favore della risoluzione, 9 contrari (tra cui USA e Israele) e 41 astenuti. Per quanto largamente simbolico, il riconoscimento permetteva alla Palestina di diventare membro di altre organizzazioni internazionali come la Corte penale internazionale.\nUna nuova operazione militare fu lanciata da Israele con attacchi aerei contro Hamas nella Striscia di Gaza per una settimana nel novembre 2012; pi\u00f9 di 100 palestinesi e 6 israeliani furono uccisi.\nNel luglio 2013, iniziarono nuovi negoziati diretti tra Israele e l'OLP a Washington, sotto la guida del segretario di Stato John Kerry. I negoziati furono interrotti infruttuosamente dopo nove mesi da Israele, quando Abbas annunci\u00f2 di aver raggiunto un accordo con Hamas per la formazione di un governo di unit\u00e0 nazionale.\nL'estate del 2014 segn\u00f2 un acuirsi del conflitto tra Israele e Hamas nella Striscia di Gaza. Il 12 giugno tre ragazzi israeliani vennero rapiti nei pressi di Hebron e ritrovati morti il successivo 30 giugno. Il governo israeliano accus\u00f2 subito i militanti di Hamas di aver eseguito il rapimento e l'uccisione. Dal canto suo, uno dei leader di Hamas, Khaled Meshaal, pur dichiarando di non sapere a chi attribuire l'azione, si \"congratul\u00f2\", mettendola in relazione con la situazione dei prigionieri palestinesi. Il 21 agosto successivo arriv\u00f2 la prima rivendicazione formale dell'uccisione dei tre ragazzi da parte di un altro leader di Hamas, Salah Arouri.\nL'8 luglio, Israele diede inizio all'operazione \"Protective Edge\", con l'obiettivo di arrestare i lanci di razzi da parte di Hamas e di distruggere i tunnel utilizzati dai combattenti palestinesi. L'operazione Protective Edge prosegu\u00ec per i mesi di luglio e agosto sinch\u00e9, il 26 agosto 2014, il capo negoziatore di Hamas al Cairo, Moussa Abu Marzouk, annunci\u00f2 il raggiungimento di una tregua duratura con Israele. L'annuncio della tregua arriv\u00f2 dopo 51 giorni di guerra che causarono 2.136 morti tra i palestinesi (la gran parte civili, compresi quasi 500 bambini) e 69 tra gli israeliani (di cui 64 militari) e oltre 11.000 feriti.\nIl 31 dicembre 2014 il Consiglio di sicurezza delle Nazioni Unite respinse la risoluzione, presentata formalmente dalla Giordania, che chiedeva entro il 2017 la fine dell'occupazione dei territori palestinesi da parte di Israele, con una ripresa dei negoziati che avrebbero dovuto portare a un accordo sulla soluzione dei due stati con i confini del 1967 e capitale Gerusalemme est. Votarono a favore Russia, Cina, Francia, Argentina, Ciad, Cile, Giordania e Lussemburgo, contro Stati Uniti e Australia, si astennero Regno Unito, Lituania, Nigeria, Repubblica di Corea e Ruanda.\nIl 23 dicembre 2016 la risoluzione 2334 del Consiglio di sicurezza delle Nazioni Unite, chiedendo ad Israele di porre fine alla sua politica di insediamenti nei territori palestinesi dal 1967, inclusa Gerusalemme Est, ribad\u00ec che non sar\u00e0 riconosciuta alcuna modifica dei confini del 1967, eccetto quelle concordate dalle parti con i negoziati, insistendo sul fatto che la soluzione del conflitto in Medio Oriente passi per una soluzione negoziale per il progresso della soluzione dei due Stati al fine di giungere ad una pace definitiva e complessiva.\nIl 4 maggio 2019 un fitto lancio di razzi lanciata dall'ala militare di Hamas durante le giornate delle festivit\u00e0 religiose dello Shabbat, ha colpito le cittadine limitrofe nel sud di Israele. In una rivendicazione, i militanti di Hamas hanno dichiarato che l'escalations \u00e8 dovuto alla contestazione della manifestazione musicale internazionale Eurovision Song Contest che quell'anno si \u00e8 svolto a Tel Aviv, dopo la vittoria nell'edizione precedente di Netta, una cantante israeliana."}
{"id": "235623", "revid": "1075510", "url": "https://it.wikipedia.org/wiki?curid=235623", "title": "Pomponio Mela", "text": "Biografia.\nPoco si sa dell'autore che, con ogni probabilit\u00e0, nasce in Betica (Spagna) e che, forse, fu parente di Seneca il Vecchio. \nSe si accetta quest'ultima ipotesi, potrebbe essere vissuto durante il I secolo d.C. e, pi\u00f9 precisamente, almeno fin nell'et\u00e0 dell'imperatore Claudio, che celebra per la conquista della Britannia del 43 d.C., non nominando il trionfo, probabilmente ancora non celebrato.\n\"De chorographia\".\nQuella di Pomponio Mela \u00e8 la pi\u00f9 antica opera geografica conservata della letteratura latina, pervenuta nei codici con vari titoli: \"De Chorographia\" (Descrizione dei luoghi), \"Cosmographia\" (Descrizione del mondo) ovvero anche \"De situ orbis\" (La posizione della terra). L'opera, come si pu\u00f2 gi\u00e0 evidenziare dai suoi titoli, intende descrivere il mondo conosciuto.\nPomponio Mela, nato con molta probabilit\u00e0 al limite massimo del mondo conosciuto ai tempi (Colonne d'Ercole), subisce questo fascino per il mondo, i posti remoti e poco conosciuti. Infatti l'opera, secondo un gusto per le favole mitiche e per i fatti e le cose straordinarie, definisce quali possano essere i confini della terra descrivendo i luoghi pi\u00f9 lontani: prendendo come punto di riferimento il Mediterraneo e partendo da Gibilterra segue in senso antiorario una descrizione dell'Ecumene, cio\u00e8 dei luoghi abitati in particolari quelli lungo le coste e tratta pi\u00f9 sommariamente i territori interni.\nL'interesse descrittivo di Mela si concentra principalmente sulla descrizione fisica dei luoghi, ma talvolta descrive anche le citt\u00e0. Ai nostri occhi oggi, quello descritto da Mela non appare certo un mondo molto grande (pur essendo enorme rispetto alle conoscenze geografiche anteriori, o paragonato ad altre civilt\u00e0 coeve), ma bisogna tener conto che la tecnologia nautica dell'epoca non consentiva di attraversare gli oceani (anzi: anche nel Mediterraneo si preferiva bordeggiare la costa ogni volta che fosse stato possibile, con la tecnica del cabotaggio preferita a quella \"a golfo lanciato\") e scarso era l'interesse verso l'Africa - o pi\u00f9 precisamente: verso l'Africa subsahariana - eccezion fatta per le coste del Mar Rosso, detto all'epoca Mare Eritreo, lungo il quale correva la Via dell'incenso, ben nota nell'antichit\u00e0. Sicuramente anche la presenza del grande deserto non favoriva l'interesse dei Romani (analogamente al disimpegno di Alessandro Magno e dei suoi successori) verso una conquista politico-militare in quei luoghi, e le discipline geografiche, nonostante la volont\u00e0 ellenistica di condurle sul binario di scienza oggettiva, si presentavano, in realt\u00e0, come una descrizione eminentemente \"pratica\" dello spazio, seguendo il modello degli antichi Peripli che si basavano sulle osservazioni dei naviganti dalle coste del mare, quasi sempre senza nessuna curiosit\u00e0 per la geografia dell'entroterra.\nPomponio Mela \u00e8 uno dei pi\u00f9 antichi scrittori che parla dell'antica Cina: \u201cSeres genus plenum iustitiae\u201d (Mela, \"De Chorographia\", III, 7, 60, citato da CARBONE, Iside, \"China in the Frame: Materialising Ideas of China in Italian Museums\", Cambridge, 2015, p. 183, nota 66) che si potrebbe tradurre \"i Cinesi sono un popolo pieno di giustizia\" oppure \"con un grande rispetto per il Diritto\". Forse per questo motivo, Pomponio Mela \u00e8 stato menzionato dal presidente cinese Xi Jinping al suo arrivo in Italia, in un articolo pubblicato in prima pagina sul Corriere della Sera il 23 marzo 2019.\nL'opera ha uno stile caratterizzato da rapidit\u00e0 e concisione che fa credere che potesse essere un compendio destinato alle scuole o al grande pubblico: tuttavia, Mela si sforza di abbellire la nuda descrizione con clausole ritmiche che ne mostrano le pretese artistiche, anche se non mancano talvolta errori di stile e lessico dovuti all'incomprensione delle fonti, tra le quali si annoverano Cesare, Livio e Cornelio Nepote tra i romani, Posidonio, Eratostene ed Erodoto (per i fatti meravigliosi). Proprio in base a Erodoto, sono inserite (a volte) rare digressioni a carattere storico o letterario o anche etnografico, in parte per l'esigenza di spezzare la monotonia dell'arido tecnicismo della materia.\nEdizioni.\nLa prima edizione della \"Cosmographia\" di Mela fu pubblicata a Milano nel 1471; Nel 1512, Johann Cochlaeus pubblic\u00f2 una nuova edizione della \"Cosmographia\", alla quale alleg\u00f2 una descrizione della Germania (N\u00fcrnberg: J. Weissenburger 1512). La prima edizione critica fu curata da Joachim Vadiano (Basilea, 1522), superata dalla successive edizioni di Johann Heinrich Voss (1658), Johann Friedrich Gronovius (1685 e 1696), A. Gronovius (1722 e 1728), e Tzschucke (1806-1807), in sette parti (Lipsia, la pi\u00f9 completa di tutte); G Paithey (Berlino, 1867), ha curato il miglior testo critico."}
{"id": "235624", "revid": "729019", "url": "https://it.wikipedia.org/wiki?curid=235624", "title": "Cisticercosi", "text": "La cisticercosi \u00e8 una parassitosi causata dalla forma larvale di un \"Platelminta Cestode\" del genere Taenia: \"Taenia solium\". La malattia causata dalla forma adulta della tenia \u00e8 detta teniasi.\nEziologia.\nTaenia solium \u00e8 un cestode il cui ospite definitivo \u00e8 l'uomo; il suo ospite intermedio \u00e8 il suino. Altri cestodi patogeni per l'uomo sono Taenia saginata (ospiti intermedi i bovini), Diphyllobothrium latum, agente eziologico della sparganosi (ospiti intermedi pesci d'acqua dolce), Hymenolepsis nana (ospiti intermedi le pulci), Echinococcus spp. (echinococcosi).\nEpidemiologia.\nNel mondo si stima ci siano 50-100 milioni di persone infestate da Taenia solium. Un tempo la teniasi da T.solium era ubiquitaria (ovunque si allevassero maiali). Oggi le aree di maggiore endemia comprendono America Latina, India, Cina, Sud Est Asiatico, e Africa subsahariana. Sono esclusi i Paesi islamici dove, in teoria, non si mangia carne suina. In America Latina e in India la sieroprevalenza per teniasi varia dal 5 al 25%. La prevalenza di crisi epilettiche nei Paesi poveri \u00e8 doppia rispetto a quella nei Paesi ricchi: in America Latina e India compaiono crisi comiziali in et\u00e0 adulta in circa il 2% della popolazione, pi\u00f9 della met\u00e0 delle quali causate da neuro-cisticercosi (NCC). In Messico la NCC causa il 13-33% di tutte le lesioni intracraniche occupanti spazio. In America Latina circa 400.000 individui hanno forme sintomatiche di NCC. Il trattamento della NCC in un anno costa a un sistema sanitario nazionale come quello brasiliano o messicano circa 90 milioni di dollari.\nIn un'indagine sierologica (enzyme-linked immunoelectrotransfer blot assay - EITB) per determinare la prevalenza della cisticercosi nei maiali dello Stato di Bahia in Brasile, sono stati esaminati esemplari allevati liberamente dai residenti di Salvador e di due altre citt\u00e0 vicine: Santo Amaro e Jequie. La prevalenza di sieropositivit\u00e0 per anticorpi anti-cisticerco \u00e8 stata del 4.4% (2 su 45) a Salvador, del 3.2% (3 su 93) a Santo Amaro, e del 23.5% (24 su 102) a Jequie. La pi\u00f9 alta prevalenza di Jequie era dovuta alle peggiori condizioni economiche e sanitarie (fogne a cielo aperto, nessun controllo sulle carni suine vendute).\nNegli USA si registrano 1000 casi/anno, per lo pi\u00f9 immigrati latino-americani, seguiti da asiatici e africani. Sono pochi i casi di cisticercosi in viaggiatori di ritorno da Paesi endemici, pi\u00f9 spesso sono positivi i figli di individui immigrati o bambini adottati. La prevalenza \u00e8 maggiore nei residenti o negli immigrati dai Paesi endemici, per lo pi\u00f9 ispanici e asiatici. La NCC colpisce tipicamente tra 10-40 anni, ma pu\u00f2 colpire tutte le et\u00e0.\nIn India, la forma di NCC prevalente \u00e8 quella parenchimale con piccole, multiple lesioni; sono rare le forme extraparenchimali. In America Latina prevalgono le forme parenchimali, con poche o uniche grandi lesioni, e le forme extraparenchimali (subaracnoidee e intraventricolari). La cisticercosi sottocutanea \u00e8 pi\u00f9 comune in Cina.\nIn Italia, grazie alle misure igieniche riguardanti l'allevamento degli animali, la teniasi \u00e8 una patologia abbastanza rara.\nMorfologia.\nIl verme adulto di Taenia solium (il cosiddetto \"verme solitario\" insieme a Taenia saginata) misura da 2 a 4\u00a0m. \u00c8 formato da una piccola testa detta scolice lunga 1mm circa, quadrangolare, con 4 ventose e un rostello con 20-30 uncini falciformi in due file, un collo lungo 0,5\u00a0mm, un corpo detto strobilo con le proglottidi (dalle 500 alle 900), segmenti che misurano 10-12 x 5\u20138\u00a0mm circa. Le proglottidi immature sono pi\u00f9 larghe che lunghe e sono nel primo quarto dello strobila. Le proglottidi sono generate in sequenza a partire dallo scolice. Maturano e diventano gravide a mano a mano che procedono in direzione cranio-caudale, diventando pi\u00f9 lunghe che larghe. Il loro utero a fondo cieco si riempie di uova e si dilata regolarmente, formando circa 10 braccia principali che si ramificano. Raggiunta la porzione terminale del verme, si staccano a gruppi di 4-6 e migrano verso l'ano dell'ospite o passano direttamente nelle feci (circa 8-10/giorno), dove liberano le uova. Taenia solium pu\u00f2 produrre fino a 50.000 uova per proglottide. Le uova di Taenia solium e Taenia saginata sono identiche: sferiche (3-5\u00a0\u00b5m) e brune. La larva esacanta (oncosfera) \u00e8 circondata da un embrioforo formato da prismi che si irradiano a palizzata. \u00c8 detta esacanta perch\u00e9 \u00e8 provvista di 6 uncini per perforare la parete intestinale. I cisticerchi sono vescicole bianche opalescenti che derivano dalla larva esacanta. Sono lunghi 7\u201310\u00a0mm e larghi 4\u20136\u00a0mm e contengono un liquido limpido e un protoscolice, simile allo scolice dell'adulto ma pi\u00f9 piccolo. Le forme sterili, senza protoscolice, hanno dimensioni maggiori e forma irregolare. Sono dette racemose perch\u00e9 hanno forma di grappolo.\nModalit\u00e0 di trasmissione e ciclo vitale.\nLe uova o le proglottidi gravide sono eliminate con le feci dagli individui infestati dalla tenia. Le uova possono sopravvivere per settimane nell'ambiente. I maiali, ospiti intermedi, si infestano ingerendo vegetali contaminati con le uova o le proglottidi gravide. Nell'intestino animale, le oncosfere si schiudono, invadono la parete intestinale e migrano nei muscoli scheletrici, dove si trasformano nelle forme larvali (cisticerchi). Un cisticerco pu\u00f2 sopravvivere per anni nell'animale. L'uomo si infesta ingerendo carne di maiale infestata, poco o per nulla cotta.\nIl protoscolice si estroflette nell'intestino tenue, si fissa nei villi intestinali con uncini e ventose e si nutre attraverso il suo proprio tegumento. In due mesi diventa verme adulto e vive per anni nell'intestino tenue: in tal caso la parassitosi prende il nome di teniasi e l'uomo svolge il ruolo di ospite definitivo. Dopo un altro mese compaiono le proglottidi nelle feci. L'uomo pu\u00f2 divenire accidentalmente ospite intermedio e si infesta ingerendo vegetali contaminati con le uova o le proglottidi gravide (eteroinfestazione). Le uova liberano le larve esacante nel duodeno e si incistano nei tessuti umani: in tal caso, in cui l'uomo \u00e8 ospite intermedio, la parassitosi prende il nome di cisticercosi.\nPu\u00f2 verificarsi un'autoinfestazione esterna, portando alla bocca le dita sporche delle proprie feci contenenti uova. Nell'autoinfestazione interna, le uova si schiudono nell'intestino dell'ospite. Eccezionalmente, i movimenti antiperistaltici dell'intestino possono spingere le proglottidi nello stomaco, dove si liberano le uova che si schiudono nel duodeno dando gravi infestazioni generalizzate.\nPatogenesi e anatomia patologica.\nLa cisticercosi inizialmente \u00e8 asintomatica. I cisticerchi si formano 2 o 3 mesi dopo l'ingestione delle uova e si localizzano nel tessuto cerebrale, nei muscoli scheletrici o nel sottocutaneo. Il cisticerco sopravvive nei tessuti dai 2 ai 6 anni, mantenendo un equilibrio col sistema immunitario dell'ospite, inibendo l'attivazione del complemento e riducendo al minimo la reazione infiammatoria locale. Dopo anni, il parassita pu\u00f2 perdere il controllo sul sistema immunitario dell'ospite. Ne consegue una reazione infiammatoria attorno al cisticerco che porta alla sua degenerazione; il fluido della cisti diventa torbido. Quando il cisticerco muore, rilascia antigeni e prodotti di degradazione; si produce una reazione infiammatoria con edema perilesionale ed effetto massa. Se si verifica nel parenchima cerebrale, l'edema locale e l'effetto massa possono provocare le tipiche crisi convulsive. Poi si forma un granuloma che diventa gliosico o calcifico.\nIl cisticerco intraparenchimale passa attraverso diversi stadi evolutivi:\nL'ingestione ripetuta di uova pu\u00f2 dare la contemporanea presenza di cisti intracraniche, in diversi stadi evolutivi, che si possono risolvere in tempi diversi. Nel paziente non trattato le lesioni si risolvono spontaneamente in 2-10 anni.\nClinica.\nNeuro-cisticercosi (NCC).\nForme encefaliche parenchimali.\nI cisticerchi si localizzano nel parenchima cerebrale. Sono caratterizzate da cefalea (tensiva o emicrania). Si possono avere convulsioni focali, focali con generalizzazione secondaria, o generalizzate, con successivo stato post-ictale (sonnolenza, alterato livello di coscienza, amnesia), difetti neurocognitivi, di apprendimento, depressione, psicosi. I deficit neurologici focali (es. paresi) sono rari e dovrebbero indirizzare a diagnosi alternative.\nCisticercosi dei tessuti molli.\nLa cisticercosi dei tessuti molli interessa i muscoli scheletrici e il tessuto sottocutaneo. Si formano noduli cistici non dolenti nel sottocutaneo (simili alle cisti sebacee) e nei muscoli. Queste forme danno pochi problemi, tranne nei casi in cui i cisticerchi siano in grande numero.\nDiagnosi.\nLa diagnosi \u00e8 difficile perch\u00e9, le manifestazioni cliniche non sono specifiche, la maggior parte dei quadri neuroradiologici non sono patognomonici, i test sierologici sono poco sensibili e poco specifici.\nAnamnesi.\nSoggiorno in Paesi endemici per cisticercosi con assunzione di frutta e verdure non lavate o acqua contaminata.\nEsami bioumorali.\nI comuni dati bioumorali di laboratorio sono aspecifici. La conta leucocitaria nel sangue periferico solitamente \u00e8 normale; la maggior parte dei pazienti non ha eosinofilia. L'esame del liquor cefalorachidiano \u00e8 spesso anormale, con modica iperprotidorrachia e modesta ipoglicorrachia e, comunque, non \u00e8 mai diagnostico: si possono avere pleocitosi con prevalenza di linfociti, neutrofili, o eosinofili, soprattutto nelle forme subaracnoidee.\nElettro-encefalogramma.\nNon esistono tracciati elettroencefalografici diagnostici per NCC. Anomalie focali possono essere presenti nelle forme attive. Si possono avere convulsioni anche nelle forme inattive, per la presenza residua di lesioni cicatriziali o calcifiche, ma in questi casi l'elettroencefalogramma (EEG) di solito \u00e8 negativo.\nEsami microbiologici.\nL'esame parassitologico delle feci pu\u00f2 evidenziare la presenza di uova o proglottidi e consentire la diagnosi di teniasi intestinale. Poich\u00e9 l'emissione di uova e proglottidi \u00e8 intermittente spesso non \u00e8 sufficiente un solo esame. Non \u00e8 possibile distinguere Taenia solium da Taenia saginata sulla base della morfologia delle uova. Identificare i portatori di tenia non \u00e8 utile nella diagnosi di NCC, ma pu\u00f2 far scoprire un'eventuale fonte di infestazione.\nEsami sierologici.\nSi possono ricercare anticorpi sierici anti-cisticerco con la metodica denominata \"Enzyme-linked immunoelectro-transfer blot\" (EITB). Si dosano antigeni glicoproteici purificati di cisticerco. La specificit\u00e0 \u00e8 alta per l'esposizione a Taenia solium. La sensibilit\u00e0 \u00e8 alta in presenza di lesioni parenchimali multiple o extraparenchimali, ma \u00e8 bassa (fino al 50-70%) in pazienti con una sola lesione parenchimale (la maggior parte dei casi). L'EITB pu\u00f2 negativizzarsi dopo la morte del cisticerco ed \u00e8 spesso negativa nei pazienti con sole lesioni calcifiche. Le metodiche ELISA sul siero danno problemi di sensibilit\u00e0 (75%) e specificit\u00e0 (85%) e sono affidabili solo per i dosaggi sul liquor cefalorachidiano. Recentemente \u00e8 stata introdotta la metodica ELISA con Ab monoclonali per la ricerca degli antigeni di cisticerco nel liquor, segno di presenza di cisticerchi vitali.\nDiagnostica d'immagine.\nL'esame dell'encefalo con tomografia computerizzata (TC) o con Risonanza Magnetica (RM) \u00e8 fondamentale per la diagnosi della NCC. Entrambe le metodiche sono valide per lo studio dell'idrocefalo e delle lesioni intraparenchimali attive. La TC consente la diagnosi nella maggior parte dei casi di NCC, soprattutto nelle forme parenchimali multifocali. Alla TC senza mezzo di contrasto sfuggono le lesioni isodense (della stessa densit\u00e0) al parenchima cerebrale. La TC \u00e8 migliore della RM per lo studio delle forme calcifiche intracerebrali. La RM \u00e8 superiore alla TC per lo studio delle lesioni parenchimali nello stadio vescicolare e delle forme extraparenchimali, intraventricolari, cisternali, subaracnoidee e spinali. La RM evidenzia la presenza del protoscolice, pi\u00f9 spesso e meglio della TC (vedi figura), ed \u00e8 superiore nel dimostrare l'infiammazione perilesionale. La TC costa di meno della RM ed \u00e8 pi\u00f9 facilmente disponibile nelle zone di endemia.\nLa radiologia tradizionale \u00e8 sufficiente per lo studio della cisticercosi dei tessuti molli. Le radiografie possono evidenziare le tipiche calcificazioni intramuscolari a forma di sigaro (multiple, allungate nel verso delle fibre muscolari), che corrispondono ai cisticerchi muscolari non pi\u00f9 vitali (reperto patognomonico in area endemica). Occasionalmente le calcificazioni intracraniche possono vedersi alle radiografie del cranio.\nPrognosi.\nPrima della moderna diagnostica per immagini, la diagnosi era limitata ai casi sottoposti a neurochirurgia o autopsia, al reperto di noduli sottocutanei, di calcificazioni tissutali o endocraniche nella radiologia tradizionale; pertanto venivano scoperti solo i casi sintomatici e le forme pi\u00f9 gravi; la NCC era ritenuta una patologia per lo pi\u00f9 severa e maligna. Bench\u00e9 qualche paziente muoia per status epilepticus nelle zone pi\u00f9 povere, la mortalit\u00e0 per le forme parenchimali \u00e8 bassa. Con le terapie oggi disponibili anche la mortalit\u00e0 per le forme extraparenchimali \u00e8 meno comune; tuttavia l'idrocefalo, non trattato, \u00e8 mortale, e, anche dopo derivazione liquorale, la cisticercosi subaracnoidea \u00e8 associata a una significativa mortalit\u00e0 a 10 anni.\nTerapia.\nTerapia Medica.\nTerapia sintomatica anti epilettica.\nLa terapia iniziale \u00e8 anti-epilettica con aggiustamenti successivi quando si ottiene il controllo delle crisi convulsive ed eventuale sospensione in caso di risoluzione radiologica delle lesioni. In caso di edema cerebrale importante si deve incominciare la terapia antiifiammatoria corticosteroidea prima di impiegare antiparassitari. La terapia non differisce da quella impiegata per altre forme di epilessia secondaria e dipende dalla sua efficacia nel controllo delle crisi. Farmaci comunemente impiegati sono la fenitoina, la carbamazepina, il fenobarbitale.\nLa terapia anti-epilettica si mantiene indefinitamente nei pazienti con calcificazioni parenchimali, per l'alto rischio di crisi convulsive recidivanti. Al contrario, la terapia pu\u00f2 essere sospesa dopo 2 anni, nei pazienti con malattia parenchimale risolta radiologicamente, senza calcificazioni residue e senza pi\u00f9 crisi convulsive.\nTerapia antinfiammatoria corticosteroidea.\nNei casi di importante edema cerebrale, lesioni con effetto massa o vasculite, si impiega una terapia ad alte dosi (circa 1\u00a0mg/kg/die di Prednisone - Deltacortene) anche a lungo termine. L'encefalite cisticercotica si tratta inizialmente con Desametasone (Decadron) ad alte dosi (4\u20136\u00a0mg e.v. ogni 4-6 ore per un totale di 30\u00a0mg/die). Il mannitolo si impiega per ridurre l'ipertensione endocranica acuta. Le forme subaracnoidee con meningite, vasculite o idrocefalo comunicante si trattano con terapia a lungo termine, che si sospende appena possibile sulla base degli esami del liquor e radiologici. La terapia a lungo termine previene le complicanze nei pazienti con derivazione liquorale e malattia attiva. Le forme spinali intramidollari si trattano fino alla risoluzione dell'edema. \nTerapia antiparassitaria.\nLa terapia antiparassitaria (praziquantel e albendazolo) si impiega in caso di vitalit\u00e0 dei cisticerchi, per accelerare la loro degenerazione, bench\u00e9 non ci sia un generale accordo in letteratura. Alcuni studi non dimostrerebbero significativi benefici nei pazienti con un'unica lesione attiva, che sono la maggior parte dei casi di NCC. Gli antiparassitari non sembrano avere beneficio a lungo termine nei pazienti epilettici con malattia parenchimale.\nLa terapia antiparassitaria non \u00e8 necessaria nei casi di lesioni calcifiche, non vitali. \n\u00c8 necessaria nei pazienti con cisticerchi multipli, in accrescimento, soprattutto nelle cisterne della base, o con cisti giganti nella scissura del Silvio; nelle forme intraventricolari, deve seguire la derivazione ventricolare, se le cisti non vengono asportate; non si incomincia, finch\u00e9 non sia risolto l'edema cerebrale o non sia controllato l'idrocefalo; \u00e8 controindicata nella cisticercosi oculare, nelle encefaliti cisticercotiche e in presenza di cisticerchi vicino a vasi cerebrali.\nLa terapia antiparassitaria nei casi di cisti retiniche va assolutamente evitata, perch\u00e9 pu\u00f2 causare un danno retinico irreversibile.\nSi impiegano:\nTerapia neurochirurgica.\nLa terapia chirurgica \u00e8 riservata alle forme extraparenchimali, poich\u00e9 la loro conseguenza pi\u00f9 grave \u00e8 l'idrocefalo. La resezione neurochirurgica delle cisti ventricolari \u00e8 gravata da importante morbidit\u00e0 post-operatoria a lungo termine. Recentemente viene impiegata la rimozione endoscopica dei cisticerchi. La derivazione ventricolo-peritoneale (DVP) del liquido cefalo-rachidiano, da sola, ha un tasso di recidiva del 75%, pertanto dovrebbe essere associata a terapia medica (antiparassitaria e corticosteroidea). Le derivazioni senza valvole hanno minori tassi di recidiva, ma spesso non consentono un drenaggio adeguato. In alcuni pazienti con malattia inattiva, l'idrocefalo consegue alla presenza di tessuto cicatriziale nelle cisterne o negli spazi ventricolari; in questi casi la sola derivazione ventricolare \u00e8 sufficiente. La NCC delle cisterne della base andrebbe trattata con corticosteroidi, con antiparassitari (per mesi) e derivazione liquorale in caso di idrocefalo. Le cisti giganti subaracnoidee vanno spesso drenate chirurgicamente a causa dell'effetto massa che non dipende solo dall'edema e non \u00e8 controllabile dalla sola terapia medica. La terapia medica pu\u00f2 essere associata alla chirurgia nel caso delle cisti spinali. Solitamente le cisti oculari e spinali vanno rimosse chirurgicamente.\nProfilassi.\nIl trattamento antiparassitario di massa pu\u00f2 interrompere temporaneamente la trasmissione della parassitosi, ma, di solito, dopo qualche anno, tutto ritorna come prima. Si stanno studiando vaccini contro T.solium."}
{"id": "235625", "revid": "125992561", "url": "https://it.wikipedia.org/wiki?curid=235625", "title": "San Mart\u00edn", "text": ""}
{"id": "235626", "revid": "1543377", "url": "https://it.wikipedia.org/wiki?curid=235626", "title": "Death Row Records", "text": "La Death Row Records \u00e8 stata un'etichetta discografica statunitense, specializzata in produzione di musica hip hop. \u00c8 stata una delle pi\u00f9 importanti etichette degli anni '90, con artisti come Hot Bobby, Tupac Shakur, Snoop Dogg &amp; Dr.Dre.\nVerso la fine degli anni '90, l'etichetta cominci\u00f2 a declinare dopo la morte del suo artista protagonista, Tupac Shakur, la detenzione del cofondatore Suge Knight e le dimissioni di Dr.Dre e Snoop Dogg. Sebbene la Death Row Records godesse di un successo finanziario, \u00e8 stata coinvolta in numerose controversie, azioni legali e violenze da parte dei suoi artisti e soci. La Death Row Records ha dichiarato bancarotta nel 2006 ed \u00e8 stata messa all'asta da WIDEawake Entertainment per $18.000.000 il 15 gennaio 2009.\nStoria.\nFu fondata nel 1992 da Dr. Dre e Marion \"Suge\" Knight. Questa casa discografica, con sede a Beverly Hills, quartiere di Los Angeles, California, \u00e8 stata per vario tempo un riferimento per il genere del gangsta rap, che \u00e8 nato ed ha sfondato soprattutto sulla West Coast americana, in California appunto. Non \u00e8 chiaro tuttora da dove provenissero i soldi necessari a \"far partire\" l'etichetta, e pi\u00f9 di un sospetto fa pensare che sia stata creata con i proventi dell'attivit\u00e0 di spaccio di stupefacenti di un famoso gangster americano di nome Michael \"Harry-O\" Harris, affiliato ai \"Mob Piruz (gang di Los Angeles affiliata ai\" Bloods), dei quali Knight \u00e8 stato, ed \u00e8 tuttora membro.\nDal 1993 fino al 1995 l'etichetta ha avuto una sorta di faida con la Ruthless Records capitanata da Eazy-E, vecchia conoscenza di Dr.Dre. Eazy infatti dopo aver ricevuto degli insulti nella canzone \"Fuck wit Dre Day\" rispose attaccando e deridendo per anni quasi tutti gli artisti della Death Row e l'etichetta stessa (la pi\u00f9 famosa \"Real Muthaphuckkin G's\", in cui attacca Dre e Snoop). La faida Eazy (Ruthless Records) contro Dre (Death Row Records) finisce quando Eazy muore di AIDS nel marzo 1995. Eazy, tuttavia aveva fatto pace con Dre prima di morire, ma Suge Knight, proprietario della Death Row, non prov\u00f2 compassione neanche davanti alla morte di Eazy, continuando a prenderlo in giro per la sua morte a vari Talk Show.\nAnche se in un'intervista Danny Boy (artista della Death Row) dice di essere andato insieme a Suge Knight a trovare Eazy in ospedale prima della sua morte.\nGli artisti che hanno fatto la fortuna della Row sono stati indubbiamente Tupac Shakur, Snoop Doggy Dogg, e soprattutto Dr. Dre, grande producer e rapper, l'eclettico Mc Hammer, gli Above The Law, Kurupt, solo per citarne alcuni. Ma con l'implicazione della Death Row e di Knight, peraltro non provata, negli omicidi di Tupac Shakur e The Notorious B.I.G., la vita \"movimentata\" del CEO Suge Knight dentro e fuori dal carcere, le accuse all'etichetta di essere affiliata alla gang dei Bloods, l'abbandono di molti artisti che avevano fatto il successo della Death Row (tra cui lo stesso Dr. Dre) l'ha ridotta a vivere per lo pi\u00f9 di rendita.\nAnche se successivamente l'etichetta non ebbe sotto contratto artisti di grido, ha avuto non indifferenti guadagni vendendo remix, mixtape, materiale inedito e quant'altro di un grande artista come Tupac Shakur: il rapper in vita ha inciso molto materiale ancora inedito i cui diritti sono stati detenuti dalla Death Row, almeno per quelli che loro stessi possiedono incisi da Pac in sala di registrazione nel suo periodo con loro. Se a questi aggiungiamo i vari mix, \"best of\" eccetera appunto, la casa ha continuato a guadagnare, anche se l'artista \u00e8 morto, visto e considerato quanto sia amato come personaggio, quanto abbia venduto e quanta attenzione ci sia attorno alla sua figura.\nFallimento.\nIl 4 aprile 2006 sia la Death Row Records che Suge Knight hanno presentato istanza di protezione in caso di fallimento del Chapter 11 in seguito alla nomina di un Receiver per l'acquisto e la vendita di beni sia della Death Row Records che di Suge Knight nella causa intentata da Lydia Harris contro Suge Knight. Tra quelli elencati come creditori non garantiti alla Death Row ci sono Harris, Internal Revenue Service ($ 6,900,000), Koch Records ($ 3,400,000), Interscope Records ($ 2,500,000) e un certo numero di artisti precedentemente firmati per l'etichetta. Suge Knight alla fine perse il controllo della Death Row Records e dei suoi beni personali quando il Chapter 11 Trustees prese in consegna entrambi i casi.\nIl cambio di nome.\nIntorno al 2000 il nome della casa discografica \u00e8 stato temporaneamente cambiato dallo stesso Knight, in un \"meno aggressivo\" Tha Row Records (\"Death Row\" significa infatti \"braccio della morte\"), per poi tornare al nome originale poco tempo dopo.\nDiscografia.\n1992\n1993\n1993\n1995\n1996\n1996\n1998\n1999\n1999\n2000\n2001\n2002\n2003\n2004\n2005\n2007"}
{"id": "235627", "revid": "1632387", "url": "https://it.wikipedia.org/wiki?curid=235627", "title": "The Rolling Stones, Now!", "text": "The Rolling Stones, Now!, pubblicato il 13 febbraio 1965, \u00e8 il terzo album della discografia americana dei Rolling Stones. Corrispondente dell'album inglese The Rolling Stones No.2.\nNel 2003 la rivista \"Rolling Stone\" l'ha inserito al 181\u00ba posto della sua lista dei 500 migliori album."}
{"id": "235628", "revid": "767487", "url": "https://it.wikipedia.org/wiki?curid=235628", "title": "AWStats", "text": "AWStats \u00e8 un software open source per produrre statistiche Internet. Utilizzato principalmente per analizzare i servizi web server, AWStats \u00e8 in grado di lavorare con dati provenienti da server streaming media, posta elettronica e FTP. Le statistiche sono presentate tramite tabelle e dai grafici a barra in pagine HTML.\nReport statici possono essere generati utilizzando un prompt dei comandi. Report su richiesta sono disponibili tramite un programma CGI nel browser web.\nAWStats \u00e8 compatibile con la maggior parte dei web server log compresi quelli di Apache (NCSA combined/XLF/ELF o common/CLF), WebStar, IIS (formato W3C) e molti altri formati di log Internet. Gli sviluppatori possono contribuire al progetto AWStats tramite SourceForge.\nMultipiattaforma: disponibilit\u00e0 su pi\u00f9 piattaforme.\nScritto in Perl, AWStats pu\u00f2 essere installato su quasi tutti i sistemi operativi. \u00c8 uno strumento molto apprezzato per la gestione dei sistemi Internet, incluso nella maggior parte delle distribuzioni di Linux. AWStats pu\u00f2 essere installato su una postazione di lavoro, quale MS Windows, per uso locale nelle situazioni dove i web log file possono essere scaricati dal server remoto.\nAWStats \u00e8 fornito sotto la licenza GNU GPL.\nSupporto.\nL'adeguata configurazione ed interpretazione dei report di analisi del log di web richiede un po' di conoscenza tecnica. Risorse di supporto per AWStats comprendono la documentazione sul sito web del progetto, i forum degli utenti e diverse opzioni commerciali.\nConsiderazioni di sicurezza.\nIl programma \"su richiesta\" cgi \u00e8 stato oggetto di attacchi di sicurezza, come \u00e8 il caso di molti programmi cgi. Le organizzazioni che desiderano fornire un accesso pubblico ai loro report di statistiche web dovrebbero studiare la possibilit\u00e0 di generare i report con HTML statico. La funzione \"su richiesta\" pu\u00f2 ancora essere utilizzata limitando il relativo uso agli utenti interni. Le precauzioni dovrebbero essere prese contro lo spam di \"referrer\". La funzionalit\u00e0 di filtrazione dello spam di referrer \u00e8 stata aggiunta nella versione 6.5.\nConfronto con altri strumenti open source.\nCi sono due alternative principali nel mondo open source ad AWStats.\nIl progetto AWStats fornisce una tabella di confronto dettagliata.\nConfronto con gli strumenti commerciali.\nGli strumenti commerciali generalmente offrono miglior riconoscimento dei visitatori (cio\u00e8 via cookie), l'analisi del percorso (flusso di clic) e report pi\u00f9 facile da interpretare. Organizzazioni grandi possono iniziare il loro programma di web analytics con AWStats per prendere in mano i concetti fondamentali di web analytics (\"hit\", visite, sessioni, provenienza di accessi \"referers\" etc.) prima di impegnarsi con una soluzione di classe Enterprise."}
{"id": "235632", "revid": "1534511", "url": "https://it.wikipedia.org/wiki?curid=235632", "title": "Giuseppe Occhialini", "text": "Biografia.\nFiglio del fisico Augusto Raffaele Occhialini, attivo nel campo delle spettroscopia e dell'elettrologia, Giuseppe Occhialini segue le orme paterne e nel 1929 si laurea in fisica presso l\u2019Universit\u00e0 di Firenze discutendo una tesi sui raggi cosmici. Studia all\u2019Istituto di Fisica fondato ad Arcetri da Antonio Garbasso, dove lavorano anche Bruno Rossi, grande pioniere dei raggi cosmici, Gilberto Bernardini e dove insegna Enrico Persico.Dopo la laurea parte per Cambridge, in Inghilterra, con una borsa di studio del Consiglio Nazionale delle Ricerche. Presso il Cavendish Laboratory collabora con Patrick Blackett, ottenendo subito un grande risultato: la conferma dell\u2019esistenza del positrone, la particella di antimateria prevista dalla teoria quantistica dell\u2019elettromagnetismo di Paul Dirac e scoperta poche settimane prima da Carl Anderson. Blackett e Occhialini rilevano il positrone nei raggi cosmici tramite una camera di Wilson (ideata da Blackett), corredata di un circuito di coincidenze, realizzato con contatore Geiger, messo a punto da Occhialini con una tecnica appresa ad Arcetri da Bruno Rossi.\nNel 1934 ritorna a Firenze, ma soffre il clima creato dal regime fascista. Decide quindi di accettare l'invito di Gleb Wataghin e dal 1937 al 1944 lavor\u00f2 all'istituto di fisica dell'Universit\u00e0 di San Paolo, in Brasile.\nNel 1944 torna in Inghilterra al Wills Physics Laboratory di Bristol. Assieme al Direttore Cecil Frank Powell ed al brasiliano Cesare Lattes studia i raggi cosmici speciali emulsioni fotografiche, messe a punto soprattutto da Occhialini. Scoprono cos\u00ec una nuova particella, il mesone \u03c0, detto anche pione o particella di Yukawa. \u00c8 un passaggio decisivo verso la comprensione dell\u2019interazione forte, una delle quattro forze fondamentali della natura, che tiene insieme i quark nei nucleoni ed \u00e8 responsabile della stabilit\u00e0 del nucleo atomico.\nNel 1948 Blackett riceve il premio Nobel per la scoperta del positrone. Nel 1950 Powell riceve il premio Nobel per la scoperta del pione. Nonostante il contributo fondamentale apportato ad entrambe le scoperte, Giuseppe Occhiialini non viene premiato. Blacket fu abbastanza onesto da dire che lui non c\u2019entrava niente e che il lavoro l\u2019aveva fatto Occhialini. Solo molti anni dopo si scopr\u00ec, dai documenti della Fondazione Nobel che sul nome Occhialini c\u2019era stato un esplicito veto. Infatti Occhialini, siccome durante la guerra non aveva collaborato all\u2019impresa atomica, non poteva essere insignito del Nobel. \nRientrato in Italia, insegna Fisica Superiore prima all'Universit\u00e0 di Genova (1950) poi all'Universit\u00e0 degli Studi di Milano (1952), e fonda il Laboratorio di Fisica Cosmica e Tecnologie Relative del CNR e la Sezione Astrofisica del Dipartimento di Fisica, che poi diventer\u00e0 un istituto a parte, ovvero l'Istituto di astrofisica spaziale e fisica cosmica di Milano (IASF) Qui crea una scuola protagonista nella ricerca dei raggi cosmici con l'utilizzo di emulsioni nucleari esposte ad alta quota, un'esperienza culminata nel 1954 con l'esperimento G-Stack. \nCon l'avvento degli acceleratori di particelle, Occhialini esplora nuovi campi di ricerca, tra i quali la fisica dello spazio, dando un contributo decisivo alla fondazione dell\u2019Agenzia Spaziale Italiana (ASI) e dell'Agenzia Spaziale Europea (ESA). Tra i suoi studenti figurano il poi Premio Nobel per la fisica Riccardo Giacconi, Guido Vegni, nominato suo assistente a Milano nel 1960, poi suo successore alla cattedra di particelle elementari a Milano dal 1980, e Nanni Bignami."}
{"id": "235634", "revid": "1048993", "url": "https://it.wikipedia.org/wiki?curid=235634", "title": "Goffredo Petrassi", "text": "Biografia.\nDalla nat\u00eca Zagarolo si trasfer\u00ec in giovane et\u00e0 a Roma; qui divenne fanciullo cantore nella \"Schola di San Salvatore in Lauro\". Tra i suoi compagni, vi fu Ennio Francia (poi Monsignor Francia), amico di una vita. All'et\u00e0 di 15 anni divenne commesso nel negozio di articoli musicali Grandi, poi rilevato dalla FIP - Fabbrica Italiana Pianoforti, e fu questo che gli fece nascere la grande passione per la musica. Si iscrisse cos\u00ec al conservatorio di Santa Cecilia a Roma, ove si diplom\u00f2 in organo e composizione all'inizio degli anni trenta sotto la guida di Fernando Germani e Alessandro Bustini.\nNel 1934 Alfredo Casella diresse la sua \"Partita\" al Festival della Societ\u00e0 Internazionale di Musica Contemporanea di Amsterdam: fu l'inizio della carriera internazionale di compositore di Petrassi. Nel 1937 ottiene la carica di Sovrintendente del Teatro La Fenice di Venezia, che lascer\u00e0 dopo tre anni. Nel 1939 ottiene la Cattedra di Composizione al conservatorio di Santa Cecilia a Roma; nel 1946, con Filiberto Sbardella e Raoul Ricciardi, fonda la rivista periodica Movimento Nuovo. Nel 1960 Petrassi lasci\u00f2 la cattedra per assumere l'incarico di insegnamento nei corsi di perfezionamento in composizione all'Accademia nazionale di Santa Cecilia, che terr\u00e0 fino al 1978 (fu Petrassi stesso a scegliere il suo successore in quell'incarico, che sar\u00e0 Franco Donatoni).\nNel corso della sua lunga parabola didattica Petrassi ebbe innumerevoli allievi, tra cui Aldo Clementi, Franco Oppo, Mauro Bortolotti, Wolfango Dalla Vecchia, Robert W. Mann, Kenneth Leighton, Peter Maxwell Davies, Cornelius Cardew, Ennio Morricone, Marcello Panni, Boris Porena, Fausto Razzi, Ivan Vandor, Jesus Villa Rojo, Marcello Giombini, Domenico Guaccero e Daniele Paris.\nDurante la sua vita ottenne numerosi riconoscimenti internazionali: fu nominato socio della \"Akademie der K\u00fcnste\" di Berlino, della \"Acad\u00e9mie Royale de Belgique\", dell\"American Academy and Institute of Arts and Letters\" di New York, dell\"American Academy of Arts and Sciences\" di Boston, della \"Bayerische Akademie\" di Monaco di Baviera e dell\"Academia Nacional de Bellas Artes\" di Buenos Aires. Gli furono inoltre conferite le lauree Honoris Causa dall'Universit\u00e0 degli Studi di Bologna e dall'Universit\u00e0 degli studi di Roma \"La Sapienza\", nonch\u00e9 il \"Premio Prince Pierre de Monaco\" a Montecarlo ed il Premio Internazionale \"Antonio Feltrinelli\" dell'Accademia Nazionale dei Lincei.\nIl 21 maggio 1976 il Rettore dell'Universit\u00e0 di Bologna Tito Carnacini confer\u00ec a Goffredo Petrassi e Luigi Dallapiccola la Laurea Honoris Causa in Discipline delle Arti, Musica e Spettacolo.\nFu anche grande intenditore di arti visive, e collezionista di opere d'arte del Novecento. Spos\u00f2 la pittrice veneziana Rosetta Acerbi che vive e lavora a Roma. Goffredo Petrassi mor\u00ec il 3 marzo 2003 nella sua casa romana, all'et\u00e0 di 98 anni.\nLa musica.\nLe opere giovanili di Petrassi nascono sotto il segno di un neoclassicismo che rimanda ad autori come Igor' F\u00ebdorovi\u010d Stravinskij, B\u00e9la Bart\u00f3k e Paul Hindemith, senza dimenticare autori a lui vicini come Gian Francesco Malipiero e Alfredo Casella; dalla met\u00e0 degli anni trenta inizia la fase del cosiddetto \"barocco romano\" con opere quali il \"Salmo lX\", \"Magnificat\" e \"Quattro inni sacri\" dove sono chiaramente riscontrabili le riflessioni dell'autore sull'arte controriformista romana, in particolare quella di Palestrina.\nLa produzione successiva, a partire dal \"Coro di morti\" su testo di Giacomo Leopardi, pur presentando ancora influenze provenienti dall\u2019antica tradizione musicale italiana (in particolare dallo stile drammatico di Claudio Monteverdi), si distacca sempre di pi\u00f9 da questa estetica neoclassica, quasi ad evitare di venire ingabbiato in una qualsivoglia corrente e subirne le inevitabili limitazioni della portata compositiva; Petrassi si incammina su una strada essenzialmente libera ed autonoma, che lo porter\u00e0 a notevoli risultati in una sorta di astrattismo sonoro atonale, dove la stessa dodecafonia (a cui l'autore non aderir\u00e0 mai nel senso programmatico) viene considerata come uno dei tanti possibili mezzi espressivi utili ad esplicare il proprio universo sonoro.\nQuesto cammino \u00e8 ben esplicato dalla serie degli otto \"Concerti per orchestra\", composti nell'arco di un quarantennio, dal 1934 al 1972, in cui dalle iniziali influenze caselliane e stravinskiane (il musicologo Massimo Mila trov\u00f2 addirittura dei parallelismi con l'architettura \"squadrata\" di Marcello Piacentini) si giunge ad un linguaggio sperimentale molto pi\u00f9 avanzato.\nLa sua curiosit\u00e0 intellettuale lo spinse pi\u00f9 volte verso il teatro musicale: compose le opere \"Il Cordovano\" (su testo di Cervantes tradotto da Eugenio Montale) e \"Morte dell'aria\", breve atto unico su libretto dell'amico pittore Toti Scialoja, e i balletti \"La follia d'Orlando\" e \"Ritratto di Don Chisciotte\", nati grazie alla collaborazione con il coreografo Aurel Millos, il quale in seguito cre\u00f2 delle coreografie su altre musiche petrassiane, originariamente destinate all'esecuzione concertistica (\"Estri\" e \"Ottavo concerto per orchestra\").\nVa infine ricordato che Petrassi si dedic\u00f2 pure alla musica da film, nonostante avesse egli stesso espresso molte riserve su quel genere: infatti ha sempre ammesso di essersi dedicato ad essa per motivi prettamente economici.\nOpere e lavori.\nMusica orchestrale.\nLa serie dei \"Concerti per orchestra\" comprende:\nAltre composizioni per orchestra (anche con solisti):"}
{"id": "235636", "revid": "2138421", "url": "https://it.wikipedia.org/wiki?curid=235636", "title": "Quattro Fontane", "text": "Quattro Fontane \u00e8 un incrocio di Roma tra le antiche Via Porta Pia (oggi via del Quirinale-via XX Settembre) e Via Felice (il percorso che da Trinit\u00e0 dei Monti porta alla Basilica di Santa Maria Maggiore, oggi via Sistina-via Quattro Fontane-via A.Depretis) \u00e8 caratterizzato dalla presenza ai quattro angoli di quattro fontane, che danno il nome all'incrocio, all'omonima strada ed alla Chiesa di San Carlo alle Quattro Fontane, che Francesco Borromini costru\u00ec tra il 1638 e il 1663 (talvolta chiamata \"San Carlino\"). \nCaratteristica unica a Roma, dall'incrocio si possono vedere, in lontananza, l'Obelisco Esquilino presso Santa Maria Maggiore (a sud-est), l'Obelisco Sallustiano presso Trinit\u00e0 dei Monti (a nord-ovest), l'Obelisco del Quirinale (a sud-ovest) e la michelangiolesca facciata interna di Porta Pia (a nord-est).\nStoria.\nTerminato nel 1587 il restauro ed il ripristino dell'antico Acquedotto alessandrino, chiamato da allora \u201cAcqua Felice\u201d dal nome del papa Sisto V, al secolo Felice Peretti, sotto il cui pontificato venne terminata l'opera, come era stato fatto in precedenza per l\u2019\"Aqua Virgo\", furono iniziati i lavori per una ramificazione sotterranea secondaria del condotto, in modo da assicurare l'approvvigionamento idrico delle zone dei colli Viminale e Quirinale, allora scarsamente serviti, e venne di conseguenza progettata anche l'edificazione di un certo numero di fontane. Dopo la Fontana del Mos\u00e8 e contemporaneamente a quella posta davanti al palazzo del Quirinale, Sisto V volle che l'incrocio tra quelle due importanti arterie avesse un degno ornamento. Inizialmente gli vennero proposte quattro statue sacre, ma il pontefice era talmente entusiasta del \u201csuo\u201d acquedotto che prefer\u00ec una fontana. Il progetto (il cui autore ci \u00e8 ignoto) svilupp\u00f2 invece una fontana per ogni angolo del quadrivio, anche per non intralciare il traffico urbano. \nSisto V aveva per\u00f2 speso talmente tanto per la realizzazione dell'acquedotto e per la Fontana del Mos\u00e8 che per questa nuova opera ricorse ad un espediente che in futuro riscosse un certo favore: affidarsi alla munificenza dei privati, in modo che le fontane fossero \u201csemipubbliche\u201d. Del resto dell'acqua fornita dall'acquedotto sistino fino a Monte Cavallo non godevano solo i proprietari del Quirinale, ma anche i proprietari dei terreni che insistevano in prossimit\u00e0 del percorso dell'acquedotto. Sicch\u00e9 Muzio Mattei, che gi\u00e0 qualche anno prima aveva insistito ed ottenuto che si costruisse la Fontana delle Tartarughe davanti al suo palazzo di Sant'Angelo, e che possedeva, in corrispondenza dell'incrocio, terreni che la via oggi delle Quattro Fontane aveva ben valorizzato pur tagliandoli in due, offr\u00ec il suo finanziamento per la costruzione di due delle quattro fontane. Le altre due vennero finanziate da un monsignor Grimani, e da un Giacomo Gridenzoni (o Gridenzani) cremonese, che avevano propriet\u00e0 sull'incrocio.\nLe quattro opere in travertino (ma in realt\u00e0 \u00e8 pi\u00f9 corretto parlare di una sola opera suddivisa in quattro parti) furono realizzate tra il 1588 e il 1593, sfruttando delle nicchie rettangolari di diversa dimensione, appositamente ricavate negli angoli dei palazzi. I soggetti, tutti diversi, sono per\u00f2 raggruppati a coppie analoghe: due figure maschili barbute, allegorie del Tevere e dell'Arno, che fronteggiano rispettivamente due femminili, che rappresentano Diana e Giunone. Le prime due simboleggiano Roma e Firenze, mentre quelle di Diana e Giunone sono simbolo rispettivamente di Fedelt\u00e0 e Fortezza. Tutte le figure sono sdraiate su un fianco, con l'acqua che si riversa in piccole vasche semicircolari. Tevere e Giunone hanno un ricco sfondo decorato (nel primo gruppo \u00e8 ovviamente presente la lupa), mentre quello dell'Arno \u00e8 molto pi\u00f9 piccolo, con un semplice rilievo di vegetazione da cui spunta un leone, e Diana non ne possiede affatto, ma \u00e8 fornita di alcuni elementi caratteristici delle insegne di papa Sisto V (la stella e la testa di leone scolpiti sulla vasca e il trimonzio su cui la figura poggia il gomito).\nIl disegno delle fontane del Tevere, dell'Arno e di Giunone \u00e8 forse di Domenico Fontana, che aveva progettato la via, anche se ormai gli storici dell'arte tendono ad attribuire a Pietro Paolo Olivieri l'Arno e il Giunone (ma esistono diversi dubbi sull'attribuzione del Tevere). La quarta, quella di Diana che volge le spalle a nord, \u00e8 attribuita a Pietro da Cortona. Le realizzazioni sono state affidate a scultori sconosciuti.\nL'incrocio sul quale insistono le fontane \u00e8 oggi il punto di raccordo di tre rioni diversi: Monti, Trevi e Castro Pretorio.\nNell'estate 2009, la fontana rappresentante il Tevere \u00e8 stata danneggiata; il ritrovamento del frammento mancante ha tuttavia permesso l'avvio dei lavori di restauro."}
{"id": "235639", "revid": "19736", "url": "https://it.wikipedia.org/wiki?curid=235639", "title": "Jim Thompson (scrittore)", "text": "Biografia.\nThompson deve la sua fama principalmente ai romanzi. Ne ha scritti pi\u00f9 di trenta, quasi tutti pubblicati in edizione tascabile, molti dei quali nel suo periodo pi\u00f9 prolifico, dalla fine degli anni Quaranta alla met\u00e0 degli anni Cinquanta. Poco apprezzato in vita (nonostante l\u2019apprezzamento di alcuni critici, per esempio Anthony Boucher sul New York Times), la sua statura di autore cresce negli anni Ottanta con le riedizioni dei suoi romanzi per la casa editrice Black Lizard.\nTra le sue opere pi\u00f9 apprezzate troviamo \"L'assassino che \u00e8 in me\", \"Notte selvaggia\", \"Diavoli di donne\" e \"Colpo di spugna\".\nSecondo lo scrittore R.V. Cassill, di tutta la narrativa poliziesca quella di Thompson \u00e8 la pi\u00f9 cruda e straziante, incomparabilmente pi\u00f9 intensa di Dashiell Hammett, Raymond Chandler o Horace McCoy. Allo stesso modo, nell'introduzione a \"Inferno sulla terra\", Stephen King afferma di ammirare l\u2019opera di Thompson soprattutto perch\u00e9 \"Il ragazzo era decisamente sopra le righe. Big Jim non conosceva il significato della parola stop.\"\nThompson \u00e8 stato definito dallo scrittore Geoffrey O'Brien un \"Dostoevskij dei supermercati\". Il regista Stephen Frears, che nel 1990 ha diretto un adattamento del suo \"I truffatori\" (dal titolo \"Rischiose abitudini\"), ha evidenziato come nei temi trattati da Thompson siano presenti elementi della tragedia greca.\nLa vita di Thompson \u00e8 pittoresca quasi quanto la sua narrativa. I suoi romanzi sono ritenuti semi-autobiografici, o almeno ispirati alle sue esperienze. Il padre di Thompson fu sceriffo di Caddo County, in Oklahoma. Si candid\u00f2 per una carica statale nel 1906, ma fu sconfitto. Poco dopo rinunci\u00f2 all'incarico di sceriffo a causa di voci di appropriazione indebita. La famiglia Thompson si trasfer\u00ec in Texas. (Il tema della famiglia importante abbattuta dalla sfortuna \u00e8 presente in diverse opere di Thompson)."}
{"id": "235641", "revid": "1305772", "url": "https://it.wikipedia.org/wiki?curid=235641", "title": "Out of Our Heads", "text": "Out of Our Heads \u00e8 un album dei Rolling Stones, pubblicato negli Stati Uniti il 30 luglio 1965 dalla London Records e nel Regno Unito il 24 settembre 1965 dalla Decca Records. Anche se le due versioni condividono lo stesso titolo, sono significativamente diverse nella lista delle tracce ed hanno una copertina differente. In Nord America il disco arriv\u00f2 al primo posto nella classifica \"Billboard\" 200, mentre la versione inglese si posizion\u00f2 in seconda posizione.\nCome i precedenti due album del gruppo, il disco consiste principalmente di cover di brani blues, soul e rhythm and blues, sebbene la band scrisse anche qualche canzone originale (4 su 12 nella versione inglese, e 6 su 12 in quella statunitense). La versione americana include la celebre \"(I Can't Get No) Satisfaction\", grande successo da primo posto in classifica negli Stati Uniti e in molte altre nazioni. Oltre ai membri degli Stones Mick Jagger, Brian Jones, Keith Richards, Bill Wyman e Charlie Watts, l'album vede anche il contributo musicale di Ian Stewart e Jack Nitzsche. Entrambe le versioni del disco furono prodotte da Andrew Loog Oldham, all'epoca manager dei Rolling Stones.\nDescrizione.\nLa maggior parte delle tracce presenti in \"Out of Our Heads\" sono brani composti e registrati in precedenza da artisti rhythm and blues americani. Secondo il critico musicale Richie Unterberger, la versione statunitense dell'album infarcita di cover di brani soul ed impreziosita dall'inclusione dei \"classici singoli rock\" \"The Last Time\", \"Play with Fire\", e \"Satisfaction\", composti dalla band; seppur ancora attinge dalle radici R&amp;B e blues, \"aggiorna il sound della band orientandolo verso una maggiore presenza delle chitarre in un contesto pi\u00f9 contemporaneo\". Kent H. Benjamin di \"The Austin Chronicle\" scrisse che l'album era \"il culmine del primo periodo soul/R&amp;B degli Stones\". Nella sua recensione della versione inglese dell'album, Bruce Eder di Allmusic lo caratterizz\u00f2 come un disco essenzialmente rock and roll e R&amp;B, ma pi\u00f9 omogeneo rispetto alla versione USA.\nVersione statunitense.\nPubblicata nel luglio 1965, la versione americana di \"Out of Our Heads\" (con in copertina una foto dei volti dei membri della band tratta dalla stessa seduta fotografica che aveva prodotto le immagini di copertina degli album \"12 x 5\" e \"The Rolling Stones No. 2\") \u00e8 un miscuglio di registrazioni effettuate nel corso di un periodo di sei mesi, inclusi i recenti singoli di successo \"The Last Time\" e \"(I Can't Get No) Satisfaction\", oltre a tracce dal vivo provenienti dall'EP \"Got Live If You Want It!\" uscito solo in Europa. Sei brani sarebbero stati inseriti nella versione inglese dell'album. \"One More Try\" \u00e8 una composizione originale dei Rolling Stones che sarebbe rimasta inedita in Gran Bretagna fino al 1971 quando fu inclusa nella compilation \"Stone Age\". Cavalcando l'onda del successo di \"Satisfaction\", \"Out of Our Heads\" divenne il primo album da primo posto in classifica dei Rolling Stones negli Stati Uniti d'America, conquistando il disco di platino.\nNel 2003, questa edizione dell'album \u00e8 stata classificata alla posizione numero 116 nella lista dei migliori 500 album di sempre redatta dalla rivista \"Rolling Stone\", mantenendo il piazzamento anche nell'aggiornamento del 2012.\nVersione inglese.\nLa versione inglese di \"Out of Our Heads\", con una copertina differente che sarebbe stata utilizzata per l'album americano \"December's Children (And Everybody's)\", aggiunge alcuni brani che ai tempi non erano ancora stati pubblicati in Gran Bretagna (come \"Heart of Stone\") al posto delle tracce dal vivo e dei recenti 45 giri (in quanto era pratica abituale non inserire i singoli negli album all'epoca in Gran Bretagna). Pubblicato in settembre, \"Out of Our Heads\" raggiunse la seconda posizione nella classifica britannica dietro a \"Help!\" dei Beatles. Fu l'ultimo album dei Rolling Stones in Inghilterra ad includere reinterpretazioni di brani R&amp;B; il successivo \"Aftermath\" del 1966 sarebbe stato interamente composto da brani originali a firma Mick Jagger &amp; Keith Richards"}
{"id": "235643", "revid": "79227", "url": "https://it.wikipedia.org/wiki?curid=235643", "title": "December's Children (And Everybody's)", "text": "December's Children (And Everybody's), pubblicato il 4 dicembre 1965, \u00e8 il quinto album della discografia americana dei Rolling Stones.\nL'album \u00e8 una raccolta di pezzi dal vivo e brani registrati durante i due anni di attivit\u00e0. La copertina \u00e8 la medesima di quella della versione inglese dell'album \"Out of Our Heads\".\nTracce.\nTutte le canzoni sono di Jagger/Richards, eccetto dove indicato."}
{"id": "235645", "revid": "111373", "url": "https://it.wikipedia.org/wiki?curid=235645", "title": "Neuhausen am Rheinfall", "text": "Neuhausen am Rheinfall (toponimo tedesco; fino al 1938 Neuhausen) \u00e8 un comune svizzero di 10\u00a0316 abitanti del Canton Sciaffusa. \u00c8 stato istituito nel 1831 per scorporo dal comune di Sciaffusa; ha lo status di citt\u00e0.\nInfrastrutture e trasporti.\nNeuhausen am Rheinfall \u00e8 servito dalle stazioni di Neuhausen sulla ferrovia Winterthur-Sciaffusa, di Neuhausen Rheinfall sulla ferrovia Eglisau-Neuhausen e di Neuhausen Bad sulla ferrovia dell'Alto Reno.\nIl comune \u00e8 inoltre servito dalla rete filoviaria di Sciaffusa."}
{"id": "235646", "revid": "767487", "url": "https://it.wikipedia.org/wiki?curid=235646", "title": "Neuhausen/Erzgebirge", "text": "Neuhausen/Erzgebirge (ufficialmente Neuhausen/Erzgeb.) \u00e8 un comune del circondario della Sassonia centrale in Sassonia di 3.204 abitanti."}
{"id": "235648", "revid": "1222", "url": "https://it.wikipedia.org/wiki?curid=235648", "title": "Idrozoi", "text": ""}
{"id": "235649", "revid": "767487", "url": "https://it.wikipedia.org/wiki?curid=235649", "title": "Guntmadingen", "text": "Guntmadingen (toponimo tedesco) \u00e8 una frazione di 227 abitanti del comune svizzero di Beringen, nel Canton Sciaffusa.\nStoria.\nFino al 31 dicembre 2012 \u00e8 stato un comune autonomo che si estendeva per 4,49\u00a0km\u00b2; il 1\u00ba gennaio 2013 \u00e8 stato accorpato al comune di Beringen."}
{"id": "235650", "revid": "1305772", "url": "https://it.wikipedia.org/wiki?curid=235650", "title": "Big Hits (High Tide and Green Grass)", "text": "Big Hits (High Tide and Green Grass), pubblicato negli Stati Uniti il 2 aprile 1966 e in Inghilterra il 4 novembre 1966, con scaletta dei brani differente, \u00e8 un album \"greatest hits\" dei Rolling Stones."}
{"id": "235652", "revid": "1222", "url": "https://it.wikipedia.org/wiki?curid=235652", "title": "Scifozoi", "text": ""}
{"id": "235655", "revid": "4106", "url": "https://it.wikipedia.org/wiki?curid=235655", "title": "Uhwiesen", "text": ""}
{"id": "235656", "revid": "111373", "url": "https://it.wikipedia.org/wiki?curid=235656", "title": "Laufen-Uhwiesen", "text": "Laufen-Uhwiesen (toponimo tedesco) \u00e8 un comune svizzero di 1\u00a0650 abitanti del Canton Zurigo, nel distretto di Andelfingen.\nStoria.\nIl comune \u00e8 stato istituito nel 1840 per scorporo da quello di Flurlingen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nLaufen-Uhwiesen \u00e8 servito dalla stazione di Schloss Laufen am Rheinfal sulla ferrovia Winterthur-Sciaffusa.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "235657", "revid": "1222", "url": "https://it.wikipedia.org/wiki?curid=235657", "title": "Schyphozoa", "text": ""}
{"id": "235659", "revid": "751106", "url": "https://it.wikipedia.org/wiki?curid=235659", "title": "ITV (rete televisiva)", "text": "L'Independent Television (ITV) \u00e8 una rete televisiva privata britannica nata dalla fusione di pi\u00f9 reti locali indipendenti. \u00c8 il terzo canale terrestre generalista della televisione britannica.\nTra le serie televisive pi\u00f9 famose prodotte da ITV figurano \"Le avventure di Sherlock Holmes\", \"L'Ispettore Barnaby\", \"Poirot\", \"Cadfael\", \"Piers Morgan On...\" e \"Coronation Street\", in onda dal 1960. Produce i talent show \"X Factor\" e \"Britain's Got Talent\".\nITV \u00e8 la prima rete televisiva in Europa a trasmettere pubblicit\u00e0, mentre i canali britannici della BBC sono finanziati dal canone e non le hanno mai trasmesse.\nSullo stile della BBC News, c'\u00e8 anche un notiziario dal nome ITV News, con edizioni da 5-10-20-30 minuti, in versione nazionale e a zone, e vanno in onda 7 giorni su 7 alle 13:30 le national news e alle 14:00 le zones news (\"Lunch News\"), le principali alle 18:00 le zones news e alle 18:30 le national news (\"Dinner News\"), alle 22:00 le national news e alle 22:30 le zones news (\"News at Ten\"), in aggiunta gli aggiornamenti del mattino, a cadenza oraria (\"Breakfast News at 6am-7am-8am-9am\") con un altro alle 11:00-12:00. Come side-kick delle news viene trasmesso il meteo col nome ITV Weather, su dati e informazioni di Met Office.\nLa sede principale del canale si trova a Londra, e tante altre nelle capitali delle \"zones\" dell'informazione, come Cardiff e le isole della Manica."}
{"id": "235661", "revid": "297031", "url": "https://it.wikipedia.org/wiki?curid=235661", "title": "Mark Bagley", "text": "Ha lavorato esclusivamente per la Marvel Comics fino al 2007, legando prevalentemente la sua carriera all'Uomo Ragno, sia nella versione classica che in quella Ultimate. Altri personaggi su cui ha lavorato per molto tempo sono i New Warriors e i Thunderbolts.\nCarriera.\nNacque in Germania da una famiglia di militari statunitensi, di stanza a Francoforte. Fin dal principio la sua aspirazione fu entrare nel mondo dei fumetti, decise cos\u00ec di entrare nell'esercito per poter fruire di una formazione artistica con i programmi di formazione dell'esercito U.S.A. (\"GI Bill\").\nChiusa la parentesi nell'esercito e completati gli studi, Bagley continua a cercare di diventare un disegnatore di fumetti, ma il suo primo impiego lo trova come disegnatore tecnico presso la Lockheed Martin, un'azienda leader nel settore tecnologie aerospaziali, uno dei principali fornitori del Dipartimento della Difesa degli U.S.A.\nNel 1986, l'allora supervisore capo (\"Editor-in-Chief\") Jim Shooter cre\u00f2 il \" Marvel Try-out book\" per attirare nuovi talenti nell'industria del fumetto. La competizione prevedeva un fumetto abbozzato che i contendenti potevano completare e sottoporre alla Marvel. Il vincitore avrebbe vinto un incarico professionale con la stessa Marvel. All'et\u00e0 di 27 anni, Bagley partecip\u00f2 e vinse il primo premio come matitista. Ci\u00f2 lo port\u00f2 a disegnare serie minori, come lo sperimentale New Universe della Marvel e le storie in appendice agli albi di Capitan America.\nNel 1990 Tom DeFalco e Ron Frenz crearono una squadra di supereroi adolescenti chiamati New Warriors. Dato il buon riscontro di pubblico, la Marvel decise di dedicare una nuova serie al gruppo, assegnando a Bagley e allo scrittore Fabian Nicieza la testata. Sebbene non sia stato un successo immediatamente, il titolo crebbe in popolarit\u00e0 divenendo uno dei maggiori successi della Marvel negli anni novanta.\nIl supervisore \"Danny Fingeroth\", dopo un paio d'anni di gestione dei \"New Warriors\", divenne responsabile della famiglia di serie dell'Uomo Ragno. Contemporaneamente il disegnatore Erik Larsen abbandonava la testata pi\u00f9 importante, \"The Amazing Spider-Man\". C'era cos\u00ec un posto vacante da matitista. Fingeroth decise di dare un'opportunit\u00e0 a Bagley, che era un disegnatore relativamente inesperto per essere assegnato alla serie che \u00e8 ragionevolmente considerabile il fiore all'occhiello della Marvel. Dopo un inizio stentato, Bagley miglior\u00f2 molto il suo stile risultando alla fine uno dei pi\u00f9 apprezzati disegnatori dell'Uomo Ragno negli anni novanta. I suoi disegni furono usati largamente per i prodotti su licenza della Marvel, da piatti e tazze fino alle carte di credito.\nBagley detiene anche il primato di essere stato l'autore del primo fumetto della Marvel pubblicato sul web apparso sul sito ufficiale della Marvel, con protagonista l'Uomo Ragno.\nDopo parecchi anni di lavoro su \"Amazing\", Bagley cominci\u00f2 a sentirsi un po' stufo dell'Uomo Ragno. Necessitando di un cambiamento, pass\u00f2 a collaborare con lo scrittore Kurt Busiek su un nuovo gruppo di supereroi, i Thunderbolts. Il concetto di base dei Thunderbolts era quello di un gruppo di supercriminali che si atteggiavano a supereroi per guadagnarsi la fiducia dell'opinione pubblica. Con il procedere delle vicende, alcuni degli impostori cominciano a capire che gli piace il ruolo di eroi e non vogliono pi\u00f9 essere criminali ricercati.\nIl titolo godette di modesto successo e le vendite subirono nel corso del tempo un declino, ci\u00f2 nonostante il declino fu lento e il sostegno alla serie dello zoccolo duro dei \"fan\" fu cos\u00ec devoto che la Marvel continu\u00f2 a pubblicarla anche dopo che Bagley l'abbandon\u00f2 nel 2001, con il numero 50.\nNel 2000 Bill Jemas, all'epoca editore della Marvel, stava cercando di rilanciare i suoi personaggi principali in un modo che fosse accessibile anche ai lettori pi\u00f9 giovani. Progettata come una miniserie di 6 numeri, Ultimate Spider-Man sarebbe diventata la serie che ha rielaborato il mito dell'Uomo Ragno dagli inizi della sua storia adattandolo ai tempi in cui \u00e8 stata concepita.\nLa Marvel fin dall'inizio voleva Bagley ma egli resistette, a causa dello stress procuratogli dal precedente periodo su \"Amazing Spider-Man\". Alla fine, seppur con riluttanza, accett\u00f2 e gli venne assegnato l'incarico insieme con lo scrittore Brian Michael Bendis. \"Ultimate Spider-Man\" fu immediatamente un grande successo e venne convertito da miniserie in serie regolare con Bendis e Bagley al timone. Il proposito di Bagley e Bendis di superare il record stabilito da Stan Lee e Jack Kirby sui Fantastici Quattro (102 numeri consecutivi) \u00e8 stato raggiunto, infatti il disegnatore abbandona la serie nel 2007 con il numero 110, realizzando ancora met\u00e0 del n. 111.\nSempre nel 2007, \u00e8 diventato il disegnatore di un arco narrativo della collana \"Mighty Avengers\", a partire dal n. 7.\nSuscitando un notevole clamore, nel novembre 2007 ha comunicato che non avrebbe rinnovato il suo contratto con la Marvel e che sarebbe passato alla DC Comics nel 2008. Il primo incarico affidatogli \u00e8 la serie settimanale \"Trinity\", incarico che ha affermato di gradire particolarmente perch\u00e9 gli consente di dare la sua versione di Superman, cosa a cui aveva sempre ambito, e di tornare a collaborare con Kurt Busiek. Inoltre, si occup\u00f2 di Justice League of America.\nNel 2011, Bagley \u00e8 tornato alla Marvel, disegnando l'arco conclusivo di \"Ultimate Spider-Man\", che vedeva la morte di Peter Parker. Ha collaborato ancora con Brian Michael Bendis per \"Brilliant\", pubblicato sotto l'etichetta Icon Comics.\nCome parte del rilancio Marvel NOW!, Bagley \u00e8 stato assegnato a \"Fantastic Four\", scritto da Matt Fraction. Successivamente, dopo un ciclo di storie su Hulk ha realizzato numerose tavole per gli X-Men e gli Avengers, arrivando poi a disegnare regolarmente la testata Ben Reilly: The Scarlet Spider."}
{"id": "235662", "revid": "2050730", "url": "https://it.wikipedia.org/wiki?curid=235662", "title": "Bargen (Sciaffusa)", "text": "Bargen (toponimo tedesco) \u00e8 un comune svizzero di 291 abitanti del Canton Sciaffusa. \u00c8 il comune pi\u00f9 settentrionale della Svizzera."}
{"id": "235663", "revid": "1222", "url": "https://it.wikipedia.org/wiki?curid=235663", "title": "Antozoi", "text": ""}
{"id": "235664", "revid": "110157", "url": "https://it.wikipedia.org/wiki?curid=235664", "title": "Beggingen", "text": "Beggingen (toponimo tedesco) \u00e8 un comune svizzero di 481 abitanti del Canton Sciaffusa."}
{"id": "235667", "revid": "547034", "url": "https://it.wikipedia.org/wiki?curid=235667", "title": "Mottetto per San Paolino", "text": "Il Mottetto per San Paolino \u00e8 una composizione sacra di Giacomo Puccini.\nDedicato al patrono di Lucca, San Paolino, fu eseguito per la prima volta all'Istituto Musicale Giovanni Pacini di Lucca, il 29 aprile 1877. Si tratta di uno dei lavori pi\u00f9 importanti del giovane Puccini, all'epoca diciottenne. Prima del 1880 fu eseguito almeno altre tre volte. La prima ripresa in tempi moderni \u00e8 avvenuta il 12 dicembre 1992 a Stoccarda, sotto la direzione di Helmut Rilling.\nLa partitura, di propriet\u00e0 dell'editore Ricordi, non \u00e8 pubblicata, ma il \"Mottetto\" si pu\u00f2 ascoltare nelle incisioni dirette da Helmut Rilling (dalla ripresa del 1992) e Riccardo Chailly.\nL'autografo pucciniano si trova in Francia, in una collezione privata. Una copia manoscritta \u00e8 conservata presso l'Accademia d'Arte di Montecatini Terme.\nLa musica.\nIl \"Mottetto per San Paolino\" \u00e8 la prima di una serie di composizioni sacre che Puccini scrisse a Lucca. Ultimo discendente di una famiglia di Maestri di Cappella, negli anni di studio nella sua citt\u00e0 natale Puccini aveva acquisito una solida preparazione contrappuntistica e una buona dimestichezza con il genere sacro. Non deve sorprendere, pertanto, che il futuro operista abbia esordito con un mottetto in latino. Ci \u00e8 ignoto l'autore del testo, ma si presume che sia stato un amico prete di Puccini.\nD'altro canto, il brano contiene espliciti rimandi alla musica teatrale contemporanea, o addirittura alla musica per banda. Esso si articola in forma A-B-A con coda finale.\nLa sezione A (\"Plaudite populi\") \u00e8 un episodio corale, in \"Allegro maestoso\" e in tonalit\u00e0 di La bemolle maggiore. Il tono solenne dell'incipit e i semplici passaggi ad imitazione sfociano in una melodia a intervalli ampi, dall'andamento danzante, in apparenza poco appropriata al contenuto del testo. Una possibile chiave interpretativa di questa incongruenza ce la d\u00e0 lo stesso Puccini, elaborando alcuni anni dopo l'idea musicale in \"Edgar\", questa volta non per un brano sacro, bens\u00ec per l'assolo con cui il personaggio di Tigrana prende in giro i fedeli che si sono recati alla funzione (Atto I - \"Sia per voi l'orazion\").\nLa sezione B \u00e8 costituita dall'assolo del baritono e si articola a sua volta in un \"Larghetto\" (\"Precibus nostris\") e un \"Andante\" (\"Tu coelestium inter gaudis\"). Il \"Larghetto\" si basa su una melodia espressiva dei legni, dal respiro gi\u00e0 tipicamente pucciniano, su cui si distende l'arioso del baritono. L'\"Andante\" richiama invece esplicitamente modelli operistici del recente passato, anche a causa del ritmo suggerito dai versi ottonari, accentati sulle sillabe terza e settima. La lunga melodia, affidata questa volta alla voce, \u00e8 suddivisa in frasi regolari ma culmina in alcuni passaggi cromatici nei quali alcuni critici hanno ravvisato l'influsso di Richard Wagner. \u00c8 ripetuta una seconda volta, arricchita nell'accompagnamento. Dopo un'ulteriore, breve ripresa orchestrale, affidata al tremolo degli archi, la sezione \u00e8 chiusa da una tradizionale cadenza vocale.\nLa ripresa della sezione A corrisponde letteralmente alla sezione iniziale, ma \u00e8 seguita da una stretta dalle dinamiche insolitamente contenute, con funzione di coda, resa ulteriormente spiritosa dagli interventi del sistro.\nTesto.\nCoro\nPlaudite populi Lucensi antistiti\nfidelium undique resonet vox.\nCantate gloriam sancti Patroni\nper quem refulsit divina fax.\nBaritono solo\nPrecibus nostris sancte praesul intende\net in divina fide corda nostra accende.\nTu coelestium inter gaudia\naudi precor tuos fideles,\nnostra pectora confirma\nmaesto cordi pacem da.\nTe patrono nos felices\nnos incensi divi amoris\nChristi nomen collaudantes\nperveniemus coram te.\nCoro\nPlaudite populi Lucensi antistiti\nfidelium undique resonet vox.\nCantate gloriam sancti Patroni\nper quem refulsit divina fax.\nCantate, plaudite! Alleluja."}
{"id": "235668", "revid": "1005847", "url": "https://it.wikipedia.org/wiki?curid=235668", "title": "Partito Liberazione Nazionale", "text": "Il Partito Liberazione Nazionale ( - PLN) \u00e8 un partito politico della Costa Rica, di ispirazione socialdemocratica.\nFondato a La Paz de San Ram\u00f3n il 12 ottobre 1951, si present\u00f2 alle elezioni presidenziali del 1953 candidando Jos\u00e9 Figueres Ferrer, gi\u00e0 presidente della Costa Rica nel periodo 1948-1949. Figueres Ferrer vinse le elezioni e durante il suo mandato vennero fondati l'\"Istituto Costaricano per l'Elettricit\u00e0\" (ICE) e l'\"Istituto Nazionale per l'edilizia e lo sviluppo urbano\" (INVU).\nPresidenti della Repubblica.\nDal 1960 ad oggi il PLN ha avuto otto mandati presidenziali:"}
{"id": "235671", "revid": "110157", "url": "https://it.wikipedia.org/wiki?curid=235671", "title": "Schleitheim", "text": "Schleitheim (toponimo tedesco) \u00e8 un comune svizzero di 1\u00a0694 abitanti del Canton Sciaffusa.\nGeografia fisica.\nSchleitheim \u00e8 sito sul confine con la Germania, presso St\u00fchlingen e il versante occidentale del Randen.\nStoria.\nSchleitheim era gi\u00e0 abitata ai tempi dei Romani con il nome di Juliomagus, le cui rovine sono state poste alla luce nella seconda met\u00e0 del XIX secolo, .\nSchleitheim fu sede di un'importante miniera di gesso, chiusa intorno agli anni 1950 . \nEconomia.\nIl paese vive prevalentemente di artigianato e agricoltura."}
{"id": "235677", "revid": "110157", "url": "https://it.wikipedia.org/wiki?curid=235677", "title": "G\u00e4chlingen", "text": "G\u00e4chlingen (toponimo tedesco) \u00e8 un comune svizzero di 824 abitanti del Canton Sciaffusa."}
{"id": "235679", "revid": "23629", "url": "https://it.wikipedia.org/wiki?curid=235679", "title": "Blues for the red sun", "text": ""}
{"id": "235680", "revid": "1543377", "url": "https://it.wikipedia.org/wiki?curid=235680", "title": "Portsmouth", "text": "Portsmouth ( ) \u00e8 una citt\u00e0 di 205.100 abitanti (secondo il censimento 2011) che si trova nella contea dell'Hampshire, nella costa meridionale del Regno Unito. \u00c8 stata un importante porto navale per secoli. \nPortsmouth \u00e8 una citt\u00e0 facente parte di un'area metropolitana di almeno mezzo milione di abitanti, con le vicine citt\u00e0 di Havant, Gosport, Fareham e Waterlooville.\nLa maggior parte della citt\u00e0 giace su un'isola chiamata isola di Portsea, che si trova dove il Solent sfocia nella Manica. L'isola \u00e8 separata dal continente a nord da una stretta insenatura, con un ponte che la fa sembrare una penisola. Il porto riparato si trova ad ovest dell'isola e la grande baia del porto di Langstone \u00e8 ad est.\nLa collina di Portsdown domina lo \"skyline\"; a nord e sud vi sono le acque del Solent, dove c'\u00e8 anche l'isola di Wight. Portsmouth include i seguenti distretti residenziali: \"Buckland, Copnor, Cosham, Eastney, Fratton, Hilsea, Kingston, Milton, North End, Portsea, Paulsgrove, Somers Town\".\nIl porto di Portsmouth \u00e8 sceso di importanza come porto militare, ma rimane comunque uno dei moli militari pi\u00f9 importanti della Royal Navy (\"Marina reale inglese\").\nC'\u00e8 comunque un porto commerciale destinato al trasporto di passeggeri e merci verso il continente. Lo sviluppo dato da queste infrastrutture giov\u00f2 il titolo di citt\u00e0 nel 1926.\nNome.\nL'origine del nome Portsmouth \u00e8 argomento di disputa. Una leggenda popolare sostiene che provenga da \"la bocca del porto\" (il porto che c'era in origine a Portchester, precedentemente conosciuto come \"Portus Adurni\"). L'altra ipotesi principale \u00e8 che il nome derivi da un capitano chiamato \"Port\" (un vecchio nome inglese comune), combinato con la parola anglosassone \"mutha\". Inoltre la citt\u00e0 \u00e8 conosciuta con il soprannome di \"Pompey\", il cui significato \u00e8 parimenti sconosciuto, anche se esistono diverse ipotesi: l'ipotesi pi\u00f9 accreditata \u00e8 che tale nome derivi da \"Po'm.P.\", una contrazione di \"Portsmouth Point\", nome presente sui registri navali\nStoria.\nPassato della citt\u00e0.\nAnche se ci sono stati stanziamenti nella zona fin da prima del periodo romano, principalmente presso Portchester; Portsmouth \u00e8 da considerarsi comunemente di fondazione del 1180 da Jean de Gisors (John of Gisors). Si crede secondo le antiche annotazioni che Portsmouth sia stata distrutta durante la conquista normanna. I dati pi\u00f9 antichi e dettagliati di Portsmouth possono essere trovati nei \"Southwick Cartularies\". Nel \"Domesday Book\" non c'\u00e8 nessun accenno a Portsmouth. Comunque gli stabilimenti che pi\u00f9 tardi hanno contribuito a formare Portsmouth, soprattutto Buckland (l'odierna Portsea), Copnor e Froddington (l'odierna Fratton) sono citati. A quel tempo si stimava che la zona di Portsmouth avesse una popolazione non superiore a due o tremila unit\u00e0. Nel quartiere principale di Portsea c'era gi\u00e0 una piccola chiesa, nel 1166, (ora \"St Mary at Kingston\") ma la prima vera chiesa di Portsmouth \u00e8 stata costruita nel 1181 quando John of Gisors don\u00f2 un acro di terra (4.000\u00a0m\u00b2) al Priore di Southwick dei monaci agostiniani per costruire una cappella dedicata a Tommaso Becket. Questa cappella \u00e8 stata tenuta in funzione dai monaci fino alla Riforma protestante dopo di che il relativo possesso \u00e8 stato ceduto all'Universit\u00e0 di Winchester. La moderna Cattedrale di Portsmouth \u00e8 costruita sulla posizione originale della cappella.\nCrescita della citt\u00e0.\nNel 1194, di ritorno dalla cattura per mano del duca Leopoldo V d'Austria, Riccardo I (\"Cuor di Leone\") inizi\u00f2 a richiamare a Portsmouth una flotta ed un esercito che aveva strappato John of Gisors. Il 2 maggio 1194 re Riccardo I concesse a Portsmouth il suo primo statuto reale garantendo alla citt\u00e0 il permesso di svolgervi una fiera annuale di quindici giorni (che divenne nota come la \"Free Market Fair\"), di tenere mercati settimanali (il gioved\u00ec), di organizzare una corte locale che si occupasse di questioni minori, e l'esenzione dal pagamento della tassa annuale (\"farm\") di 18 sterline (i soldi sarebbero stati usati per questioni locali). L'originale dello statuto venne consegnato dal vescovo di Ely Guglielmo di Longchamp. Non si sa che fine abbia fatto l'originale, ma il suo testo sopravvive, poich\u00e9 quando vennero concessi statuti successivi alla citt\u00e0, che ne confermavano ed estendevano i privilegi, ampi brani dello statuto originale vennero citati pari pari.\nPoich\u00e9 la mezzaluna e la stella ad otto punte (come appaiono sullo stemma cittadino) comparivano sia sul sigillo di Riccardo I sia su quello di William Longchamp, si ritiene comunemente che sia quella la loro origine, anche se non esistono prove documentali di ci\u00f2.\nRe Riccardo in seguito fece costruire diverse case e un salone a Portsmouth. Si ritiene che il salone fosse sul luogo dove oggi sorgono le \"Clarence Barracks\" (l'area era nota in precedenza come \"Kingshall Green\").\nNel 1200 re Giovanni eman\u00f2 un altro statuto per Portsmouth, in cui riaffermava i diritti e i privilegi concessi da re Riccardo. Il desiderio di re Giovanni di invadere la Normandia risult\u00f2 nella fondazione a Portsmouth di una base navale permanente.\nNel 1212 Guglielmo di Wrotham (Arcidiacono di Taunton, Custode delle Navi Reali), inizi\u00f2 la costruzione dei primi moli di Portsmouth. All'incirca nello stesso periodo, Pierre des Roches (Vescovo di Winchester) fond\u00f2 la \"Domus Dei\" (Ospedale di San Nicola) che funse da rifugio per i poveri e da ospizio fino al 1540 quando come altri edifici religiosi venne sequestrato da re Enrico VIII).\nDurante il XIII secolo Portsmouth fu comunemente usata da Enrico III e da Edoardo I, come base per attacchi contro la Francia.\nNel XIV secolo l'interesse commerciale per la citt\u00e0 era cresciuto considerevolmente, nonostante la rivalit\u00e0 con il porto della vicina Southampton. Tra i prodotti comunemente importati troviamo lana, cereali, farina, Isatis tinctoria, o \"guado\", cera e ferro, ma quello pi\u00f9 commerciato era il vino proveniente da Bayonne e Bordeaux.\nGuerra con la Francia.\nNel 1338 una flotta francese guidata da Nicholas Behuchet arriv\u00f2 al porto di Portsmouth, sventolando bandiere inglesi, senza che nessuno si accorgesse che si trattava di forze ostili. I francesi incendiarono gran parte degli edifici della citt\u00e0 e molti tra la popolazione vennero massacrati o violentati. Solo la chiesa locale e la Domus Dei sopravvissero. Come risultato di ci\u00f2, Re Edoardo III diede ai cittadini scampati l'esenzione dalle tasse nazionali, di modo che potessero ricostruire la citt\u00e0.\nSolo dieci anni dopo questa devastazione la citt\u00e0 fu colpita per la prima volta dalla peste nota come morte nera. Allo scopo di impedire che Portsmouth ridiventasse una minaccia, i francesi saccheggiarono nuovamente la citt\u00e0 nel 1369, 1377 e 1380.\nRe Enrico V fu il primo sovrano a decidere di costruire delle fortificazioni permanenti attorno alla citt\u00e0. Nel 1418 egli ordin\u00f2 la costruzione di una torre in legno all'imbocco del porto, che venne completata nel 1426. Comunque non fu che con la dinastia Tudor che la questione della difesa di Portsmouth venne affrontata seriamente. Sotto Enrico VIII la \"Round Tower\" venne ricostruita in pietra e venne innalzata la \"Square Tower\". Fu allora che Robert Brygandine e Sir Reginald Bray, con l'appoggio del re, cominciarono la costruzione del primo bacino di carenaggio della nazione. Nel 1527 con parte dei soldi ottenuti dallo scioglimento dei monasteri, Enrico VIII fece costruire il forte divenuto noto come \"Southsea Castle\".\nNel corso degli anni le fortificazioni di Portsmouth vennero aumentate da diversi monarchi, tra cui Enrico VII ed Elisabetta I, anche se gran parte di queste sono cadute in rovina o convertite in attrazioni turistiche.\nIl 21 dicembre 1872, da Portsmouth, part\u00ec la spedizione Challenger.\nXX secolo.\nLa citt\u00e0 venne bombardata intensamente durante la Seconda guerra mondiale. Bench\u00e9 da allora gran parte della citt\u00e0 sia stata ricostruita, vengono ancora occasionalmente rinvenute delle bombe inesplose.\nNel 2003, venne iniziata la costruzione della Spinnaker Tower (alta 170 metri), collocata nel porto di Portsmouth a celebrazione della tradizione marinara della citt\u00e0. Completata nel 2005, la torre ha due piloni in cemento armato che si uniscono a met\u00e0 altezza, formando una singola colonna sulla quale sono montate delle vele in acciaio; la piattaforma panoramica sulla cima fornisce una vista della citt\u00e0 e del porto per i turisti.\nAlla fine del 2004, il Tricorn Centre, soprannominato \"L'edificio pi\u00f9 brutto del Regno Unito\" venne demolito dopo anni di rinvii, con discussioni sul costo dell'operazione e sull'opportunit\u00e0 di preservarlo come esempio dell'architettura brutalista degli anni 1960.\nIl 5 giugno 2019 viene celebrato il D-Day (l'anniversario dello sbarco in Normandia) alla presenza della Regina Elisabetta, la Premier May e il Presidente degli Stati Uniti Donald Trump.\nSociet\u00e0.\nShopping.\nNell'ultimo decennio il numero di negozi a Portsmouth \u00e8 cresciuto notevolmente, a causa della florida economia locale e dei migliori collegamenti dei trasporti.\nLe principali aree commerciali della citt\u00e0 sono:\nAltre zone commerciali comprendono North End, Fratton Road, Palmerston Road, Elm Grove e Albert Road.\nCultura.\nIl musicista e compositore britannico Mike Oldfield ha dedicato alla citt\u00e0 uno dei suoi brani, uno strumentale per fiati dal titolo \"Portsmouth\".\nIstruzione.\nIstruzione superiore.\nLa citt\u00e0 ospita una universit\u00e0, l'Universit\u00e0 di Portsmouth, ma diversi college locali hanno il potere di consegnare degli HND.\nTra i college locali si trovano l'Highbury College, il pi\u00f9 grande, specializzato in formazione professionale, il Portsmouth College, il South Downs College e l'Havant College che offrono tutti un misto di corsi professionali e accademici.\nIstruzione secondaria.\nLe scuole secondarie locali sono: la Admiral Lord Nelson School, la City of Portsmouth Girls' School, la King Richard Secondary School, la Mayfield School, la Milton Cross School, la Priory School, la Springfield School, la St Edmund's RC School, la St Luke's CofE VA Secondary School e la The City of Portsmouth Boys' School.\nTra le scuole private troviamo la Mayville High School, la Portsmouth High School, la St John's College e la Portsmouth Grammar School.\nSia la Admiral Lord Nelson School che la Milton Cross School sono state costruite di recente per soddisfare la richiesta di una popolazione giovanile in crescita.\nMedia.\nPortsmouth fu una delle prime citt\u00e0 del Regno Unito ad avere una stazione televisiva locale, MyTV (che divenne in seguito PortsmouthTV) nel 2001. La stazione televisiva ha avuto un po' di successo ma la sua scarsa ricezione in alcune zone di Portsmouth ne ha limitato la crescita.\nLa stazione radiofonica locale \u00e8 \"107.4 The Quay\". Altre stazioni regionali che coprono la parte centrale della costa meridionale sono: \"Ocean FM\", sui 96.7 e 97.5 FM, e \"BBC Radio Solent\" sui 96.1 FM. Prima di \"107.4 The Quay\", \"Radio Victory\" era la stazione locale di Portsmouth.\nLa citt\u00e0 al momento ha solo un grande quotidiano locale \"The News\". La Johnston Press, proprietaria della Portsmouth Publishing &amp; Printing, che produce il \"The News\", stampa anche un giornale settimanale che si occupa di temi locali, chiamato \"The Journal\".\nEconomia.\nTurismo.\nLa maggior parte delle attrazioni turistiche della citt\u00e0 sono legate alla sua storia navale. Nell'ultimo decennio la zona portuale storica di Portsmouth ha avuto un necessario rinnovamento. Tra le attrazioni il D-Day museum, la HMS Victory che \u00e8 stata restaurata nel porto, i resti della \"Mary Rose\", recuperati dal fondale marino in anni recenti e la HMS \"Warrior\".\nIl tormentato progetto per costruire la Spinnaker Tower a Gunwharf Quays \u00e8 stato completato nel 2005. La torre, alta 165\u00a0m, ha delle terrazze panoramiche a livello del suolo, a 100\u00a0m, 105\u00a0m, e 110\u00a0m. Un ascensore ad alta velocit\u00e0 interno \u00e8 in funzione in uno dei due piloni, mentre l'altro \u00e8 dotato di un ascensore panoramico esterno.\nAltre attrazioni turistiche comprendono la casa natale di Charles Dickens, Cumberland House (un museo di storia naturale), e il Castello di Southsea.\nInfrastrutture e trasporti.\nLa citt\u00e0 ha varie stazioni principali, sulla linea diretta per Londra. Le stazioni di Portsmouth sono (in ordine, in periferia): Portsmouth Harbour, Portsmouth &amp; Southsea, Fratton, Hilsea e Cosham.\nPortsmouth Harbour ha linee passeggeri per Gosport e per l'Isola di Wight.\n\u00c8 in corso un dibattito sullo sviluppo della struttura di trasporti pubblici, con treni monorotaia e sotterranei, entrambi presi in considerazione. Esistono progetti per un collegamento ferroviario con Gosport e il complesso residenziale e commerciale di Port Solent. Per le stazioni esistenti \u00e8 previsto un rinnovamento.\nCi sono tre collegamenti stradali con la terraferma. Questi sono la M275, la A3 (London Road) e la A2030 (Eastern Road).\nIl prefisso telefonico di Portsmouth \u00e8 (023), era in precedenza (01705), e prima ancora (0705).\nSviluppi futuri.\nIl rinnovamento di Portsmouth \u00e8 proseguito nel centro della citt\u00e0 con la demolizione del Tricorn Centre, un centro commerciale e parcheggio da lungo tempo abbandonato, descritto come una \"mostruosit\u00e0 in cemento armato\". \u00c8 ancora in corso un dibattito su cosa verr\u00e0 costruito al suo posto.\nLa ricostruzione di Fratton Park, casa del Portsmouth Football Club prevede una capienza di 35.000 spettatori. Lo stadio verr\u00e0 costruito per permettere a Portsmouth di competere con successo nella Premier League. Assieme allo stadio, verranno costruite 500 abitazioni in un progetto di sviluppo urbano chiamato Pompey Village. Questo \u00e8 attualmente in fase di progettazione.\nAmministrazione.\nLa citt\u00e0 \u00e8 amministrata dal consiglio cittadino di Portsmouth, che attualmente \u00e8 un'autorit\u00e0 unitaria. Fino al 1\u00ba aprile 1997 era un distretto dell'Hampshire. I confini legalmente definiti dell'Hampshire, come venivano usati per scopi di amministrazione locale, vennero aggiustati nel 1997 dall'\"Hampshire (Cities of Portsmouth and Southampton) (Structural Change) Order 1995\". Comunque, per la maggior parte degli impieghi, come ad esempio i codici postali, la citt\u00e0 \u00e8 ancora considerata come parte dell'Hampshire.\nSport.\nLa citt\u00e0 \u00e8 sede della squadra di calcio del Portsmouth Football Club, che gioca le partite in casa al Fratton Park. La squadra sta per costruire un nuovo stadio nello stesso posto. Il\nLocks Sailing Club di Longshore Way \u00e8 il principale club velico della citt\u00e0. Nel rugby, il Portsmouth Rugby Football Club gioca le sue partite in casa della London Division al Rugby Camp di Hilsea. Il club di canottaggio della citt\u00e0 si trova a Southsea, vicino al terminal degli hovercraft."}
{"id": "235681", "revid": "110157", "url": "https://it.wikipedia.org/wiki?curid=235681", "title": "Oberhallau", "text": "Oberhallau (toponimo tedesco) \u00e8 un comune svizzero di 439 abitanti del Canton Sciaffusa."}
{"id": "235685", "revid": "110157", "url": "https://it.wikipedia.org/wiki?curid=235685", "title": "Siblingen", "text": "Siblingen (toponimo tedesco) \u00e8 un comune svizzero di 834 abitanti del Canton Sciaffusa."}
{"id": "235686", "revid": "110157", "url": "https://it.wikipedia.org/wiki?curid=235686", "title": "L\u00f6hningen", "text": "L\u00f6hningen (toponimo tedesco) \u00e8 un comune svizzero di 1\u00a0387 abitanti del Canton Sciaffusa."}
{"id": "235687", "revid": "663182", "url": "https://it.wikipedia.org/wiki?curid=235687", "title": "Premi Oscar 1967", "text": "La 39\u00aa edizione della cerimonia di premiazione degli Oscar si \u00e8 tenuta il 10 aprile 1967 a Santa Monica, al \"Santa Monica Civic Auditorium\", presentata dal comico Bob Hope.\nVincitori e candidati.\nVengono di seguito indicati in grassetto i vincitori. \nOve ricorrente e disponibile, viene indicato il titolo in lingua italiana e quello in lingua originale tra parentesi.\nPremio alla carriera.\nA Y. Frank Freemane per l'inusuale e straordinario servizio reso all\"Academy\" nei suoi trent'anni ad Hollywood.\nA Yakima Canutt per i risultati come controfigura e per lo sviluppo di misure di sicurezza per proteggere gli stuntmen ovunque.\nPremio umanitario Jean Hersholt.\nA George Bagnall\nPremio alla memoria Irving G. Thalberg.\nA Robert Wise"}
{"id": "235689", "revid": "466539", "url": "https://it.wikipedia.org/wiki?curid=235689", "title": "Neunkirch", "text": "Neunkirch (toponimo tedesco) \u00e8 un comune svizzero di 2\u00a0086 abitanti del Canton Sciaffusa.\nOrigini del nome.\nIl primo documento registrato riguardante Neunkirch risale all'850, nella forma \"Niuchilchun\", .\nStoria.\nNel 1122 \u00e8 citato un balivo del vescovo di Costanza, . Nel 1260 il vescovo Eberhard von Waldburg acquist\u00f2 la maggior parte dei terreni della citt\u00e0, . La sua ricostruzione avvenne utilizzando un piano urbanistico dalla forma geometrica. Si tratta di un rettangolo con quattro vie rettilinee e parallele tra loro.\nPer pi\u00f9 di 250 anni Neunkirch appartenne alla diocesi di Costanza. Nel 1525 il vescovo Hugo von Landenberg vendette i suoi diritti su Neunkirch alla citt\u00e0 di Sciaffusa per 8\u00a0500 fiorini.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nSport.\nLa cittadina fu sede del Fussballclub Neunkirch, societ\u00e0 calcistica che ebbe nella sua formazione femminile la squadra di maggior prestigio, con diverse partecipazioni alla Lega Nazionale A, il massimo livello del campionato svizzero di calcio femminile."}
{"id": "235690", "revid": "33689", "url": "https://it.wikipedia.org/wiki?curid=235690", "title": "Garth Knight", "text": ""}
{"id": "235692", "revid": "110157", "url": "https://it.wikipedia.org/wiki?curid=235692", "title": "Hallau", "text": "Hallau (toponimo tedesco; fino al 1934 Unterhallau) \u00e8 un comune svizzero di 2\u00a0072 abitanti del Canton Sciaffusa."}
{"id": "235693", "revid": "110157", "url": "https://it.wikipedia.org/wiki?curid=235693", "title": "Wilchingen", "text": "Wilchingen (toponimo tedesco) \u00e8 un comune svizzero di 1\u00a0711 abitanti del Canton Sciaffusa. Il 1\u00ba gennaio 2005 ha inglobato il comune soppresso di Osterfingen."}
{"id": "235694", "revid": "110157", "url": "https://it.wikipedia.org/wiki?curid=235694", "title": "Trasadingen", "text": "Trasadingen (toponimo tedesco) \u00e8 un comune svizzero di 601 abitanti del Canton Sciaffusa."}
{"id": "235695", "revid": "33689", "url": "https://it.wikipedia.org/wiki?curid=235695", "title": "Wilton Knight", "text": ""}
{"id": "235697", "revid": "224230", "url": "https://it.wikipedia.org/wiki?curid=235697", "title": "R\u00fcdlingen", "text": "R\u00fcdlingen (toponimo tedesco) \u00e8 un comune svizzero di 736 abitanti del Canton Sciaffusa. \u00c8 stato istituito nel 1839 per scorporo dal comune di Buchberg.\nInsieme a Buchberg, R\u00fcdlingen forma un'exclave del Canton Sciaffusa sul Reno, circondato dal Canton Zurigo e dal Land tedesco del Baden-W\u00fcrttemberg."}
{"id": "235699", "revid": "253269", "url": "https://it.wikipedia.org/wiki?curid=235699", "title": "Rebecca Holden", "text": "Si \u00e8 fatta conoscere dal grande pubblico per aver interpretato la parte di April Curtis nella serie televisiva \"Supercar\", dal 1983 al 1984. \nCarriera.\nAl college, la Holden ha studiato canto e pianoforte. Mentre continuava gli studi di canto a New York \u00e8 stata scoperta da un'agenzia di modelle cos\u00ec intraprese tale carriera comparendo su copertine di riviste e in vari spot di noti brand come Ivory Soap, Dentyne, Kellogg's, Chevrolet, Gillette, Playtex, Arrid e 7 Up.\nDopo il trasferimento a Los Angeles, in California, fece la sua prima apparizione in televisione come guest star nella sit-com \"Tre cuori in affitto\". Ha fatto apparizioni come ospite in altre serie televisive, e nel 1983, entra nel cast della serie TV \"Supercar\" interpretando il personaggio di April Curtis, colei che ripara e migliora KITT, al posto della collega Bonnie, durante la seconda stagione dello show.\nSuccessivamente ha interpretato la diabolica Elena nella soap opera \"General Hospital\" della ABC nel 1987, ed \u00e8 stata guest star in famosi telefilm come \"Love Boat\", \"Magnum, P.I.\", \"Matt Houston\", \"Taxi\", \"Night Court\", \"Mike Hammer\", \"Remington Steele\" e altri. \nRecentemente sta prendendo parte ad alcuni progetti per la televisione in qualit\u00e0 di produttore esecutivo e sta portando avanti la sua carriera di cantante. Con un'impostazione classica e buone conoscenze di pianoforte Holden ha cantato lirica e interpretato ruoli principali in musical come Oliver e Damn Yankees. Ha registrato un album country per Curb records, e i suoi video musicali sono apparsi su TNN e CMT. Ha registrato un album country e gospel per la BMG Records in Svizzera, ed \u00e8 stata in tourn\u00e9e in Europa e Asia.\nLa Holden ha firmato due singoli per TRA-Star Records nel 1989: \"The Truth Does Always Rhyme\" e \"License to Steal\". Ha registrato l'album \"The Highway Runs Both Ways\" per Curb Records e un album omonimo per BMG Europe.\nProgetti umanitari.\nSi \u00e8 spesso occupata di progetti caritatevoli come \"Feed the Children\". Il suo impegno di beneficenza include Toys for Tots, Feed the Children, Special Olympics, il programma \"Music in the Schools\" e \"Habitat for Humanity\". Ha partecipato ai ponti aerei di assistenza medica in Etiopia, oltre a esibirsi per Live Aid e Farm Aid al Texas Stadium insieme a Willie Nelson. \nAttualmente vive a Los Angeles."}
{"id": "235700", "revid": "11266", "url": "https://it.wikipedia.org/wiki?curid=235700", "title": "Emmanuel Milingo", "text": "Ha attirato l'attenzione dei media internazionali nel 2001 per essersi sposato con la coreana Maria Sung e, dopo aver ripudiato quel matrimonio, per essersi apertamente schierato nel 2006 contro le attuali norme del codice di diritto canonico che impongono il celibato ai sacerdoti cattolici di rito latino fondando l'associazione \"Married Priests Now\". Avendo successivamente ordinato dei vescovi senza mandato pontificio, \u00e8 incorso nella scomunica \"latae sententiae\" nel 2006.\nNon mostrando la volont\u00e0 di tornare in comunione con la Chiesa cattolica e non avendo dato \u00abprove dello sperato pentimento\u00bb, \u00e8 stato dimesso dallo stato clericale il 17 dicembre 2009.\nBiografia.\nInfanzia e ordinazione.\nHa studiato alla \"St. Mary's Presbyterial School\" di Chipata. Ha successivamente frequentato i seminari cattolici di Kasina e Kachebere.\n\u00c8 stato ordinato sacerdote il 13 agosto 1958, quindi inviato come parroco a Chipata dal 1963 al 1966, anno in cui ha fondato la \"Zambia Helpers Society\". Dal 1966 al 1969 \u00e8 stato segretario con incarico dei \"mass media\" della conferenza episcopale dello Zambia e nel 1969 ha fondato la congregazione delle Figlie del Redentore (Daughters of the Redeemer).\nVescovo esorcista.\nIl 1\u00ba agosto 1969 ha ricevuto l'ordinazione episcopale da papa Paolo VI che il 29 maggio lo aveva nominato arcivescovo metropolita di Lusaka, capitale dello Zambia: Milingo era, in quel momento, il pi\u00f9 giovane vescovo africano.\nNegli anni settanta Milingo divenne famoso come esorcista e guaritore.\nIl 6 agosto 1983 rinunci\u00f2 all'arcidiocesi di Lusaka perch\u00e9 chiamato a Roma da papa Giovanni Paolo II. A Roma prest\u00f2 la sua opera nel Pontificio Consiglio della Pastorale per i Migranti e gli Itineranti.\nIn Italia fece varie apparizioni in televisione e in radio, presiedendo messe di guarigione che attraevano migliaia di persone.\nNel 1994 incise il suo primo CD intitolato \"Gubudu gubudu\" prodotto da Aldo Azzaro e Laura Scoccia per la GENEPI edizioni musicali. Nel Festival di Sanremo 1997 il conduttore Piero Chiambretti lo fece esibire come ospite, collegato in diretta da Roma, nella canzone \"Kavundu vundu\", che tratta degli anziani guerrieri che risorgono per insegnare ai giovani l'arte nella danza.\nQuesta canzone faceva parte di un secondo CD intitolato \"Emanuel Milingo\", che era stato pubblicato dalla casa discografica Pressing di Lucio Dalla, con la collaborazione del suo arrangiatore ufficiale Aldo Azzaro.\nNel 1998 diresse, come co-regista assieme al giovane cartoonist italiano, Mario Verger, un film d'animazione autobiografico, con le musiche di Lucio Dalla arrangiate da Ron, dal titolo \"Milingo the Spirit of Africa\", che lo port\u00f2 nuovamente all'attenzione di giornali e TV.\nIl distacco dalla Chiesa cattolica.\nNel 2001 divenne seguace del reverendo Sun Myung Moon, fondatore della Chiesa dell'unificazione, e domand\u00f2 alla Chiesa cattolica di preoccuparsi maggiormente di risolvere il problema del celibato ecclesiastico:\nIl 27 maggio 2001 Milingo, all'et\u00e0 di 71 anni, spos\u00f2 a New York la coreana Maria Sung, di 43 anni, in un matrimonio collettivo officiato dallo stesso Sun Myung Moon. La sposa di Milingo fu scelta dallo stesso Moon. La Santa Sede reag\u00ec irrogandogli la pena della sospensione a divinis, che gli impediva di celebrare i sacramenti. Padre Gabriele Amorth, il pi\u00f9 importante esorcista cattolico, che conosceva Milingo, dichiar\u00f2 che aveva subito un \"lavaggio del cervello da parte della setta di Moon\".\nIl ritorno.\nIl 7 agosto 2001 Milingo incontr\u00f2 papa Giovanni Paolo II, e venne convinto a lasciare la moglie e ritornare alla Chiesa cattolica (tale matrimonio non era infatti valido per la Chiesa cattolica, mentre l'adesione alla setta di Moon configurava un abbandono della Chiesa sanabile solo dal Papa in quanto il soggetto \u00e8 un Vescovo). Fu mediatore del suo riavvicinamento, per mandato dello stesso Papa, Tarcisio Bertone, allora segretario della Congregazione per la dottrina della fede. La pena della sospensione venne revocata.\nIn un'intervista rilasciata alla televisione italiana nel 2002, dichiar\u00f2 che aveva passato un anno in preghiera, penitenza e meditazione in Argentina, in una delle cittadelle del Movimento dei Focolari, in localit\u00e0 O'Higgins. Nel novembre 2003 fece un viaggio in Zambia nonostante l'opposizione della Chiesa cattolica e dei Vescovi locali. Dal 2004 al 2006 non fece annunci pubblici, e si ritir\u00f2 in una casa vicino Zagarolo, senza incarichi ufficiali del Vaticano.\nIl nuovo distacco.\nIl 12 luglio 2006, a sorpresa, \u00e8 riapparso a Washington in una conferenza stampa, rivelando di essere tornato a fianco della moglie Maria Sung, di avere di nuovo incontrato il reverendo Moon e continuato a perorare la causa del matrimonio per il clero cattolico. Alla conferenza stampa hanno partecipato anche altri religiosi che si oppongono al celibato sacerdotale. L'8 settembre il cardinale Giovanni Battista Re lo ha invitato a scrivere una lettera di pentimento a papa Benedetto XVI entro il 15 ottobre per evitare di incorrere in una nuova sospensione a divinis.\nInvece, secondo quanto riferito da agenzie stampa, il 24 settembre 2006 a Washington Milingo, senza il consenso del Pontefice, ha ordinato vescovi quattro sacerdoti statunitensi sposati e appartenenti all'associazione da lui recentemente fondata \"Married Priests Now\": George Augustus Stallings, Jr., autoproclamatosi capo della Congregazione cattolica afro-americana di Washington, Peter Paul Brennan, Patrick E. Trujillo e Joseph J. Gouthro. Il 26 settembre la Santa Sede ha comunicato di non riconoscere l'ordinazione episcopale dei quattro sacerdoti che hanno \"attentato\" al sacramento dell'Ordine sacro e dunque, ai sensi del canone 1382 del Codice di Diritto Canonico, sono incorsi, come Milingo, nella scomunica \"latae sententiae\" (cio\u00e8 per il fatto stesso di aver compiuto l'azione). Secondo una nota dalla sala stampa vaticana, nei mesi successivi Milingo avrebbe consacrato altri vescovi, tra cui lo zambiano Luciano Anzanga Mbewe, oltre che svariati preti e diaconi gi\u00e0 sposati al momento dell'ordinazione sacerdotale.\nIl 13 febbraio 2007 il nome di Emmanuel Milingo \u00e8 scomparso dall'Annuario Pontificio: fino ad allora il discusso prelato dello Zambia figurava come arcivescovo emerito di Lusaka.\nNell'ottobre 2007 lo Stato della Citt\u00e0 del Vaticano ha revocato a Milingo il passaporto, che gli permetteva di viaggiare con lo \"status\" di diplomatico dello Stato della Citt\u00e0 del Vaticano, godendone l'immunit\u00e0 diplomatica e la protezione.\nIl 7 dicembre 2007, nella sua stanza d'albergo a San Paolo del Brasile, Milingo ha conferito l'ordinazione a diacono, presbitero e vescovo a Harold James Norwood, senza il consenso del Pontefice. Il 24 giugno 2009, nel Sasa Moto Conference Centre Nairobi (Kenya), ha ordinato vescovo Daniel W. Kasomo, senza il consenso del Pontefice. Il 15 luglio 2009, a Massa (Italia) ha ordinato vescovo Vitaliy Kuzhelnyi, gi\u00e0 sacerdote della Chiesa greco-cattolica ucraina, senza il consenso del Pontefice.\nIl 17 dicembre 2009 \u00e8 stato dimesso dallo stato clericale, rimanendo integra anche la precedente pena della scomunica: in quell'occasione la sala stampa vaticana si \u00e8 riferita a lui come \"sig. Emmanuel Milingo\", senza usare i titoli propri di un presbitero e di un vescovo, affermando che \"la Chiesa conserva tuttavia la speranza nel suo ravvedimento\".\nNonostante la dimissione dallo stato clericale e la scomunica, Milingo il 9 aprile 2011, nel Ruring'u stadium a Nyeri (Kenya) ha ordinato vescovo Peter Njogu Kibutu, senza il consenso del Pontefice.\nDopo il distacco.\nHa continuato l'attivit\u00e0 di capo della sua associazione, rinunciandovi nel marzo 2013 a favore dell'arcivescovo Peter Paul Brennan, della \"African Orthodox Church\" e della \"Ecumenical Catholic Diocese of the Americas\".\nIn seguito ha vissuto in Corea del Sud, dalla quale \u00e8 qualche volta tornato in Italia con visto turistico .\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "235701", "revid": "1060", "url": "https://it.wikipedia.org/wiki?curid=235701", "title": "Milingo", "text": ""}
{"id": "235703", "revid": "125282209", "url": "https://it.wikipedia.org/wiki?curid=235703", "title": "Premi Oscar 1966", "text": "La 38\u00aa edizione della cerimonia di premiazione degli Oscar si \u00e8 tenuta il 18 aprile 1966 a Santa Monica, al \"Santa Monica Civic Auditorium\", presentata dal comico Bob Hope.\nVincitori e candidati.\nVengono di seguito indicati in grassetto i vincitori. \nOve ricorrente e disponibile, viene indicato il titolo in lingua italiana e quello in lingua originale tra parentesi.\nPremio alla carriera.\nA Bob Hope per i suoi unici e notevoli servizi all'industria cinematografica e all\"Academy\".\nPremio umanitario Jean Hersholt.\nA Edmond L. DePatie\nPremio alla memoria Irving G. Thalberg.\nA William Wyler"}
{"id": "235706", "revid": "1226", "url": "https://it.wikipedia.org/wiki?curid=235706", "title": "David Boreanaz", "text": "Biografia.\n\u00c8 figlio di Dave Roberts (pseudonimo di Dave Thomas Boreanaz), un meteorologo televisivo statunitense di origine italiana, e di Patty, un'agente turistica statunitense di origini miste cecoslovacche, irlandesi, francesi, tedesche e svedesi.\nNato a Buffalo, \u00e8 cresciuto a Filadelfia, in Pennsylvania, citt\u00e0 dove si trasfer\u00ec con la famiglia all'et\u00e0 di nove anni quando il padre ottenne un lavoro presso l'emittente WPVI-TV. Qui ha frequentato la Malvern Preparatory School, e successivamente ha studiato recitazione all'universit\u00e0 di Ithaca, a New York. Dopo essersi diplomato nel 1991, si \u00e8 trasferito a Los Angeles per intraprendere la carriera attoriale.\nHa divorziato dalla sua prima moglie Ingrid Quinn nel 1999. Vive a Los Angeles con la seconda moglie Jaime Bergman, attrice ed ex Playmate di \"Playboy\", sposata il giorno del ringraziamento del 2001, e con i loro due figli.\nBuddyTV l'ha classificato al 13\u00ba posto nella sua rubrica \"I 100 uomini pi\u00f9 sexy\" del 2010, e al 18\u00ba posto in quella del 2011.\nCarriera.\nDopo alcuni ruoli minori, ha ottenuto la sua prima parte di rilievo impersonando l'amico di Kelly nella serie \"Sposati... con figli\" (1987).\nSi \u00e8 fatto conoscere dal grande pubblico nel 1997, col ruolo del misterioso e affascinante vampiro Angel (e la sua controparte malvagia Angelus) nella serie \"Buffy l'ammazzavampiri\" di Joss Whedon. Venne proposto per questo ruolo a Marti Noxon da uno dei suoi vicini di casa, dopo aver camminato con il suo cane davanti alla loro casa. Ha ottenuto la parte grazie anche alla sua bellezza; a detta di Whedon, infatti, \u00e8 stato scelto perch\u00e9 \u00abera un ragazzo troppo bello\u00bb.\nInizialmente il ruolo di Angel avrebbe dovuto essere una figura misteriosa, che dava criptici messaggi a Buffy, e destinata a scomparire dopo qualche episodio, ma la figura del vampiro tormentato incontr\u00f2 i favori del pubblico: nel 1999, grazie al successo del suo personaggio, al termine della terza stagione di \"Buffy\" \u00e8 cos\u00ec diventato il protagonista dello spin-off \"Angel\", che \u00e8 poi proseguito per cinque stagioni e ha dato al personaggio la possibilit\u00e0 di evolversi e concentrarsi sulla battaglia di riscatto per i peccati che ha commesso prima di aver acquisito la sua anima. \u00c8 diventato l'attore pi\u00f9 popolare del Buffyverse, in quanto ha lavorato pi\u00f9 attivamente dalla fine di entrambi gli show.\nTra il 2005 e il 2017 ricopre il ruolo di co-protagonista nella serie TV \"Bones\", in cui interpreta l'agente dell'FBI Seeley Booth. Nel 2013, inoltre, prende parte con un ruolo ricorrente alla serie televisiva \"Full Circle\", assieme all'attore Tom Felton. Dal 2017 fa parte del cast principale della serie \"SEAL Team\".\nDoppiatori italiani.\nNelle versioni in italiano dei suoi film Boreanaz \u00e8 stato doppiato da:"}
{"id": "235723", "revid": "287204", "url": "https://it.wikipedia.org/wiki?curid=235723", "title": "Anne McCaffrey", "text": "Biografia.\nNata da George Herbert McCaffrey e Anne Dorothy McElroy, si laure\u00f2 in letteratura e lingue slave (B. A.) presso il Radcliffe College nel 1947. Nel 1950 si spos\u00f2 ed ebbe tre figli: Alec Anthony, nato nel 1952, Todd, nato nel 1956, e Georgeanne, nata nel 1959. In seguito al divorzio del 1970 emigr\u00f2 in Irlanda.\nNel 1968 il suo romanzo breve \"La cerca del Weyr\" (\"Weyr Search\", 1967), primo capitolo della serie dei \"Dragonieri di Pern\", vinsee il Premio Hugo per il miglior romanzo breve, primo premio Hugo assegnato a una donna per la narrativa. Nel 2005, alla cerimonia per i Premi Nebula, Anne McCaffrey fu nominata 22\u00ba Grand Master dalla Science Fiction and Fantasy Writers of America.\nMor\u00ec nel 2011 a 85 anni.\nOpere.\nCiclo di Pern (Dragonieri di Pern).\nQuesti eventi accadono subito prima e durante gli avvenimenti narrati in \"I dragonieri di Pern\" e \"Il drago bianco\".\nDal 2003, Anne McCaffrey e il suo secondo figlio Todd McCaffrey hanno sviluppato le storie svoltesi 500 anni dopo l'atterraggio. Al 2014 sono inedite in italiano."}
{"id": "235727", "revid": "2455", "url": "https://it.wikipedia.org/wiki?curid=235727", "title": "Presbiterato", "text": ""}
{"id": "235728", "revid": "2455", "url": "https://it.wikipedia.org/wiki?curid=235728", "title": "Diaconato", "text": ""}
{"id": "235729", "revid": "2455", "url": "https://it.wikipedia.org/wiki?curid=235729", "title": "Ordinazione", "text": ""}
{"id": "235731", "revid": "1538224", "url": "https://it.wikipedia.org/wiki?curid=235731", "title": "Cantagiro 1970", "text": "Il Cantagiro 1970 part\u00ec il 24 giugno da Pugnochiuso del Gargano e si concluse l'11 luglio con la finale a Recoaro Terme. I conduttori di questa edizione furono Nuccio Costa, Mita Medici e Dany Par\u00eds.\nElenco delle canzoni.\nGirone A.\n\"non c'\u00e8 classifica\""}
{"id": "235735", "revid": "6923", "url": "https://it.wikipedia.org/wiki?curid=235735", "title": "Congklak", "text": "Il Congklak (pronunciato \"cionclac\"), \u00e8 un gioco da tavolo astratto della famiglia dei mancala, diffuso in tutta l'Indonesia. \u00c8 noto con diversi nomi; varianti attestate del nome \"Congklak\" sono Congkak, Conka e Congka; nelle Filippine si chiama Sungka; nelle Maldive Ohvalhu. In altri luoghi viene chiamato Dakon (talvolta trascritto come Dac\u00f3n e pronunciato \"dac\u00f2n\").\nIl Congklak nella societ\u00e0.\nIl Congklak fu probabilmente introdotto in Indonesia dai mercanti che commerciavano con le popolazioni arabe. I primi riferimenti scritti al Congklak nella cultura indonesiana ne parlano come di un passatempo delle giovani della nobilt\u00e0 di Giava. In altre zone dell'Indonesia, e in particolare in Sulawesi, il Congklak viene associato al lutto per la morte di una persona cara, e non \u00e8 ammesso giocarlo in nessun'altra circostanza. Ancora a Giava, in antichit\u00e0, al Congklak venivano attribuiti significati divinatori legati agli auspici di buon raccolto e alla previsione del futuro in senso generale.\nRegole.\nTavoliere e disposizione iniziale.\nIl tavoliere tipico \u00e8 costituito da due file di buche (in genere 5, 6 o 7 per fila) poste una di fronte all'altra, con due buche speciali (granai) alle estremit\u00e0 destra e sinistra. Nelle Filippine \u00e8 pi\u00f9 diffuso il tavoliere a 6 buche per fila.\nOgni giocatore controlla la fila di buche vicino a s\u00e9 e il granaio alla sua sinistra. Si usano 98 pezzi (generalmente piccole conchiglie, oppure semi o sassolini). I pezzi vengono inizialmente distribuiti in numero uguale in ogni buca (7); i granai restano vuoti.\nFasi di gioco.\nIl Congklak prevede due fasi di gioco.\nPrima fase.\nI giocatori muovono a turno. Il giocatore di turno preleva tutti i pezzi da una delle buche della propria fila, e li semina in senso antiorario, saltando il granaio avversario (ma non il proprio). La semina ha un effetto diverso a seconda del luogo in cui viene deposto l'ultimo pezzo:\nLa prima fase termina quando un giocatore rimane senza pezzi nella propria fila (situazione indicata con l'espressione \"kalah jalan\"). L'altro giocatore ha vinto la prima fase (\"menang jalan\"), e sar\u00e0 il primo a muovere nella seconda fase.\nSeconda fase.\nPer iniziare la seconda fase, ognuno dei giocatori preleva tutti i pezzi dal proprio granaio ed eventuali pezzi rimasti nelle proprie buche, e li ridistribuisce sul tavoliere, 7 per buca, cominciando dalle buche pi\u00f9 vicine al proprio granaio. Si possono dare due condizioni:\nIl gioco riprende poi come nella prima fase, con l'eccezione che le buche \"ngacang\" sono \"protette\". In particolare:\nLa seconda fase di gioco pu\u00f2 essere ripetuta; termina, come la prima, quando un giocatore resta senza semi; la si riprende nello stesso modo, e il giocatore che ha finito i pezzi sar\u00e0 ancora secondo di turno.\nFine del gioco.\nIl gioco termina quando, al termine di una fase di gioco, un giocatore rimane con meno di 21 pezzi, ovvero non \u00e8 in grado di popolare nemmeno le sue prime 3 buche. Il gioco potrebbe per\u00f2 durare molto a lungo, nel qual caso i giocatori possono decidere di interromperlo e assegnare la vittoria al giocatore che possiede il maggior numero di pezzi."}
{"id": "235736", "revid": "14691", "url": "https://it.wikipedia.org/wiki?curid=235736", "title": "Dacon", "text": ""}
{"id": "235737", "revid": "14691", "url": "https://it.wikipedia.org/wiki?curid=235737", "title": "Congkak", "text": ""}
{"id": "235738", "revid": "14691", "url": "https://it.wikipedia.org/wiki?curid=235738", "title": "Sungka", "text": ""}
{"id": "235740", "revid": "14691", "url": "https://it.wikipedia.org/wiki?curid=235740", "title": "Dakon", "text": ""}
{"id": "235742", "revid": "1643684", "url": "https://it.wikipedia.org/wiki?curid=235742", "title": "Asteroids", "text": "Asteroids \u00e8 un videogioco arcade a grafica vettoriale realizzato da Atari nel 1979. \u00c8 considerato uno dei videogiochi pi\u00f9 famosi della storia, nato nell'et\u00e0 d'oro dei videogiochi arcade, ideato da Lyle Rains e disegnato e programmato da Ed Logg. In \"Asteroids\" il giocatore deve guidare una navicella spaziale attraverso un campo di asteroidi occasionalmente attraversato da dischi volanti: lo scopo del gioco \u00e8 quello di colpire e distruggere gli asteroidi e i dischi volanti senza entrare in collisione con essi e senza essere colpiti dal fuoco dei dischi volanti.\nStoria.\nLe origini.\nOriginariamente il gioco, che si doveva chiamare \"Cosmos\", era molto simile a \"Space Wars\" con la semplice aggiunta degli asteroidi come dettaglio estetico. Successivamente venne elaborata una nuova idea: i pianeti. Venne ideato un gioco, denominato \"Planet Grab\", che consisteva nel \"catturare\" i pianeti semplicemente toccandoli con la navicella, con la possibilit\u00e0 per\u00f2 di distruggere i pianeti presenti nello schermo mentre si combatteva con l'avversario.\nA dare la svolta definitiva al progetto fu Lyle Rains che due anni dopo \"Cosmos\" rielabor\u00f2 quell'idea iniziale proponendo le basi dell'innovativo \"Asteroids\", programmato poi magistralmente da Ed Logg.\nGli effetti sonori furono invece curati da Howard Delman: per la musica di sottofondo scelse un tema dai toni molto bassi che ricordava il battito cardiaco e che aveva la particolarit\u00e0 di aumentare la frequenza dei \"battiti\" man mano che gli asteroidi sullo schermo diminuivano, per sottolineare l'aumento di tensione del giocatore stesso.\nIl successo.\n\"Asteroids\" ebbe subito un enorme successo, perfino all'interno degli studi dell'Atari, dove i programmatori erano costretti a cacciare gli altri dipendenti dell'azienda dalle macchine prototipo.\nAnche il gruppo dirigenziale di Atari era entusiasta del nuovo gioco tanto che tagli\u00f2 bruscamente la distribuzione di un gioco che aveva iniziato a far produrre soltanto qualche manciata di mesi prima, \"Lunar Lander\". Addirittura le prime 200 macchine di Asteroids furono messe in commercio riutilizzando i cabinet di Lunar Lander, con tanto di decalcomanie attaccate.\nLa fiducia fu ben riposta in quanto in breve tempo il gioco spopol\u00f2 in tutto il mondo divenendo l'arcade Atari pi\u00f9 venduto, con 56.565 unit\u00e0 prodotte (47.840 con cabinet di tipo verticale e 8.725 con cabinet di tipo \"a tavolino\").\nModalit\u00e0 di gioco.\nIl gioco \u00e8 piuttosto semplice. Il giocatore comanda una navicella (rappresentata da un triangolo) intrappolata in un campo di asteroidi. Lo scopo \u00e8 distruggere tutti gli asteroidi nelle vicinanze. Lo spazio in cui si muove la navicella \u00e8 toroidale: questo significa che se un oggetto esce dalla parte destra dello schermo ricompare dalla parte sinistra, se esce dalla parte alta riappare nella parte bassa.\nGli asteroidi, una volta colpiti, si dividono in due frammenti pi\u00f9 piccoli, che a loro volta si scinderanno se colpiti nuovamente; questa operazione deve essere dunque ripetuta due volte per poter distruggere definitivamente ogni asteroide.\nLa difficolt\u00e0 principale del videogioco \u00e8 costituita dal tentativo di riprodurre alcuni leggi fisiche reali all'interno dei meccanismi di gioco, le quali influenzano il movimento degli oggetti presenti sullo schermo. In \"Asteroids\" viene infatti introdotta la forza d'inerzia, che rende alquanto difficoltoso il controllo dell'astronave; allo stesso modo, gli asteroidi, una volta colpiti, modificano la loro direzione e la loro velocit\u00e0.\nUn'altra minaccia arriva da un disco volante, una navicella aliena che fa saltuariamente la sua comparsa nello schema di gioco: essa percorre lo schermo sparando in direzione del giocatore, rendendo l'ambiente ancora pi\u00f9 pericoloso.\nIl numero di asteroidi presenti all'inizio del 1\u00ba livello \u00e8 di 4: successivamente il numero aumenta di 2 per ogni livello fino a raggiungere il massimo di 12 (dal 5\u00ba livello in poi).\nControlli.\nA differenza della maggior parte dei videogiochi arcade, il sistema di controlli di \"Asteroids\" \u00e8 composto esclusivamente da pulsanti.\nI due pulsanti collocati a sinistra permettono di ruotare l'astronave, rispettivamente in senso orario e antiorario. I due pulsanti a destra servono, rispettivamente, a sparare e ad attivare il propulsore per muovere l'astronave.\nIl movimento dell'astronave \u00e8 quindi gestito dall'uso combinato di tre pulsanti che richiedono una buona dose di coordinazione tra le due mani, ma anche una grande abilit\u00e0 da parte del giocatore che, a seconda dei casi, deve capire se spostare l'astronave sia la soluzione migliore per sfuggire agli asteroidi o se invece possa essere pericoloso.\nInfatti, poich\u00e9 il videogioco simula in maniera decisamente efficace l'inerzia di un corpo che si muove nello spazio aperto, il giocatore \u00e8 costretto a utilizzare con molta attenzione il propulsore: premerlo troppo a lungo significa perdere il controllo dell'astronave, la cui traiettoria non pu\u00f2 essere modificata se non ruotando la navicella e attivando nuovamente il propulsore. L'unico modo per frenare -senza aspettare la fine del movimento inerziale- \u00e8, invece, ruotare l'astronave di 180\u00b0 e utilizzare il propulsore come freno. Questo sistema di controllo impedisce al giocatore di esagerare con le manovre evasive.\nAl centro delle due coppie di pulsanti, collocato leggermente pi\u00f9 in basso, vi \u00e8 il tasto del teletrasporto, che fa ricomparire l'astronave in un punto a caso dello schermo. Il suo utilizzo \u00e8 altamente rischioso, in quanto l'astronave pu\u00f2 riapparire sulla traiettoria di un asteroide: pertanto \u00e8 un tasto da utilizzare esclusivamente in situazioni estreme, quando il giocatore si rende conto di non avere altra scelta.\nDettagli tecnici.\nL'arcade \"Asteroids\" \u00e8 una macchina da gioco vettoriale, vale a dire che la grafica \u00e8 composta interamente da linee che sono disegnate da un monitor vettoriale: un monitor vettoriale \u00e8 simile ad un tubo a raggi catodici ma disegna le immagini similarmente ad un oscilloscopio. L'hardware si basa principalmente su una CPU MOS 6502 a 1,512 MHz, che esegue il codice del gioco, e su una circuiteria di gestione della grafica vettoriale denominata \"Digital Vector Generator\" (o \"DVG\"), sviluppata dalla stessa Atari. Dato che la CPU 6502 sarebbe risultata troppo poco potente per gestire sia il gioco stesso sia l'hardware vettoriale, la gestione di quest'ultimo fu delegata al DVG.\nLe caratteristiche del DVG furono originariamente sviluppate dal laboratorio di ricerca che Atari aveva a Grass Valley (California) nel 1978. Il prototipo del DVG fu dato all'ingegnere Howard Delman che lo perfezion\u00f2 e lo produsse nella sua forma finale, aggiungendo alcune caratteristiche per il primo gioco vettoriale di Atari, \"Lunar Lander\". Quando fu deciso che anche \"Asteroids\" sarebbe stato un gioco vettoriale, Delman modific\u00f2 una scheda di \"Lunar Lander\" da dare a Ed Logg, il programmatore che aveva avuto in carico la realizzazione del gioco: aggiunse pi\u00f9 memoria ed aument\u00f2 la circuiteria per la gestione dei numerosi suoni del gioco.\nAd ogni fotogramma, il 6502 scriveva i comandi da inviare al DVG per disegnare la grafica in un'area di memoria ben definita (chiamata \"vector RAM\") dopodich\u00e9 inviava al DVG l'ordine di comporre l'immagine vettoriale sullo schermo. Il DVG leggeva questi comandi grafici e generava gli appositi segnali per pilotare il monitor vettoriale: il DVG aveva comandi per posizionare il raggio catodico, per disegnare una linea fino ad un determinato punto, per chiamare un sotto-programma per ulteriori comandi, ed altro ancora.\n\"Asteroids\" aveva anche diversi effetti sonori, ognuno dei quali era reso da un particolare circuito: Delman dovette disegnare 7 distinti circuiti audio per gli altrettanti suoni del gioco. La CPU attivava questi circuiti audio (e gli altri componenti hardware) scrivendo in speciali indirizzi di memoria (porte mappate in memoria); i comandi impartiti dal giocatore tramite i controlli del gioco (i pulsanti) erano anch'essi mappati in precise locazioni della memoria mappata dalla CPU.\nIl codice principale del gioco \"Asteroids\" utilizzava 6 kB di memoria e risiedeva su ROM; altri 2 kB di dati (sempre su ROM) contenevano la descrizione degli elementi grafici del gioco (gli asteroidi, i dischi volanti, l'astronave del giocatore, le immagini delle esplosioni, le lettere e le cifre numeriche) sotto forma di comandi DVG.\nSerie.\n\"Asteroids\" diede inizio a una serie di titoli arcade ufficiali:\nIl primo \"Asteroids\" venne convertito ufficialmente per le piattaforme domestiche Atari 2600 e Atari 8-bit nel 1981, poi per Atari 7800 e Game Boy, e pi\u00f9 tardi incluso in raccolte di emulazioni per piattaforme pi\u00f9 moderne, quali \"Arcade's Greatest Hits - The Atari Collection 1\", \"Atari Anniversary Edition\", \"Atari Anthology\".\nUn remake autorizzato, intitolato \"Asteroids\" o \"Asteroids 3D\" in Europa, usc\u00ec nel 1998 per Game Boy Color, Macintosh, PlayStation e Windows.\nLa stessa Atari pubblic\u00f2 \"Super Asteroids and Missile Command\" per Atari Lynx nel 1995, \"Asteroids &amp; Deluxe\" per Xbox 360 nel 2007, comprendente anche il remake di \"Asteroids Deluxe\", e \"Asteroids Online\" per browser nel 2010.\nMolto numerose sono le imitazioni e varianti che \"Asteroids\" ha ispirato negli anni, per ogni genere di piattaforma.\nNel 1982 Asteroids ha ispirato una canzone del duo Buckner &amp; Garcia dal titolo \"Hyperspace\": la canzone, oltre a parlare del gioco, contiene effetti sonori originali; \u00e8 inclusa nell'album a tema videoludico \"Pac-Man Fever\".\nIl gioco \u00e8 contenuto come \"easter egg\" anche all'interno dell'oscilloscopio \"Agilent HP 54622D\", dove pu\u00f2 essere attivato eseguendo una determinata sequenza di comandi.\nBootleg.\nVisto l'enorme successo commerciale che il gioco riscosse all'epoca, alcune ditte tentarono di creare dei bootleg di \"Asteroids\". Comparvero quindi sul mercato \"Meteorites\" di VGG, \"Asterocks\" dell'italiana Sidam, e altri.\nDi quest'ultima \u00e8 interessante parlare perch\u00e9 rappresenta uno dei primi casi di citazione in tribunale per violazione dei diritti d'autore in Italia. L'allora distributore esclusivo per l'Italia delle macchine Atari, la F.lli Bertolino S.r.l., e la stessa Atari, citarono Sidam per i suoi giochi identici ad \"Asteroids\" ed altri titoli Atari. Fu trovato che molte porzioni delle ROM originali Atari erano presenti nei giochi distribuiti da Sidam, compreso \"Asterocks\", che incorporava il codice di \"Asteroids\". Le uniche differenze riguardavano le routine sonore, che nelle macchine Atari erano controllate da un chip custom progettato da Atari stessa e denominato POKEY, e quelle per la gestione della gettoniera. Sidam afferm\u00f2 che tali somiglianze erano solo \"coincidenze\" e si appell\u00f2 al fatto che il diritto d'autore italiano non menzionava direttamente i programmi per computer. Ma la corte che esaminava il caso dette ragione ad Atari condannando Sidam per plagio perch\u00e9 classific\u00f2 i videogiochi come opera dell'ingegno, facendoli quindi rientrare nella categoria del materiale protetto. Fu, questa, una sentenza che fece giurisprudenza."}
{"id": "235743", "revid": "1602064", "url": "https://it.wikipedia.org/wiki?curid=235743", "title": "Evangeliario Gundoino", "text": "Nel 754, data conosciuta grazie a un'iscrizione sul codice che oggi \u00e8 conservato alla Biblioteca di Autun, quasi contemporaneamente all'inizio del regno di Pipino il Breve, il copista Gundoino (Gundohinus) realizza, forse nel convento burgundo di Vosevio, il cosiddetto Evangeliario di Gundoino, commissionato dal monaco Fukulf e da una dama di nome Fausta, forse, ma appare improbabile, il libro venne consegnato in occasione dell'unzione a Saint-Denis di Pipino a opera del papa Stefano II.\nL'Evangeliario \u00e8 composto da dodici cartaglorie che consentono di coordinare i brani analoghi e divergenti dei quattro vangeli canonici, secondo l'ordine dettato da Eusebio di Cesarea. I singoli capitoli si aprono con iniziali decorate.\nSegue la pagina con \"Cristo in trono e i simboli degli evangelisti\". La figura di Cristo rigidamente frontale, con la destra alzata in segno di benedizione e il libro aperto nella sinistra \u00e8 collocata sopra un trono costituito semplicemente da una serie di aste che racchiudono un cuscino. Il tutto \u00e8 racchiuso da un grande medaglione, disegnato con il compasso, che ha la stessa funzione della mandorla, nello spazio libero tra l'aureola con la croce di Cristo, il trono e la curvatura del medaglione sono inseriti due cherubini individuabili grazie ad un'iscrizione. Ai lati i quattro tondi con i simboli degli evangelisti. La figura centrale di Cristo assomiglia molto alla rappresentazione di Agilulfo sulla lamina proveniente dalla Val di Nievole, conservata al Museo del Bargello a Firenze e datato al VII secolo, in essa Agilulfo in trono, al posto dei cherubini, ha due soldati. Lo stile e le soluzioni adattate richiamano anche un'altra opera longobarda come l'Altare di Rachis, in entrambi si notano infatti una rappresentazione grafica e un'espressivit\u00e0 molto accentuata.\nDa notare \u00e8 anche l'uso di una tavolozza molto povera e la totale mancanza di tridimensionalit\u00e0 nella resa dello spazio.\nLe figure degli evangelisti, in piedi sotto le arcate a tutto sesto e a pagina intera, sono alla fine dei rispettivi quattro vangeli. Le raffigurazioni di questi derivano da decorazioni di manoscritti del VI secolo, realizzate nei territori dell'Impero romano d'Oriente.\nLa scrittura onciale di Gundoino risulta essere incerta, disomogenea e disordinata, definita da Lowe \"a board, bold uncial by an inexpert scribe with a poor sense of spacing\", interessante il fatto che Gundoino appaia consapevole della sua inesperienza, definendosi \"scriptor imperitus\" nella sottoscrizione del testo. Inoltre si notano errori di natura tecnica nell'errata temperatura della penna tagliata troppo larga."}
{"id": "235744", "revid": "14894", "url": "https://it.wikipedia.org/wiki?curid=235744", "title": "Gundoino", "text": ""}
{"id": "235745", "revid": "2175", "url": "https://it.wikipedia.org/wiki?curid=235745", "title": "Gundohinus", "text": ""}
{"id": "235746", "revid": "2225", "url": "https://it.wikipedia.org/wiki?curid=235746", "title": "Quattro fontane", "text": ""}
{"id": "235747", "revid": "14894", "url": "https://it.wikipedia.org/wiki?curid=235747", "title": "Evangelario Gundoino", "text": ""}
{"id": "235749", "revid": "1728", "url": "https://it.wikipedia.org/wiki?curid=235749", "title": "Napoleone (moneta d'oro)", "text": ""}
{"id": "235751", "revid": "287204", "url": "https://it.wikipedia.org/wiki?curid=235751", "title": "Evangeliario di Godescalco", "text": "LEvangeliario di Godescalco fu commissionato da Carlo Magno e sua moglie Ildegarda a Godescalco \"ultimus famulus\" di Carlo. Grazie ai riferimenti a una visita a Roma e al battesimo di Pipino, figlio di Carlo, possiamo datare l'opera, ora conservata alla \"Biblioth\u00e8que nationale de France\" (Parigi, codice del manoscritto Ms. Lat. 1203), all'anno 781.\nL'Evangelistario, preceduto da lunga dedica in poesia in cui Carlo viene definito \"providus et sapiens, studiosus in arte librorum\", \u00e8 scritto in inchiostro color oro e argento su pergamena tinta di porpora e presenta iniziali decorate e sei grandiose raffigurazioni a tutta pagina, poste all'inizio del libro: i quattro evangelisti, il Cristo in trono e la fontana della vita, quest'ultima motivo forse in riferimento al battesimo di Pipino.\nLa fontana, organizzata come un tempietto a pianta centrale e ottastilo, si articola su due livelli separati dal listello della cornice inferiore. Le colonne anteriori sono caratterizzate con basi dorate e capitelli corinzi, mentre quelle posteriori, un tempo argentate, sono semplicemente scanalate. Il tetto a cono con acroterio a palmette \u00e8 coronato da una grande croce greca. \nAll'interno \u00e8 la piscina rossa realizzata con blocchetti posti come \"opus reticulatum\". Tutt'intorno senza alcun riferimento prospettico, una grande variet\u00e0 di animali, tra cui un cervo e due pavoni. Il testo che sovrasta l'illustrazione: \"In vigilia natalis\", rimanda alla pericope della vigilia di Natale, che inizia con Matteo 1, 18, \"In illo tempore\", nella pagina di fronte.\nL'Evangelistario \u00e8 uno dei migliori esempi dei primi sviluppi dell'arte della miniatura in epoca carolingia. Vi coesistono infatti grandi miniature a piena pagina, di ispirazione bizantina e ravennate, e grandi iniziali tipiche dell'innovativo stile dell'abbazia di Corbie. In queste periodo l'uso di elementi antichi fu piuttosto superficiale e legata a motivi decorativi o calligrafici."}
{"id": "235753", "revid": "110157", "url": "https://it.wikipedia.org/wiki?curid=235753", "title": "Chiesa di San Francesco (Maiori)", "text": "La chiesa di San Francesco a Maiori \u00e8 stata costruita nel 1405 sul lato occidentale del convento, cio\u00e8 tra il convento e la Grotta dell'Annunziata. \nStoria e descrizione.\nLa chiesa fu distrutta diverse volte. Nel 1435 sia la chiesa che l'annesso convento furono distrutti dall'esercito di Maometto II e l'anno dopo San Bernardino da Siena la fece riedificare. Poi nel 1440 fu distrutta da una mareggiata e anche allora fu ricostruita nel suo luogo originale. Nel 1517 ebbe inizio la ricostruzione della nuova chiesa sul lato orientale del convento, pi\u00f9 grande di quella iniziale a seguito anche della demolizione di una chiesa dedicata alla Madonna del Soccorso, la cui statua risalente al XVI secolo \u00e8 ancora oggi presente nella chiesa, che sorgeva nella stessa area, ma la costruzione venne interrotta dal un'invasione turca che ebbe luogo sull'intera costa nel 1558. Finalmente nel 1590 la costruzione della chiesa venne ultimata nel luogo dove tuttora si trova. \nNella prima met\u00e0 del XVIII secolo la chiesa perse il suo aspetto cinquecentesco, ovvero rinascimentale, subendo varie modifiche costruttive dopo due mareggiate distruttive nel 1631 e 1674. Ulteriori interventi sono stati eseguiti nel XIX e XX secolo: attualmente infatti sia la facciata sia l'interno presenta uno stile tardo rococ\u00f2."}
{"id": "235755", "revid": "1613185", "url": "https://it.wikipedia.org/wiki?curid=235755", "title": "Evangeliario di Ada", "text": "L'Evangeliario di Ada, \u00e8 un manoscritto carolingio redatto tra la fine dell'VIII secolo e l'inizio del IX.\nConservato alla Stadtbibliothek di Treviri, ha preso il nome dalla sorella del sovrano Carlo Magno: Ada, citata in una poesia: \"Ada Ancilla Dei\" inserita nel manoscritto intorno al 1200. L'opera, realizzata dallo \"scriptorium\" della corte carolingia ad Aquisgrana, venne redatta in due successivi momenti: prima del 785 con decorate solo le cartaglorie e un'iniziale e nell'800 circa, quando fu realizzata la seconda parte con le figure degli evangelisti, ispirati a modelli antichi.\nL'evangelista Luca \u00e8 incorniciato da un'architettura con imponenti colonne policrome a capitelli a foglie blu che sorreggono un arco a tutto sesto con i cammei antichi, al centro del quale campeggia l'immagine di un bue, simbolo di Luca. Questo, assiso su un trono ricoperto di gemme e sistemato in posizione leggermente obliqua, indossa una tunica blu foderata d'oro e un'ampia toga di colore rosso-marrone appoggiata sulla spalla sinistra. La testa dell'evangelista sembra sporgere in avanti rispetto al riflesso argenteo del nimbo, la mano destra con la penna \u00e8 sollevata mentre sulla coscia poggia il libro aperto ancora bianco.\nL'Evangelista Matteo \u00e8 anch'egli incorniciato da un'architettura con imponenti colonne di alabastro verde sormontate da capitelli a foglie rosse che sorreggono un arco a tutto sesto al centro del quale campeggia la figura di uomo alato, simbolo dell'evangelista. Matteo indossa una tunica azzurra con un'ampia toga di colore rosa-violetto. \u00c8 assiso su un edificio e con la mano sinistra tiene aperto un libro ancora bianco, poggiato su un'altra colonna, e sul quale poggia la sua mano destra che impugna una penna."}
{"id": "235760", "revid": "125708525", "url": "https://it.wikipedia.org/wiki?curid=235760", "title": "Paracetamolo", "text": "Il paracetamolo (o acetaminofene, \"N\"-acetil-para-amminofenolo) \u00e8 un farmaco ad azione analgesica e antipiretica largamente utilizzato sia da solo sia in associazione ad altre sostanze, ad esempio nei comuni preparati da banco per le forme virali da raffreddamento, o nei farmaci destinati al trattamento del dolore acuto e cronico. In Italia \u00e8 conosciuto maggiormente col nome commerciale di Tachipirina\u00ae, ma il farmaco \u00e8 noto anche con molti altri nomi.\nStoria.\nIl paracetamolo fu sintetizzato per la prima volta nel 1878 da Harmon Northrop Morse per riduzione di \"p\"-nitrofenolo con stagno in acido acetico glaciale, secondo la seguente reazione chimica:\ndove l'azione riducente di metallo e acido converte il \"p\"-nitrofenolo a \"p\"-amminofenolo, che viene immediatamente acetilato. Si inizi\u00f2 a utilizzarlo per fini medici solo a partire dagli anni cinquanta del XX secolo.\nInizialmente si usavano acetanilide e fenacetina, derivati dell'anilina, come antipiretici di elezione, ma essi avevano forti conseguenze tossiche sul paziente. In realt\u00e0, molti anni dopo si scopr\u00ec che i benefici effetti prodotti dall'assunzione di acetanilide o di fenacetina erano determinati dal fatto che l'organismo trasformava entrambe queste molecole in paracetamolo. Era quindi il paracetamolo la sostanza che realmente determinava l'analgesia e il calo della temperatura. Quando una sostanza farmacologicamente attiva si origina, come nel caso del paracetamolo, in seguito all'assunzione di un altro prodotto (l'acetanilide o la fenacetina), questo prodotto viene indicato come \"precursore\", mentre la sostanza che si forma viene detta \"metabolita attivo\". Il paracetamolo era dunque il metabolita attivo sia dell'acetanilide, sia della fenacetina.\nRispetto ai suoi precursori, non pi\u00f9 usati in farmacologia, il paracetamolo presentava due vantaggi importanti: \n1) non \u00e8 tossico (a dosi normali);\n2) \u00e8 pi\u00f9 facile da sintetizzare.\nRispetto ai FANS, inoltre, non presenta gastrolesivit\u00e0 e nefrotossicit\u00e0.\nDal 1949 il paracetamolo ha iniziato a essere usato come farmaco; \u00e8 l'unico analgesico derivato dall'anilina che si continui a usare in clinica.\nSomministrazione e biodisponibilit\u00e0.\nIl paracetamolo pu\u00f2 essere somministrato attraverso diverse vie e presenta un'elevata biodisponibilit\u00e0, che non subisce importanti cambiamenti, eccezion fatta per i casi di epatopatia cronica. A livello del fegato, infatti, la molecola viene trasformata in un metabolita che \u00e8 tossico per il tessuto epatico. Alle dosi comunemente impiegate, tuttavia, i rischi di epatotossicit\u00e0 sono nulli, tanto che l'utilizzo di paracetamolo non \u00e8 controindicato in et\u00e0 pediatrica, n\u00e9 in gravidanza.\nL'effetto analgesico compare prontamente (circa 11 minuti) dopo la somministrazione orale e l'emivita del farmaco \u00e8 di 1-4 ore.\nLa dose massima raccomandata (Farmacopea statunitense) \u00e8 di 4 grammi al giorno e la singola dose non deve superare il grammo, mentre la Farmacopea Ufficiale italiana raccomanda l'assunzione di non pi\u00f9 di 3 grammi al giorno. Pur con le dovute cautele di riduzione della dose nei soggetti che presentano una compromissione della funzionalit\u00e0 epatica, il paracetamolo \u00e8 considerato un trattamento di prima linea nella terapia farmacologica del dolore ed \u00e8 posizionato al primo gradino nella scala OMS del trattamento del dolore cronico.\nMeccanismo d'azione.\nIl paracetamolo ha una scarsa affinit\u00e0 per le ciclossigenasi 1 e 2 (COX-1 e COX-2) ed \u00e8 alla base di un'attivit\u00e0 antinfiammatoria molto debole.\nSi pensa (Graham GG, Scott KF 2005) che l'azione antinfiammatoria sia attribuibile a un'inibizione debole della via di sintesi delle prostaglandine. \"In vivo,\" cio\u00e8 quando la concentrazione di acido arachidonico \u00e8 bassa (&lt;5 \u00b5mol/L), la produzione di prostaglandine \u00e8 determinata in maggior parte dalla COX-1 e in minor parte dalla COX-2. In condizioni fisiologiche e a dosi terapeutiche di paracetamolo, la sua debole azione inibitoria sulla COX-1, che catalizza la biosintesi predominante a bassa velocit\u00e0, diventa quindi significativa e produce gli effetti di blanda riduzione dell'infiammazione osservati \"in vivo\".\nAl di fuori dell'inibizione della COX-1, sembra che esista una terza isoforma di ciclo-ossigenasi espressa a livello cerebrale (COX-3) che potrebbe essere il bersaglio preferenziale del paracetamolo e di altri antipiretici.\nL'inibizione di questo enzima, che \u00e8 stato dimostrato essere una variante molecolare della COX-1, potrebbe dar conto di una parte degli effetti analgesici e antifebbrili centrali mediati dal paracetamolo nell'uomo, dato che nel ratto non sembrano essere importanti.\nL'azione analgesica \u00e8 invece dovuta al metabolita AM404.\nEffetti tossicologici.\nUn rischio correlato con il suo utilizzo \u00e8 rappresentato dalla sua presenza in diversi medicinali, sia come unica sostanza sia in associazione, e ci\u00f2 conduce spesso al sovradosaggio. Dosi superiori a quattro grammi di sostanza al giorno (riferito a un adulto del peso di 80\u00a0kg o pi\u00f9) sono considerate pericolose per la salute, con una tossicit\u00e0 che si rivolge verso il fegato con effetti potenzialmente fatali. Una dose di 10 - 15 grammi \u00e8 letale, in quanto porta a un'epatite fulminante (in relazione alla suscettibilit\u00e0 del singolo soggetto anche quantit\u00e0 inferiori del 50% possono essere fatali). Per questo motivo, il dosaggio giornaliero massimo raccomandato negli alcolisti non deve superare i 2,5 grammi al giorno.\nTossicit\u00e0 epatica.\nIl paracetamolo viene metabolizzato dalle cellule della zona 3 dell'acino epatico. In queste cellule c'\u00e8 una concentrazione elevata di citocromo P450, il quale trasforma il paracetamolo in \"N\"-acetilbenzochinoneimmina, un composto molto reattivo e tossico, che colpisce soprattutto le proteine epatiche. La tossicit\u00e0 della \"N\"-acetilbenzochinoneimmina \u00e8 strettamente correlata alla presenza sull'anello di due doppi legami: uno con l'azoto e l'altro con l'ossigeno.\nAnche le cellule della zona 1 dell'acino epatico potrebbero coniugare il paracetamolo con glutatione (GSH) e formare un \"glutatione-coniugato\", facilmente eliminabile, ma, poich\u00e9 la concentrazione di glutatione nelle cellule della zona 1 \u00e8 bassa, agisce principalmente il citocromo P450 della zona 3.\nIn generale la tossicit\u00e0 di questa sostanza \u00e8 legata al limitato potere detossificante del GSH; in caso di ingestione eccessiva, il paracetamolo porta necrosi delle cellule epatiche in 3-5 giorni.\nTossicit\u00e0 renale.\nNel caso di avvelenamento da sovradosaggio, il paracetamolo \u00e8 potenzialmente tossico per il rene.\nAntidoti.\nIn casi di avvelenamento si utilizza come antidoto l'acetilcisteina in dosi elevate (140\u00a0mg/kg come dose di carico seguita da 70\u00a0mg/kg ogni 4 ore), oppure glutatione ridotto (GSH) in endovena.\nGravidanza e allattamento.\nStudi clinici effettuati sull'uomo non hanno evidenziato effetti teratogeni o fetotossici. La Food and Drug Administration (FDA) ha inserito il paracetamolo in classe B per l'uso dei farmaci in gravidanza. La classe B comprende i farmaci i cui studi riproduttivi sugli animali non hanno mostrato un rischio per il feto e per i quali non esistono studi controllati sull'uomo oppure farmaci i cui studi sugli animali hanno mostrato un effetto dannoso (oltre a un decremento della fertilit\u00e0) che non \u00e8 stato confermato con studi controllati in donne nel I trimestre e per i quali non c'\u00e8 evidenza di danno nelle fasi avanzate della gravidanza.\nIl paracetamolo \u00e8 escreto nel latte materno in quantit\u00e0 clinicamente non rilevanti. Sulla base dei dati di letteratura medica disponibili, l'uso del paracetamolo nelle donne che allattano al seno non \u00e8 controindicato.\nDiffusione e commercio.\nNomi.\nIl nome pi\u00f9 utilizzato negli Stati Uniti, Giappone, Canada, Venezuela, Colombia e Iran \u00e8 \"Acetaminophen\". Nella letteratura scientifica internazionale, il nome generico maggiormente utilizzato \u00e8 \"paracetamol\".\nEntrambi i nomi sono derivati dal nome della molecola: \"para\"-acetylaminophenol e \"para\"-acetylaminophenol. \nIn alcuni contesti viene utilizzata l'abbreviazione APAP, da Acetyl-Para-AminoPhenol.\nCosto.\nIl prezzo all'ingrosso nei paesi in via di sviluppo nel 2016 era meno di $ 0,01 per dose. Negli Stati Uniti, nel 2016, costava circa $ 0,04 per dose.\nIn Europa il prezzo varia da nazione a nazione: dieci dosi del generico economico costavano \u20ac 0,54 in Portogallo, \u20ac 0,91 in Francia e \u20ac 1,97 in Germania.\nVolumi di utilizzo.\nNel 2019, \u00e8 stato il 17\u00ba farmaco pi\u00f9 prescritto negli Stati Uniti, oltre 29 milioni di volte."}
{"id": "235761", "revid": "227910", "url": "https://it.wikipedia.org/wiki?curid=235761", "title": "Evangeliario dell'Incoronazione", "text": "L'Evangeliario dell'Incoronazione, conservato nel Kunsthistorisches Museum di Vienna, forse venne realizzato da artisti stranieri, greci o romani educati in scuole greche, ad Aquisgrana nel 793 circa.\nL'opera venne trovata da Ottone III, in occasione dell'apertura della tomba di Carlo Magno ad Aquisgrana nell'anno 1000, nel sepolcro imperiale. Rimase poi nel tesoro della cattedrale di Aquisgrana fino al 1794.\nIl testo, scritto con inchiostro d'oro e d'argento su pergamena purpurea, si struttura su un'unica colonna. All'inizio sono sedici cartaglorie, mentre in cima alle rispettive sezioni sono le figure degli evangelisti, incorniciati da una cornice d'argento con bordi dorati, scanalata e ornata con palmette. \nQueste figure sono abbastanza singolari rispetto alla miniatura immediatamente precedente, rappresentano una fase dell'arte della miniatura carolingia che viene fatta coincidere con la committenza del figlio di Carlo Magno, Ludovico il Pio, dove per la prima volta si cerc\u00f2 di penetrare l'arte antica anche riproducendone i caratteri stilistici. \nNegli evangelisti il colore denso e pastoso crea un volume reale, una vera plasticit\u00e0 evidenziata anche dai realistici panneggi, probabilmente ispirati a figure di filosofi seduti di opere ellenistiche che ancora circolavano in Oriente. \nLa figura massiccia di Giovanni evangelista per esempio, avvolta in una tunica bianca e toga, siede su un trono all'interno di questa cornice mentre con la penna nella mano destra indica il libro ancora chiuso, che tiene nella sinistra. con sullo sfondo un bosco scuro in fiamme davanti al firmamento blu."}
{"id": "235767", "revid": "56620", "url": "https://it.wikipedia.org/wiki?curid=235767", "title": "Evangeliario di Xanten", "text": "L'Evangeliario di Xanten, ora conservato a Bruxelles alla Biblioteca reale del Belgio, risale agli inizi del IX secolo ed \u00e8 stato prodotto nell'ambito della Scuola di Corte di Carlomagno. Esso presenta come unica illustrazione la \"Maiestas Domini\" al di sopra dei quattro evangelisti.\nIl manoscritto \u00e8 uno degli esempi pi\u00f9 espliciti di quello che \u00e8 stato definito \"Rinascimento carolingio\". Le illustrazioni in alcuni tratti mostrano infatti una particolare devozione ed apertura al mondo classico, tanto da imitarne i modelli.\nIn esso \u00e8 rilegato anche un foglio con una immagine singola di un evangelista al centro della pagina di pergamena e colorata di porpora, senza alcuna cornice che delimiti lo spazio intorno. \nL'evangelista seduto su un basso sgabello, sistemato diagonalmente; \u00e8 visto di profilo con davanti il vangelo aperto sostenuto da un leggio. \nLa plasticit\u00e0 della figura viene resa grazie all'accentuato chiaroscuro. Questa pagina fu realizzato probabilmente durante il regno di Ludovico il Pio ad Aquisgrana."}
{"id": "235769", "revid": "88740", "url": "https://it.wikipedia.org/wiki?curid=235769", "title": "Dersu Uzala - Il piccolo uomo delle grandi pianure", "text": "Dersu Uzala \u00e8 un film del 1975, diretto da Akira Kurosawa.\nPellicola di produzione russo-nipponica tratta dai libri biografici, il primo col titolo omonimo del 1923 e l'altro intitolato \"Nel profondo Ussuri\", scritti dall'esploratore russo Vladimir Klavdievi\u010d Arsen'ev, in cui sono riportate notizie circa le sue numerose esplorazioni nel Sichot\u0117-Alin', una regione della Siberia, risalenti ai primi anni del XX secolo.\nTrama.\n1910: Il film inizia in un'area al limite di una citt\u00e0 in costruzione nella foresta disboscata, dove il dottor Arsen'ev cerca una tomba; la tomba di Dersu Uzala.\nIl film quindi \u00e8 raccontato per flashback delle precedenti esplorazioni di Arsen'ev, prima che fosse costruito il villaggio.\n1902: Gli uomini di una spedizione topografica, guidati dal Capitano Arsen'ev, incontrano un nomade, appartenente al gruppo etnico Hezhen, chiamato Dersu Uzala, originario di quei luoghi, che accetta di far loro da guida in quei territori impervi. Inizialmente visto come un rozzo ed eccentrico vecchio, Dersu guadagna il rispetto dei soldati grazie alla sua grande intelligenza, il suo istinto, l'acuto senso di osservazione e la sua profonda umanit\u00e0. \nDersu Uzala salva le vite del Capitano Arsen'ev e di uno dei suoi uomini per ben due volte. Fra i due nasce una grande amicizia. Alla fine della spedizione lascer\u00e0 i soldati presso i binari della ferrovia e ritorner\u00e0 nuovamente nella foresta.\nCinque anni dopo nel 1907, i due amici si incontrano di nuovo nella foresta, durante una nuova spedizione di Arsen'ev. Dersu si unir\u00e0 nuovamente al drappello. In quest'ultimo periodo Dersu \u00e8 invecchiato, ma soprattutto \u00e8 diventato miope e non riesce pi\u00f9 a centrare le sue prede e perci\u00f2 non \u00e8 pi\u00f9 in grado di cacciare. \nArsen'ev, preoccupato che non riesca pi\u00f9 a sopravvivere nella foresta, lo porta a casa sua, nella citt\u00e0 di Chabarovsk, dove risiede con la sua famiglia. Dersu ben presto si rende conto che non pu\u00f2 adattarsi alla vita della citt\u00e0, perci\u00f2 un giorno chiede al capitano che lo lasci libero di abbandonare la citt\u00e0 e di tornare nella foresta. Cos\u00ec l'amico decide di lasciarlo andare dopo avergli regalato un bellissimo fucile, con un mirino potente che possa aiutarlo a vedere coi suoi deboli occhi.\nQualche tempo dopo, Arsen'ev riceve un telegramma che lo informa del ritrovamento del corpo di uno Hezhen non riconosciuto, che tuttavia aveva con s\u00e9 il suo biglietto di visita, e viene invitato a riconoscere il corpo. Arsen'ev dichiara alla polizia che si trattava di \"Dersu Uzala, cacciatore\". Un poliziotto gli fa notare che non era stata trovata nessun'arma da caccia vicino al corpo: Dersu era stato ucciso per rubargli il fucile, che Arsen'ev gli aveva regalato nel momento del loro congedo."}
{"id": "235771", "revid": "1543377", "url": "https://it.wikipedia.org/wiki?curid=235771", "title": "Glossa", "text": "La glossa, nel mondo antico, era l'interpretazione di parole oscure (perch\u00e9 ermetiche o cadute in disuso) attraverso altre pi\u00f9 comprensibili, ossia attraverso il linguaggio corrente. Aristotele nel ventunesimo capitolo della Poetica descrive la glossa come un tipo di nome, distinto da quello comune, usato da un gruppo di parlanti differente rispetto a quello di riferimento e quindi desueto per questi ultimi. In seguito, a cominciare dal XII secolo d.C., la glossa ha incominciato ad indicare un commento ad un testo giuridico e glossatore era lo studioso che la elaborava.\nIn linguistica e filologia, invece, le glosse sono dei termini isolati che compaiono nei testi antichi affiancati da una spiegazione del loro significato, sia ad opera degli stessi autori di tali testi, sia per mano di autori e commentatori successivi (glossatori). Per molte lingue antiche estinte, tutto ci\u00f2 che se ne conosce consiste nelle glosse tramandate da qualche autore. Alcuni di essi, come Esichio di Alessandria raccolsero le loro glosse in un'opera complessiva (\"glossario\", antenato dei moderni dizionari).\nLe origini.\nIl divieto di Giustiniano I di elaborare commenti complessivi sulle raccolte di leggi \u00e8 stato condensato nella frase \"Le basi per ogni nuovo diritto devono essere nel Diritto\". Anche nelle pagine di Ludovico Antonio Muratori (\"Dei difetti della giurisprudenza\") si legge che Giustiniano intendeva \"riserbare tutto lo studio degli avvocati e giusdicenti al solo testo delle leggi (...)\" cancellando \"la sterminata folla di tutti i suoi interpreti, trattatisti, e consulenti\". L'assoluto divieto di revisione del testo fu posto da Giustiniano per assicurare una (pretesa) immutabilit\u00e0 degli antichi codici: la \"ratio juris\" storicamente necessitata era quella di garantire la pi\u00f9 lunga e duratura osservanza delle leggi.\nPeraltro, nella Novella 146, del 553, l'imperatore Giustiniano proibiva anche l'uso e lo studio del \"Talmud\" e della legge orale \"(deuterosis)\" in genere. Questo perch\u00e9 il mondo giuridico del Talmud \u00e8 basato su discussioni serrate costruite sui testi della tradizione e sulla logica; nulla \u00e8 considerato fuori discussione, tutto \u00e8 sottoposto al vaglio della critica fino ad arrivare alla decisione \"halakhica\". Giustiniano si spinse poi fino a sopprimere anche la giurisdizione ebraica, che era riconosciuta come autonoma da quella romana fin dal II secolo.\nParadossalmente, tutti questi divieti resero fondamentale in seguito l'opera dei glossatori. I testi giustinianei, redatti nel VI secolo, apparivano ostici e incomprensibili ad un mondo che aveva vissuto le esperienze storiche dei Longobardi, dei Franchi e delle altre dominazioni, che avevano imposto le loro regole (quasi tutte consuetudinarie e orali) ignorando il diritto romano.\nLa glossa torinese.\nLa pi\u00f9 antica opera di annotazione e interpretazione dei testi giustinianei a noi pervenuta \u00e8 la cosiddetta \"glossa torinese\", in quanto redatta su di un manoscritto delle \"Institutiones\" di Giustiniano oggi conservato a Torino. Essa risale al VI secolo.\nLa scuola di Pavia.\nTra il X e XI secolo, Pavia, allora capitale del regno d'Italia, si distingue per la sua scuola di arti liberali, cui si affianca poi una Scuola professionale di diritto franco-longobardo. La scuola si trovava presso il palazzo Reale, complesso che si strutturava su un vasto insieme di edifici, i quali non solo ospitava la corte del sovrano, ma anche l\u2019amministrazione del regno e, in particolare, il suo principale tribunale. Verosimilmente la scuola nacque quindi per formare i giudici regi. Suoi esponenti pi\u00f9 illustri furono:\nLa Scuola di Pavia compie studi sugli Editti longobardi e sul \"Capitulare italicum\".\nGli studi sono compiuti in una raccolta ordinata cronologicamente nota come \"Liber papiensis\". Successivamente, il complesso normativo \u00e8 riorganizzato sistematicamente a imitazione del Codice giustinianeo, nella \"Lex Longobarda\". I testi normativi sono corredati di formule per facilitarne l'applicazione nella pratica dei tribunali.\nAlla scuola pavese sono attribuiti anche:\nIl capolavoro della scuola pavese \u00e8 per\u00f2 la \"Expositio ad Librum Papiensem\", commento analitico del \"Liber Papiensis\". Da quest'opera emerge un certo interesse per il diritto romano, utilizzato come diritto sussidiario. L\"'Expositio ad librum papiensem\" ricapitola l'insegnamento impartito dai maestri di Pavia e ne tramanda le dispute, specie quelle tra \"antiqui\" e moderni. La versione che ci \u00e8 pervenuta risale al 1070 circa.\nLa glossa bolognese.\nTra il XI ed il XII secolo, grazie ad Irnerio, si elev\u00f2 a Bologna uno studio approfondito del Diritto giustinianeo. Si faceva, per il tramite delle glosse, una vera e propria analisi del testo. Quella che viene detta la Scuola di Bologna diede vita ad uno studio ad altissimo livello dei testi giuridici producendo un'enorme mole di testi, talvolta contraddittori. Nel XIII secolo Accursio, allievo di Azzone Soldanus, fece un'opera di organizzazione e razionalizzazione di questi testi nell'opera detta \"Magna glossa\" o \"glossa ordinaria\".\nSi dice che i glossatori siano stati i migliori studiosi del Corpus iuris giustinianeo perch\u00e9 si relazionavano ad esso senza coscienza storica, cio\u00e8 in piena obiettivit\u00e0 e come se il tempo non fosse passato.\nI glossatori bolognesi godevano di grande prestigio sociale: ne \u00e8 una testimonianza la presenza, in una citt\u00e0 senza statue, di quelle che vengono chiamate le \"tombe dei glossatori\", in piazza Malpighi, sul retro della chiesa bolognese di San Francesco. Uno dei sepolcri appartiene ad Accursio ed al figlio Francesco, gli altri al giurista Odofredo e a Rolandino de' Romanzi. Anche in piazza San Domenico \u00e8 presente una tomba dedicata al giurista Rolandino de' Passeggeri.\nLa glossa di Poppi.\nLa glossa di Poppi (Toscana), scritta tra l'XI e il XII secolo, cita anche il Digesto, seppure in modo vago e impreciso.\nLa glossa di Casamari.\nPiccole citazioni del Digesto sono presenti anche nella glossa di Casamari, proveniente dall'abbazia di Casamari.\nLa glossa coloniense.\nLa glossa di Colonia \u00e8 attribuita dal Fitting - studioso tedesco di storia del diritto di fine Ottocento - alla scuola di diritto longobardo-franco di Pavia e in particolare al longobardista Gualcosio (Walcausius), uno dei pi\u00f9 noti maestri pavesi (insieme a Bagelardo e a Bonfiglio): vi si citano infatti le citt\u00e0 di Milano e Pavia. La sua importanza deriva dal fatto che il testo Gualcasiano, fu il primo accostamento da parte della scuola pavese al Diritto giustinianeo. Da quanto si evince dal testo il Ius Romanorum venne preso ad esempio dalla societ\u00e0 medievale, consacrando il diritto romano come \"Ius Generalis\", visione che pi\u00f9 tardi verr\u00e0 riconosciuta con la denominazione di Diritto comune.\nLa glossa di Bamberga.\nLa glossa \"Bambergensis\" \u00e8 un manoscritto di Bamberga in Baviera.\nLe glosse di Reichenau.\nLe glosse di Reichenau, annotate sui margini di una copia della Bibbia \"Vulgata\" (scritta in latino classico ma destinata al volgo), forniscono indizi sul vocabolario del tardo latino volgare in Francia, suggerendo che le parole della Bibbia del IV secolo non erano pi\u00f9 immediatamente comprese nell'VIII secolo, quando probabilmente furono scritte le glosse. Queste ultime, quindi, dimostrano le tipiche differenze di vocabolario tra il latino classico ed il latino volgare nelle lingue gallo-romanze."}
{"id": "235776", "revid": "104458", "url": "https://it.wikipedia.org/wiki?curid=235776", "title": "Pernilla Wiberg", "text": "Sciatrice polivalente, \u00e8 stata l'atleta di punta della nazionale svedese negli anni 1990; nel suo palmar\u00e8s vanta, tra l'altro, due ori olimpici, quattro ori iridati, una Coppa del Mondo generale e una di specialit\u00e0. \u00c8 stata portabandiera della Svezia durante la cerimonia di apertura dei XVII Giochi olimpici invernali di ed \u00e8 una dei pochi atleti ad avere vinto almeno una gara di Coppa del Mondo in ognuna delle specialit\u00e0 dello sci alpino.\nBiografia.\nCarriera sciistica.\nStagioni 1987-1993.\nLa Wiberg esord\u00ec in campo internazionale in occasione dei Mondiali juniores di Hemsedal/S\u00e4len 1987; in Coppa del Mondo ottenne il primo piazzamento di rilievo il 13 marzo 1990 a Vemdalen in slalom speciale (5\u00aa) e il primo podio il 18 marzo seguente a \u00c5re nella medesima specialit\u00e0 (3\u00aa). Sempre in slalom speciale colse anche la prima vittoria nel circuito, il 7 gennaio 1991 a Bad Kleinkirchheim; ai successivi Mondiali di Saalbach-Hinterglemm 1991, suo debutto iridato, vinse la medaglia d'oro nello slalom gigante e si classific\u00f2 6\u00aa nello slalom speciale. Quell'anno, dopo aver conseguito cinque podi (tre le vittorie), chiuse la stagione di Coppa del Mondo al 7\u00ba posto nella classifica generale, al 3\u00ba in quella di slalom gigante e al 2\u00ba in quella di slalom speciale (a 4 punti dalla vincitrice Petra Kronberger).\nEsord\u00ec ai Giochi olimpici invernali ad , dove vinse la medaglia d'oro nello slalom gigante, si piazz\u00f2 12\u00aa nel supergigante e non complet\u00f2 lo slalom speciale. Nella stessa stagione in Coppa del Mondo ottenne nuovamente cinque podi (una vittoria), fu 5\u00aa nella classifica generale e ancora 2\u00aa in quella di slalom speciale (a 66 punti da Vreni Schneider). La successiva stagione 1992-1993 fu segnata da un grave infortunio (rottura di un legamento del ginocchio) patito all'inizio di gennaio, che le imped\u00ec di partecipare ai Mondiali di Morioka e di completare l'annata di Coppa del Mondo, nella quale aveva comunque gi\u00e0 ottenuto due podi con una vittoria.\nStagioni 1994-1996.\nAi XVII Giochi olimpici invernali di , dopo esser stata portabandiera della Svezia durante la cerimonia di apertura, vinse la medaglia d'oro nella combinata e si classific\u00f2 9\u00aa nella discesa libera e 4\u00aa sia nel supergigante, sia nello slalom speciale; non termin\u00f2 invece lo slalom gigante. In quella stagione in Coppa del Mondo conquist\u00f2 dodici podi (quattro le vittorie) e vinse la classifica di combinata; fu invece 2\u00aa sia nella classifica generale sia in quella di slalom speciale, superata in entrambe da Vreni Schneider rispettivamente di 313 e di 200 punti.\nAnche nella successiva stagione 1994-1995 si aggiudic\u00f2 la classifica di combinata e fu 2\u00aa in quella di slalom speciale (superata ancora dalla Schneider, di 205 punti); i suoi podi furono quattro (due le vittorie) e nella classifica generale chiuse al 6\u00ba posto. Nella stagione 1995-1996 in Coppa del Mondo la Wiberg, dopo esser salita sei volte sul podio (due le vittorie), fu 8\u00aa nella classifica generale e 3\u00aa in quella di slalom speciale; ai Mondiali della Sierra Nevada la sciatrice di Norrk\u00f6ping riusc\u00ec ad aggiudicarsi due medaglie d'oro, nello slalom speciale e nella combinata, e si classific\u00f2 21\u00aa nella discesa libera, 9\u00aa nel supergigante e 18\u00aa nello slalom gigante.\nStagioni 1997-1998.\nNella stagione 1996-1997 la Wiberg domin\u00f2 la Coppa del Mondo: vinse nove gare, sal\u00ec diciotto volte sul podio e si aggiudic\u00f2 le due coppe di cristallo della sua carriera, nella classifica generale (con 536 punti di vantaggio sulla seconda classificata, Katja Seizinger) e in quella di slalom speciale (con 352 punti in pi\u00f9 della seconda, Claudia Riegler), e s'impose anche in quella della combinata. Inoltre vincendo la discesa libera del 12 marzo a Vail entr\u00f2 nel ristretto novero degli sciatori capaci di vincere almeno una gara di Coppa del Mondo in ognuna delle specialit\u00e0 dello sci alpino. Ai Mondiali di Sestriere di quell'anno increment\u00f2 poi il suo palmar\u00e8s con la medaglia di bronzo nella discesa libera; si classific\u00f2 inoltre 7\u00aa nel supergigante, 6\u00aa nello slalom gigante e non complet\u00f2 la seconda manche dello slalom speciale.\nAll'inizio della stagione 1997-1998 a S\u00f6lden la sciatrice si ruppe nuovamente i legamenti del ginocchio destro; la sua partecipazione alla Coppa del Mondo fu cos\u00ec limitata alle gare disputate tra met\u00e0 dicembre e fine gennaio, durante le quali non ottenne alcun piazzamento a podio (in classifica generale risult\u00f2 35\u00aa). Prese comunque parte ai XVIII Giochi olimpici invernali di , dove vinse la medaglia d'argento nella discesa libera, si classific\u00f2 14\u00aa nel supergigante, 11\u00aa nello slalom gigante e non termin\u00f2 lo slalom speciale e la combinata.\nStagioni 1999-2002.\nLa stagione 1998-1999 fu l'ultima che vide la Wiberg competere ai massimi livelli dello sci alpino. In Coppa del Mondo sal\u00ec sul podio in cinque occasioni, con una vittoria, e chiuse l'annata al 5\u00ba posto nella classifica generale e al 2\u00ba in quella di slalom speciale (nella quale fu superata da Sabine Egger di 10 punti). Ai Mondiali di Vail/Beaver Creek vinse invece le sue ultime medaglie iridate, l'oro nella combinata e l'argento nello slalom speciale, e si piazz\u00f2 18\u00aa nella discesa libera, 9\u00aa nel supergigante e 4\u00aa nello slalom speciale.\nIl 18 dicembre 1999 ottenne a Sankt Moritz in discesa libera la sua ultima vittoria in Coppa del Mondo, mentre nella stagione successiva partecip\u00f2 ai suoi ultimi Mondiali, Sankt Anton am Arlberg 2011 (18\u00aa nella discesa libera, 7\u00aa nel supergigante). Si conged\u00f2 dalle competizioni al termine della stagione 2001-2002, durante la quale sal\u00ec per l'ultima volta sul podio in Coppa del Mondo (2\u00aa nella discesa libera di Saalbach-Hinterglemm dell'11 gennaio) e disput\u00f2 le sue ultime Olimpiadi, (14\u00aa nella discesa libera, 12\u00aa nel supergigante). Quelle gare olimpiche rappresentarono il congedo dal Circo bianco della Wiberg, che si ritir\u00f2 definitivamente in occasione di uno slalom speciale valido come gara FIS disputato a Lindvallen il 13 aprile seguente.\nCarriera dirigenziale.\nFu presidente della commissione atleti della Federazione Internazionale Sci dal 1998 al 2002, l'anno del suo ritiro, quando fu eletta al Comitato Olimpico Internazionale; il suo mandato scadde nel 2010. In seguito ha lavorato per il comitato promotore della candidatura di Annecy per la selezione della citt\u00e0 organizzatrice dei XXIII Giochi olimpici invernali, poi assegnati a Pyeongchang, e ha fatto parte del gruppo di lavoro della FIS per la ricerca sui materiali e sulla sicurezza.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nKB = combinata\nRiconoscimenti.\nNel 1991 ricevette la Medaglia d'oro dello \"Svenska Dagbladet\", il premio assegnato dal quotidiano \"Svenska Dagbladet\" al miglior sportivo svedese dell'anno. , attribuito dalla sezione sportiva della Sveriges Radio AB (canale radiofonico pubblico svedese). ."}
{"id": "235777", "revid": "697352", "url": "https://it.wikipedia.org/wiki?curid=235777", "title": "Dersu Uzala", "text": ""}
{"id": "235779", "revid": "363629", "url": "https://it.wikipedia.org/wiki?curid=235779", "title": "Commixtio sanguinis", "text": ""}
{"id": "235780", "revid": "1543377", "url": "https://it.wikipedia.org/wiki?curid=235780", "title": "Nsa Isong", "text": "Il Nsa Isong \u00e8 un gioco da tavolo astratto della famiglia dei mancala; si tratta di una variante Wari giocata nella regione del Calabar, in Nigeria, da una popolazione nota come Efik. Un gioco quasi identico viene chiamato Ba-awa o Nam-Nam dai Twi, una popolazione Akan del Ghana, J\u00e8rin-j\u00e8rin dagli Yoruba (ancora Nigeria) e Round-and-Round ad Antigua. Alcune di queste popolazioni giocano anche al Wari, e considerano questa variante pi\u00f9 adatta a donne e bambini. Molto simile al Nsa Isong \u00e8 anche un gioco diffuso presso i cacciatori di teste del Borneo, lo Aw-li On-nam Ot-tjin.\n\"Nota: per maggiori informazioni sulla terminologia usata in questa voce, vedi mancala o Wari.\"\nRegole.\nTavoliere e disposizione iniziale.\nIl Nsa Isong si gioca con gli stessi elementi del Wari (un tavoliere 2x6 con 48 semi) e la disposizione iniziale dei semi \u00e8 la stessa (4 per buca). Inizialmente, ciascun giocatore \"possiede\" le buche della fila pi\u00f9 vicina. I tavolieri spesso prevedono due granai, utilizzati solo per contenere i pezzi catturati durante il gioco.\nTurno.\nAl proprio turno, il giocatore preleva tutti i semi da una delle proprie buche e li semina in senso antiorario sul tavoliere. La semina \u00e8 \"con staffetta\"; in altre parole, se l'ultimo seme cade in una buca occupata, il giocatore preleva tutti i semi da quella buca e procede con la semina (a meno che l'ultimo seme non sia caduto in una buca che ne conteneva esattamente 3; vedi).\nSe durante la semina un seme viene deposto in una buca che ne conteneva 3 (portando il numero dei semi totali a 4, ovvero ristabilendo la situazione di inizio partita), tutti i semi della buca vengono immediatamente catturati e messi da parte dal giocatore che possiede la buca, con una sola eccezione: i semi nella buca in cui \u00e8 stato deposto l'ultimo seme di una semina vengono sempre catturati dal giocatore che ha fatto la mossa, indipendentemente da chi possiede la buca. Questo tipo di cattura termina il turno; poich\u00e9 i semi nella buca vengono catturati, infatti, non \u00e8 possibile procedere con la semina a staffetta come negli altri casi.\nVariante Ba-awa.\nNel Ba-awa (o j\u00e9rin-j\u00e9rin), tutti i semi catturati in un turno (secondo le regole appena descritte) sono presi dal giocatore di turno (indipendentemente da chi possiede le rispettive buche).\nVittoria.\nQuando un giocatore non \u00e8 pi\u00f9 in condizione di giocare, i semi restanti vengono catturati dal suo avversario. Chi ha catturato pi\u00f9 semi vince la partita. In genere, anche in queste varianti del Wari vale la regola del \"dar da mangiare\". In altre parole, se un giocatore rimane senza semi alla fine del proprio turno, il suo avversario \u00e8 tenuto, se possibile, a fare una mossa che porti qualche seme nelle case del giocatore rimasto senza. Un giocatore si considera quindi sconfitto solo se le sue case sono vuote \"all'inizio\" del suo turno.\nPartite multiple.\nI giocatori possono accordarsi in anticipo sul numero di partite da giocare, e stabilire che il vincitore finale \u00e8 quello che ha vinto pi\u00f9 partite. In questo caso, all'inizio di ogni nuova partita, il numero di buche che ciascun giocatore \"possiede\" dipende da quanti semi ha catturato nella partita precedente. Un giocatore che ha catturato solo 16 semi, per esempio, inizier\u00e0 la partita successiva in una situazione di svantaggio, possedendo solo 4 buche, contro le 8 dell'avversario."}
{"id": "235783", "revid": "124384451", "url": "https://it.wikipedia.org/wiki?curid=235783", "title": "Last Exile", "text": " \u00e8 una serie televisiva anime giapponese creata dallo studio Gonzo. \u00c8 caratterizzata da un team di produzione guidato dal regista Koichi Chigira, dal character designer Range Murata e dallo scenografo Mahiro Maeda. I tre avevano gi\u00e0 lavorato insieme in \"Blue submarine no. 6\", uno dei primi anime in CG. \"Last Exile\" \u00e8 stato trasmesso in prima visione su TV Tokyo il 7 aprile 2003 ed \u00e8 andato avanti per ventisei episodi sino alla sua conclusione avvenuta il 29 settembre 2003.\nLa storia \u00e8 ambientata nell'immaginario mondo di Prester, dove gli abitanti utilizzano veicoli aerei conosciuti come vanship come mezzo di trasporto. In questo mondo, diviso da un eterno conflitto tra le nazioni di Anatore e di Disith, il corriere del cielo Claus Valca e l'amica meccanica Lavie Head devono consegnare una ragazza che \u00e8 la chiave per unire le due fazioni e svelare il mistero del leggendario Exile. Sebbene Prester in s\u00e9 non sia una rappresentazione della Terra, \u00e8 dotato di una tecnologia che ricorda il XIX secolo in Europa, agli albori della rivoluzione industriale. Molti dei suoi disegni sono stati ispirati anche dai progressi tecnologici della Germania durante il periodo tra le due guerre.\n\"Last Exile\" \u00e8 stato pubblicato in lingua inglese dalla Geneon Entertainment (all'epoca Pioneer Entertainment) nel giugno 2003, due mesi dopo l'inizio delle trasmissioni in Giappone. In Italia la serie \u00e8 stata trasmessa da MTV nel 2004 e ritrasmessa nell'autunno del 2005.\nLast Exile \u00e8 in s\u00e9 anche il nome della serie iniziata con l'omonimo anime del 2003, e poi proseguita con il manga ed anime del 2011 \"Last Exile ~Ginyoku No Fam~\" (noto nei paesi anglofoni come Last Exile: Fam, The Silver Wing) e con il manga \"Last Exile - Sunadokei no Tabibito\" (Last Exile: Travelers from the Hourglass in inglese), anch'esso del 2011; \"Last Exile - Sunadokei no Tabibito\" \u00e8 una breve opera che fa da estensione al primo \"Last Exile\", in quanto narra della vita sulla Terra dei protagonisti del primo anime, mentre \"Last Exile ~Ginyoku No Fam~\" \u00e8 incentrata sulle avventure sempre sul pianeta Terra di altri protagonisti della serie, bench\u00e9 alcuni personaggi di \"Last Exile\" siano coinvolti.\nTrama.\n\"Last Exile\".\nLa storia ruota intorno al pilota quindicenne Claus Valca, ed alla navigatrice Lavie Head, che volano con la loro vanship come corrieri del cielo nella nazione di Anatoray. Anche se di solito accettano missioni di difficolt\u00e0 relativamente bassa, un giorno si trovano costretti a portare a termine la missione di un corriere morto. La missione, valutata sette stelle su dieci come difficolt\u00e0, \u00e8 quella di portare una giovane ragazza di nome Alvis Hamilton presso la misteriosa corazzata Silvana. Nonostante le loro paure, Claus e Lavie consegneranno Alvis alla corazzata, ma decideranno di rimanere a bordo per proteggerla.\nClaus e Lavie sono inizialmente trattati come intrusi, ma alla fine stringeranno amicizia con l'equipaggio della Silvana. I due giovani scopriranno che la Gilda intende catturare Alvis per motivi a loro sconosciuti. Nella prima battaglia tra la Silvana e le forze di combattimento della Gilda, il membro della Gilda Dio Eraclea dimostra interesse nelle abilit\u00e0 di volo di Claus e nella sua mossa speciale, l'Immelmann turn. Volendo indagare su Claus, Dio si lascia deliberatamente catturare dalla corazzata \"Silvana\". Quindi Dio Eraclea rivela ad Alex Row, capitano della corazzata, uno dei quattro Mysterion che agiscono come una chiave per qualcosa di noto come \"Exile\".\nQuando l'ufficiale esecutivo della Silvana, Sophia Forrester, si rivela essere la figlia dell'Imperatore ed erede al trono, la giovane fa ritorno ad Anatoray su richiesta del primo ministro. Sophia eredita il trono dopo l'omicidio dell'imperatore durante un attacco a sorpresa nella capitale di Disith, e tratta per un'alleanza con Disith per catturare Exile e porre fine al controllo della gilda. Sophia rivela a Claus che Alvis \u00e8 in qualche modo legata al Mysterion, ma prima di venirne a capo, Alvis viene catturata dalla Gilda.\nDelphine Eraclea, il Maestro della Gilda, rivela che \"Exile\" \u00e8 una nave colonia usata da coloro che per primi arrivarono sul loro pianeta, ed ha intenzione di utilizzare Alvis per prendere il controllo di essa. Tuttavia, Claus ed Alvis riescono a fuggire dalla roccaforte della gilda e si riuniscono con Lavie al momento in cui iniziano gli attacchi della flotta dell'alleanza. La flotta segue l'Exile oltre il Grand Stream ed entra a Disith, sconfiggendo infine le flotte di Delphine. Dopo che Claus e Alvis recitano i quattro Mysterion, la \"Exile\" si rivela come la nave che porter\u00e0 la gente in un nuovo mondo senza conflitti.\nSottotrame.\nI rapporti affettivi tra alcuni protagonisti sono molto stretti; Claus e Lavie, Dio e Lucciola, Tatiana e Alister, Alex e Sophia, sono coppie unite da una profonda amicizia... e forse da qualcosa di pi\u00f9.\nClaus e Lavie sono cresciuti insieme, superando delle grosse difficolt\u00e0, e verso la fine della serie sono sempre pi\u00f9 vicini.\nMullin per un certo periodo ha fatto la \"corte\" a Lavie e a Tatiana, ma poi ha lasciato perdere. Verso la fine della serie inizia una nuova storia con una ragazza di Disith, Dunja Sheer, contro cui aveva finora combattuto, sembra morire nell'attacco all'unit\u00e0 Claudia della sua nave, ma compare alla fine dell'ultimo episodio con un bambino sulle spalle (uno dei fratellini di Dunja)\nDio e Lucciola sono uniti da un legame particolare, Dio considera infatti Lucciola come suo unico amico, fin dall'infanzia; quest'ultimo per\u00f2 \u00e8 stato cresciuto in modo da negare ogni sua emozione, e non si rende conto di cosa provi per il suo padrone fino alla fine. A questo sentimento d\u00e0 il nome di \"amico\".\nSophia \u00e8 chiaramente innamorata del comandante Alex, che per\u00f2 vive solo per vendicare la sua ragazza Eulice, morta nel Grand Stream per colpa di Delphine.\nTatiana e Claus, nel corso di una missione a bordo di una vanship, precipitano nel deserto, e sono costretti a vivere a stretto contatto per qualche tempo. Quando riescono a tornare a bordo della Sylvana, Lavie \u00e8 gelosa e si sente tradita da Claus.\nSophia ha baciato Claus, probabilmente durante un momento di debolezza.\nVincent Alzey, amico di lunga data di Alex, ha un debole per l'imperatrice Sophia, ma \u00e8 anche pienamente consapevole che lei \u00e8 innamorata di Alex.\nMysterion.\nI Mysterion, parti di un'unica poesia composte da una domanda e la relativa risposta, sono le quattro frasi chiave necessarie a disattivare il sistema di difesa della nave interstellare Exile, costituito dall'impenetrabile bozzolo metallico:\n\"Last Exile: Fam, The Silver Wing\".\nLa storia si svolge due anni dopo gli eventi di \"Last Exile\", \"Last Exile: Fam, The Silver Wing\" \u00e8 ambientato sulla Terra, il pianeta originale dei coloni di Prester. La nuova storia segue Fam Fan Fan e Giselle Collette, due piloti di vespa vanship che lavorano in un gruppo di pirati del cielo, che catturano e rivendono navi da guerra per sopravvivere.\nFam e Giselle finiscono in un'avventura pi\u00f9 grande di loro, quando loro ed il loro gruppo di pirati del cielo salvano Liliana \"il Grazioso Merlo\" Turan e sua sorella minore, Millia \"Il Velch Cutrettola\" Turan, principesse del regno di Turan, dalle grinfie della potente federazione Ades. La federazione, guidata dall'imperatrice S\u0101r\u0101 Augusta e dal Premier Luscinia H\u0101fez, \u00e8 in guerra contro tutte le nazioni che discendono dagli immigrati arrivati sulla Terra con la nave Exile. dato che Ades era l'unica nazione ad essere rimasta sulla Terra quando era in uno stato di caos e rovina, Luscinia ritiene che gli immigrati in esilio non abbiano alcun diritto di tornare sulla Terra dato che i loro antenati abbandonarono la Terra, quando era nel caos per poi tornare quando la Terra era l'unica alternativa, cacciando gli abitanti originari della Terra dalle loro terre. Per restituire queste terre ai loro abitanti originari, Luscinia conduce la Federazione Ades a conquistare i popoli immigrati e distruggere i loro eserciti, con il regno di Turan che fa parte di questi popoli.\nDopo che Luscinia rapisce Liliana, che ha l'abilit\u00e0 di controllare un \"Exile\", Luscinia invoca un \"Exile\" per distruggere Iglasia, la capitale di Turan, uccidendo i suoi soldati ed il re di Turan, e costringendo la resa di Turan ad Ades. Avendo perso tutto ci\u00f2 su cui contava, Millia trova rifugio fra i pirati del cielo, e Fam le promette di aiutarla a riconquistare il proprio regno.\n\"Last Exile: Travelers from the Hourglass\".\nIl manga \"Last Exile: Travelers from the Hourglass\" \u00e8 un breve sequel del primo anime \"Last Exile\", in quanto narra delle avventure sulla Terra di quei protagonisti di \"Last Exile\" che lasciarono il pianeta artificiale Prester a bordo dell'Exile, ovvero Claus, Lavie, Alvis, Tatiana, Alister, Mullin, Dunya e Holly Mad-thane. Stabilitisi in una fattoria, il gruppo si ritrova ancora una volta braccato dalla Gilda che ha sempre come obbiettivo la cattura di Alvis Hamilton. L'opera \u00e8 composta da 11 capitoli.\nAmbientazione.\nIl mondo di Prester \u00e8 abitato da due popoli: la gente del regno di Anatore e quella del regno di Disith. Su tutto regna la Gilda che ha il ruolo di fare da supervisore tra i vari contendenti durante uno scontro. I due popoli non possono comunicare facilmente tra loro a causa del Grand Stream, un tratto di cielo caratterizzato da vento fortissimo, foschia e condizioni meteorologiche impraticabili che ne rendono quasi impossibile l'attraversamento.\nIn seguito ad un brusco abbassamento della temperatura e ad un radicale cambiamento delle condizioni climatiche, l'impero di Disith decide di attraversare il Grand Stream con la sua flotta navale, ed occupare Anatore. All'inizio della storia i due regni sono ormai da tempo coinvolti in una lunga ed estenuante guerra.\nNazioni.\nAnatore \u00e8 una delle due nazioni rivali di Prestel. \u00c8 separata da Disith unicamente dal Grand Stream; le sue navi da guerra sono di colore verde come la Claimh Solais (ammiraglia della Flotta comandata dal Marchese Mad Thane, sulla quale presta servizio come fuciliere Mullin Shetland), mentre i militari vestono una divisa blu. \u00c8 inoltre la nazione natale di Claus e Lavie. L'acqua \u00e8 divenuta preziosissima a causa della grave siccit\u00e0 che ha colpito Anatore, e questa piaga si \u00e8 sommata alle altre motivazioni che hanno spinto la nazione ad entrare in guerra con Disith.\nA questa nazione appartengono anche le navi di Classe Urbanus, le prime, oltre la Silvana, a possedere una unit\u00e0 Claudia indipendente.\n\u00c8 un impero e la distinzione al suo interno tra le classi sociali \u00e8 forte, bench\u00e9 una parte degli aristocratici della nazione sia ormai decaduta.\nDisith \u00e8 l'altra nazione coinvolta nel conflitto. Le sue navi sono di colore bianco, mentre i militari vestono una divisa rossa. Questa nazione \u00e8 interamente avvolta nel ghiaccio a causa di una grave glaciazione che ha reso impossibile vivere dei frutti prodotti dalla terra spingendola ad un disperato tentativo d'invasione nei confronti della nazione rivale.\nLa Gilda \u00e8 un'organizzazione \"super partes\", unica padrona dei cieli in quanto possiede la tecnologia per sfruttare a fondo l'energia contenuta nel minerale \"CLAUDIA\". Produce e concede, ad entrambi gli schieramenti le \"UNITA' CLAUDIA\", tanto potenti che permettono alle navi di volare (senza l'ausilio di ali), si arroga il diritto di revocarne arbitrariamente il noleggio, ha il privilegio di ispezionare qualsiasi nave e di gestire l'estrazione del prezioso minerale.\nOsserva ed organizza le battaglie, vegliando sul fatto che siano rispettate le \"regole della cavalleria\" e, una volta terminati gli scontri, ne rende ufficiale il risultato. Sembra neutrale, ma in realt\u00e0 fomenta lo scontro per aumentare il suo potere, che risiede proprio nella necessit\u00e0, da parte dei contendenti, di possedere flotte aeree da guerra.\nPersonaggi.\nUn quindicenne pilota di vanship della \"Norkia Vanship Organization\". Il suo navigatore \u00e8 Lavie Head, la ragazza con cui \u00e8 cresciuto e a cui \u00e8 molto affezionato. Claus ha sempre vissuto tra i piloti: suo padre Hamilcar era un corriere famoso, che solcava i cieli insieme al padre di Lavie, George. Dopo la morte dei genitori, Claus si concentra nel suo obiettivo di diventare un pilota di vanship professionista: \u00e8 sempre molto determinato e si preoccupa di portare a termine ogni missione che accetta. \u00c8 molto protettivo nei confronti di Lavie e di Alvis. Dopo aver intuito l'importanza della Silvana, decide di restare a bordo e diventare un pilota militare.\nHamilcar Valka pu\u00f2 essere una traslitterazione del nome latino di Amilcare Barca, padre del cartaginese Annibale, celebre navigatore e \"Barca\" significa in cartaginese \"lampo\".\nRagazza quindicenne, navigatore/meccanico di vanship, lavora con Claus per la \"Norkia Vanship Organization\"; \u00e8 fiera del suo lavoro e molto orgogliosa della sua vanship. A differenza di Claus, preferisce la vita spensierata del corriere a quella del militare e non \u00e8 a suo agio sulla Silvana. \u00c8 affezionata a Claus tanto da diventare gelosa quando Tatiana si interessa a lui.\n\"Al\" \u00e8 una bambina di undici anni, il \"carico\" che Claus accetta di consegnare ad Alex, capitano della Silvana. \u00c8 ricercata dalla Gilda in quanto \"chiave\" dell'Exile, condizione di cui non sa nulla finch\u00e9 non parla con Deeo (Pronuncia Dio). Si affeziona molto a Claus e Lavie. \nFreddo e calcolatore, abile stratega, Alex \u00e8 il capitano della Silvana \"che uccide tutti\". Ha ricevuto il compito di proteggere Alvis dalla Gilda ed \u00e8 alla ricerca dei \"Mysterion\" dell'Exile. Si distacca sia da Disith che da Anatore, governando la sua nave in maniera del tutto indipendente (ed \u00e8 pertanto ricercato da entrambi i paesi). \u00c8 stato il pilota della vanship che \u00e8 poi diventata di Claus e Lavie. Ha circa 28 anni.\nHa circa diciannove anni ed \u00e8 il primo ufficiale della Silvana. \u00c8 una delle poche persone che godono della fiducia di Alex, tanto che spesso le viene lasciato il comando della nave. \u00c8 attratta da Alex, ma deve abbandonare la nave per succedere al re di Anatore, di cui \u00e8 figlia.\nDiscendente del nobile casato Wisla di Anatore, \u00e8 un'esperta pilota militare di vanship (probabilmente la miglior pilota di tutto Prestel, a parte Alex). Invia tutti i suoi guadagni alla famiglia, perch\u00e9 suo padre possa curarsi. Pilota una vanship rossa, per distinguersi da tutte le altre vanship, insieme al suo navigatore (e migliore amica) Alister; probabilmente \u00e8 un elemento che potrebbe essere stato ispirato dal famoso Barone Rosso Manfred von Richthofen, aviatore tedesco della prima guerra mondiale, che si distingueva per il colore del suo aereo. Dopo aver conosciuto Claus e dovendone riconoscere la bravura come pilota, comincia ad affezionarsi a lui.\nAmica e confidente di Tatiana, \u00e8 anche il suo navigatore. Molto timida e riservata, \u00e8 colpita dall'arrivo di Claus e dall'effetto che questo ha su Tatiana. Nonostante l'apparenza, \u00e8 un navigatore esperto ed ha molto da insegnare a Lavie.\nFratello minore del Maestro della Gilda, Delphine Eraclea, \u00e8 un ragazzo di 16 anni vissuto all'ombra della sorella. \u00c8 viziato e incosciente e tratta molte cose pericolose come fossero un gioco, comprese le battaglie aeree. Si affeziona molto a Claus, che inizialmente lo tratta con sospetto, considerandolo un pericolo per Alvis. Viaggia sempre insieme a Lucciola, il suo unico amico.\nDecide di scappare dalla sorella per evitare di compiere l'anno del suo compleanno in cui diventer\u00e0 un uomo, cosa dalla quale sembra parecchio terrorizzato. Si unisce infine insieme a Lucciola con Claus sulla Silvana.\n\u00c8 la guardia del corpo di Dio, e suo migliore amico fin dall'infanzia. Taciturno e apparentemente senza espressione, \u00e8 stato cresciuto in maniera molto rigida, infatti \u00e8 restio ad esprimere le proprie emozioni e a gestire i suoi sentimenti. \u00c8 un esperto di arti marziali.\nFuciliere diciannovenne della nave Claimh Solais di Anatore; ha combattuto in 19 battaglie e gli mancano solo due medaglie per smettere di essere un fuciliere. Entra a far parte dell'equipaggio della Silvana dopo aver conosciuto Lavie, per cui esprime una certa simpatia.\nMedia.\nAnime.\n\"Last Exile\" \u00e8 stato trasmesso in prima visione in Giappone su TV Tokyo dal 7 aprile al 29 settembre 2003, per un totale di 26 episodi. La Victor Entertainment ha pubblicato un totale di tredici DVD fra il 23 luglio 2003 ed il 21 luglio 2004. Il 21 novembre 2004 \u00e8 stato poi pubblicato un box contenente tutti i DVD, mentre una versione deluxe dello stesso box aveva allegato un modellino, un breve racconto ed una raccolta di illustrazione del character designer Range Murata. Negli Stati Uniti, la Pioneer Entertainment (in seguito Geneon Entertainment) ha licenziato la serie a giugno 2003, due mesi dopo l'inizio delle trasmissioni in Giappone, ed il primo DVD \u00e8 stato pubblicato il 18 novembre. TechTV ha trasmesso la serie in lingua inglese a partire dall'8 marzo 2004. I primi tredici episodi sono andati in onda di notte, sino al 14 marzo, i restanti episodi sono stati trasmessi a partire dal 6 dicembre quando il canale \u00e8 stato unito a G4techTV. Tutti e 26 gli episodi sono stati trasmessi in una maratona andata in onda il giorno di Natale. In italiano, la serie \u00e8 stata adattata dalla Shin Vision e trasmessa da MTV a partire dal 30 marzo 2004. La sigla di apertura utilizzata nell'edizione giapponese \u00e8 \"Cloud Age Symphony\", cantata da Shuntaro Okino, mentre quella di chiusura \u00e8 \"Over The Sky\" cantata da Hitomi.\nIl 1\u00ba febbraio 2011, lo studio Gonzo ha rivelato che era in produzione una nuova stagione della serie, intitolata . L'anime avrebbe avuto una nuova storia, nuovi personaggi ed un nuovo mecha design. La nuova serie \u00e8 stata trasmessa in Giappone dal 15 ottobre 2011 a marzo 2012 ed \u00e8 stata trasmessa simultaneamente da Animax Asia. In Italia la serie \u00e8 inedita, mentre Funimation Entertainment ha acquisito i diritti per la diffusione via streaming e per il mercato home video nel Nord America, oltre alla possibilit\u00e0 di pubblicare la serie in simulcast con la trasmissione giapponese. La sigla di apertura utilizzata \u00e8 \"Buddy\", cantata da Maaya Sakamoto, mentre quella di chiusura \u00e8 \"Starboard\", cantata da Hitomi Kuroishi.\nIn entrambe le serie, salvo poche eccezioni, i titoli degli episodi contengono riferimenti a mosse, fasi o strategie del gioco degli scacchi, in riferimento alla trama dell'episodio.\nDoppiaggio.\nManga.\nSono stati pubblicati due manga legati alla serie. Il primo \u00e8 un adattamento di Last Exile: Fam, The Silver Wing scritto dallo studio Gonzo ed illustrato da Robo Miyamoto ed \u00e8 serializzato sulla rivista Young Ace pubblicata da Kadokawa Shoten. Il secondo, intitolato , \u00e8 un seguito della prima serie animata, e racconta cosa \u00e8 successo a Claus ed ai suoi amici dopo gli eventi di \"Last Exile\" e prima degli eventi di \"Last Exile: Fam, The Silver Wing\". Il manga \u00e8 scritto dallo studio Gonzo ed illustrato da Minoru Murao, uno degli animatori originali dell'anime di \"Last Exile\". \"Last Exile - Travelers from the Hourglass\" \u00e8 serializzato sulla rivista Newtype Ace e pubblicato da Kadokawa nel 2011.\nLive action.\nL'11 febbraio 2005, Anime News Network ha accennato alla possibilit\u00e0 di un adattamento live action di \"Last Exile\", basandosi su un blog di Patrick Macias, giornalista di \"Animerica\" ed autore di numerosi saggi sul Giappone e sulla sua cultura. Macias aveva scritto che mentre si trovava al Tokyo International Anime Fair, un impiegato della Gonzo aveva dichiarato che un produttore della New Line Cinema era interessato ad adattare la serie in un film dal vivo. L'8 luglio 2009, alcuni sketch di produzione sono stati diffusi su internet, ma rimossi poco dopo su richieste dei realizzatori. Al 2012, non ci sono notizie del film, cosa che fa pensare che il progetto sia stato cancellato, o effettivamente mai partito."}
{"id": "235784", "revid": "1305772", "url": "https://it.wikipedia.org/wiki?curid=235784", "title": "Kinsale", "text": "Kinsale (in gaelico irlandese \"Cionn tS\u00e1ile\" / ) \u00e8 un centro della contea di Cork, in Irlanda, situato a 25\u00a0km da Cork lungo la costa meridionale della nazione, sulla foce del fiume Bandon a pochissima distanza dal celebre promontorio \"Old Head of Kinsale\".\nIl villaggio \u00e8 situato su un braccio di mare che si insinua all'interno della costa meridionale irlandese (\"Kinsale Harbour\") formatosi con la foce del fiume e tipico di questa zona d'Irlanda. Le strade principali che lo raggiungono sona la R600 da Cork e la R605 da Innishannon.\n\u00c8 una meta turistica per gli irlandesi e anche per stranieri.\nStoria.\nPoco si sa di Kinsale fino al 1601, quando fu teatro di una battaglia fra le forze inglesi e le truppe ispanico-irlandesi, sconfitte in quello che viene chiamato l'Assedio di Kinsale. Questo episodio contribu\u00ec anche in maniera determinante per il cosiddetto Flight of Earls (\"volo dei conti\"), dove gran parte dell'aristocrazia gaelica lasci\u00f2 l'isola per dirigersi nel continente europeo.\nDel 1677 \u00e8 il Fort Charles, situato nel villaggio di Summer Cove (molto vicino a Kinsale a tal punto che spesso sono considerati tutt'uno), un forte a stella eretto dagli inglesi per prevenire attacchi marittimi da parte di francesi e spagnoli al porto e alla cittadina. Nell'altra parte della baia \u00e8 situato \"James Fort\", collegato al primo da una catena subacquea che veniva tirata nel caso i nemici avessero attaccato vascelli che tornavano nel porto.\nL'ultima pagina rimarchevole di storia di Kinsale, molto triste, fu il 7 maggio 1915 e giorni seguenti, quando il transatlantico RMS Lusitania fu affondato dai sottomarini tedeschi nei pressi dell'Old Head: parecchi naufraghi furono portati in citt\u00e0, altri a Cobh, e le operazioni di soccorso furono quasi interamente coordinate da Kinsale.\nUna statua nel porto commemora questo avvenimento.\nAneddoti.\nL'8 ottobre 2005 Kinsale \u00e8 stata la seconda citt\u00e0 d'Irlanda (dopo Clonakilty) a ricevere il titolo di \"Fair Trade Town\"."}
{"id": "235785", "revid": "1543377", "url": "https://it.wikipedia.org/wiki?curid=235785", "title": "\u00c9mile Allais", "text": "Biografia.\nCarriera sciistica.\nStagioni 1935-1936.\nAllas si dedic\u00f2 alle competizioni di sci alpino dopo aver concluso il servizio militare, nel 1932; ai Mondiali 1935 vinse due argenti, in discesa libera e in combinata.\nL'anno dopo partecip\u00f2 ai IV Giochi olimpici invernali di , i primi a prevedere una prova di sci alpino, e conquist\u00f2 la medaglia di bronzo nella combinata. . Nella stessa stagione fu 6\u00ba nello slalom speciale ai Mondiali di Innsbruck e vinse la combinata del Trofeo del Lauberhorn.\nStagioni 1937-1938.\nFu il trionfatore della settima edizione dei Mondiali di sci alpino, a Chamonix nel 1937, dove realizz\u00f2 una tripletta vincendo l'oro in tutte e tre le specialit\u00e0 in programma (discesa libera, slalom speciale e combinata). In discesa vinse su Giacinto Sertorelli e Maurice Lafforgue, che avevano fatto segnare lo stesso tempo.\nDopo Chamonix, ai Mondiali di Engelberg del 1938 arrotond\u00f2 il suo bottino di medaglie vincendo l'oro nella combinata e l'argento sia in discesa libera sia in slalom speciale.\nCarriera da allenatore.\nFu allenatore della nazionale francese per sette anni; fond\u00f2 l'\u00c9cole de Ski Fran\u00e7ais e si dedic\u00f2 al miglioramento della sicurezza sulle piste sciistiche.\nCarriera dirigenziale.\nDopo la Seconda guerra mondiale si trasfer\u00ec prima negli Stati Uniti e poi in Cile, dove collabor\u00f2 all'avvio di stazioni sciistiche quali, rispettivamente, Squaw Valley (futura sede degli VIII Giochi olimpici invernali nel 1960) e Portillo (che ospit\u00f2 i Campionati mondiali del 1966).\nRientrato in patria nel 1954, fu direttore tecnico delle stazioni sciistiche di Courchevel, La Plagne, Vars e Flaine.\nAltre attivit\u00e0.\nDurante la Seconda guerra mondiale partecip\u00f2 alla Resistenza francese, combattendo sulle Alpi.\n. Mor\u00ec nel 2012, sette mesi dopo il suo centesimo compleanno."}
{"id": "235787", "revid": "70647", "url": "https://it.wikipedia.org/wiki?curid=235787", "title": "San Jos\u00e9", "text": "San Jos\u00e9 (dallo spagnolo \"San Giuseppe\"; 1.401.900 ab. nel 2016) \u00e8 la capitale della Costa Rica nonch\u00e9 il capoluogo della provincia e del cantone omonimo.\nIl cantone sostanzialmente corrisponde all'area urbana della citt\u00e0 ed \u00e8 suddiviso in 11 distretti.\nPrincipale centro economico e commerciale del paese ubicato nella Valle Centrale, sorge sulla Meseta Central.\n\u00c8 servita dall'Aeroporto internazionale Juan Santamar\u00eda, il maggiore del Paese.\nGeografia fisica.\nSan Jos\u00e9 sorge su un altopiano fertile con lievi ondulazioni (Valle Centrale) circondato da montagne e bagnato da alcuni piccoli fiumi e torrenti. La citt\u00e0 \u00e8 situata ad un'altezza media di circa 1170 metri sul livello del mare.\nClima.\nIl clima \u00e8 gradevole, con temperature comprese tra i 18 e i 22\u00a0\u00b0C. La stagione delle piogge, come nel resto del paese inizia a maggio e dura fino a novembre. Le precipitazioni annue sono di circa 2.730\u00a0mm.\nStoria.\nIl nucleo urbano di San Jos\u00e9 nacque durante il XVIII secolo per opera dei colonizzatori spagnoli. Per molti anni San Jos\u00e9 \u00e8 rimasta un piccolo centro urbano (la capitale di quel periodo era Cartago). La crescita urbana inizi\u00f2 a ritmo lento alla fine del XVIII secolo, per poi accelerare all'inizio del XIX, in virt\u00f9 dello sviluppo delle piantagioni di caff\u00e8 nelle campagne limitrofe. Nel 1801 ricevette dal Governatore Tom\u00e1s Acosta il nome ufficiale di San Jos\u00e9. Le Corti di Cadice le concedettero il titolo di citt\u00e0, che successivamente perse nel 1814 coll'affermarsi del periodo dell'assolutismo.\nAl censimento del 1815 San Jos\u00e9 contava 11.500 abitanti. Durante tutto il XIX secolo si consolid\u00f2 il piano di sviluppo urbano, basato sullo schema urbano tipico delle citt\u00e0 spagnole (a quadrati): furono costruite alcune chiese, fra le quali la Chiesa della Merced, il tempio de El Carmen e la Chiesa de la Soledad. Nel 1820 fu restituito a San Jos\u00e9 il titolo di citt\u00e0. Raggiunta l'indipendenza dell'America centrale dalla sovranit\u00e0 della corona spagnola, il destino del paese fu a lungo dibattuto.\nI cartaginesi e gli herediani spingevano per l'adesione della Costa Rica all'Impero Messicano di Iturbide. Dall'altra parte i josefini e gli alajuelensi, guidati da Gregorio Jos\u00e9 Ram\u00edrez, lottarono per la creazione della Repubblica. Questi ultimi alla fine prevalsero e nel 1823 fu dichiarata l'indipendenza del paese e la conseguente secessione della Costa Rica dall'Impero Messicano. La capitale del paese fu quindi trasferita da Cartago a San Jos\u00e9.\nNel 1843, l'allora Ministro Generale Jos\u00e9 Mar\u00eda Castro Madriz, firm\u00f2 il decreto che istituiva l'Universit\u00e0 di San Tommaso, primo centro di studi superiori del paese che sarebbe poi diventato l'attuale Universidad de Costa Rica. Con il governo di Juan Rafael Mora Porras, alla met\u00e0 del secolo XIX, alla citt\u00e0 fu dato un notevole sviluppo urbano, si ampliarono le \"avenidas\" e furono costruiti palazzi moderni, teatri, banche, alberghi ed edifici pubblici.\nSi inizi\u00f2 inoltre la costruzione della rete fognaria, l'illuminazione pubblica, la rete tramviaria e telegrafica. Fu inaugurata la centrale idroelettrica nel quartiere di Aranjuez, grazie alla quale furono collocati i primi 25 lampioni nel centro di San Jos\u00e9. San Jos\u00e9 fu la quarta citt\u00e0 del mondo e la prima nell'America Latina ad essere illuminata con l'energia elettrica, preceduta solamente da Napoli, New York e Parigi. Agli inizi del XX secolo il centro di San Jos\u00e9 vide svilupparsi le attivit\u00e0 commerciali, che crebbero a ritmo sostenuto e congestionato, tanto che inizi\u00f2 l'emigrazione dei josefini dal centro verso le periferie.\nCultura.\nIstruzione.\nA San Jos\u00e9 ha sede l'Accademia panamericana di storia della medicina, che ha lo scopo di promuovere lo studio della storia della scienza medica in America.\nArea metropolitana.\nL'area metropolitana di San Jos\u00e9 comprende quattordici cantoni e pi\u00f9 precisamente: Alajuelita, Cantone di Aserr\u00ed, Curridabat, Desamparados, Escaz\u00fa, Goicoechea, La Uni\u00f3n, Montes de Oca, Mora, Moravia, Santa Ana, Tib\u00e1s, V\u00e1zquez de Coronado e ovviamente San Jos\u00e9. La popolazione totale dell'area metropolitana \u00e8 di 1.218.522 abitanti (2000).\nInfrastrutture e trasporti.\nLa citt\u00e0 \u00e8 servita dall'Aeroporto Internazionale Juan Santamar\u00eda, ubicato a 20 km da San Jos\u00e9, nella citt\u00e0 di Alajuela.\nAmministrazione.\nGemellaggi.\nSan Jos\u00e9 \u00e8 gemellata con:"}
{"id": "235789", "revid": "4507", "url": "https://it.wikipedia.org/wiki?curid=235789", "title": "Mondiali di sci alpino", "text": ""}
{"id": "235792", "revid": "287204", "url": "https://it.wikipedia.org/wiki?curid=235792", "title": "Emile Allais", "text": ""}
{"id": "235795", "revid": "111433", "url": "https://it.wikipedia.org/wiki?curid=235795", "title": "Ankh", "text": "L'ankh (\u2625) (anche croce ansata e conosciuta anche come chiave della vita), \u00e8 un antico e sacro simbolo egizio che essenzialmente simboleggia la vita. Gli d\u00e8i sono spesso raffigurati con un ankh in mano, o portato al gomito, oppure sul petto. In funzione di geroglifico l'ankh, oltre che significare \"vita\", assume diverse sfumature, in base al contesto in cui \u00e8 inserito, sebbene sempre con caratteri mistici e religiosi.\nSignificati.\nIl significato originale di questo simbolo nella cultura egizia rimane un mistero per gli egittologi, molte e in contrasto sono infatti le teorie che ipotizzano le origini dell'ankh. Molti hanno speculato si tratti di:\nCome simbolo dell'unione dei due principi cosmici sta ad indicare anche l'unione mistica tra il cielo e la terra, ovvero il contatto tra il mondo divino e il mondo umano, nonch\u00e9 l'unione dei due principi intesa come generatrice dell'esistenza. La denominazione \"chiave della vita\", oltre che un richiamo alla forma del simbolo stesso, sta ad indicare anche il significato escatologico del simbolo: l'ankh \u00e8 anche infatti \"vita eterna\", grazie alla quale l'uomo riesce a superare la morte, per giungere alla rinascita.\nIn quanto simbolo della vita e dell'immortalit\u00e0, il suo significato \u00e8 estensibile a quello di simbolo dell'universo, dato che il cosmo \u00e8 pura vita, pura esistenza ed eterno alternarsi di cicli regolatori, oltre che costantemente generato dall'alternarsi di principi in eterna opposizione.\nNell'Antico Egitto.\nL'ankh appare di frequente nelle opere artistiche dell'Antico Egitto. Nelle raffigurazioni divine appare come caratteristica delle stesse divinit\u00e0, ad indicare la natura ultraterrena e l'eterna esistenza di esse. In quanto \u00e8 la vita il suo significato principale, abbinato agli d\u00e8i ne indica la natura di forze cosmiche, generatrici dell'universo e dunque della vita. L'ankh veniva utilizzato in particolare come amuleto, capace di infondere salute, benessere e fortuna. Spesso alla morte di una persona, che venisse mummificata o meno, l'ankh era un elemento fondamentale, con il quale il corpo doveva essere sepolto. Un altro uso frequente dell'ankh era quello che lo vedeva in funzione di specchio, nel quale il vetro riflettente era posto nell'ansa.\nNel regno di Giuda.\nNel 2009, nel corso di uno scavo archeologico effettuato ai piedi del lato meridionale del Monte del Tempio a Gerusalemme, fu rinvenuta una bulla riportante il sigillo impresso del re Ezechia (727\u2013698 a.C.). Il sigillo, riportante il testo in antico ebraico \"Appartenente a Ezechia [figlio di] Ahaz re di Giuda\", raffigura anche un sole alato, con due ali rivolte verso il basso, fiancheggiato da due ankh.\nNella tarda antichit\u00e0.\nIn epoca romana \u00e8 probabile che l'ankh abbia influenzato il simbolo della \"mano di Venere\" (o \"specchio di Venere\"), simbolo della divinit\u00e0, in seguito adottato come simbolo dell'omonimo pianeta nell'astrologia; come simbolo del rame nell'alchimia e come simbolo del sesso femminile nella biologia.\nCon l'imposizione del Cristianesimo, e conseguente destituzione e persecuzione del Paganesimo, tutti i simboli appartenenti alla sfera di quest'ultima forma religiosa vennero repressi. Nonostante ci\u00f2 l'ankh continu\u00f2 a mantenere una certa importanza in Egitto date le profonde radici che il simbolo aveva nella cultura del luogo, e fin\u00ec con l'essere assimilato dalla Chiesa copta ortodossa e adottato come simbolo stesso del Cristianesimo copto, data la similarit\u00e0 con la croce e l'assenza di elementi zoomorfici o antropomorfici, ripudiati in origine dalla religione cristiana. Da qui la denominazione latina di \"crux ansata\", ovvero \"croce ansata\". Anche in epoca cristiana mantenne l'uso di amuleto."}
{"id": "235799", "revid": "729019", "url": "https://it.wikipedia.org/wiki?curid=235799", "title": "Liber de laudibus Sanctae Crucis", "text": "Il testo del trattato Liber de laudibus Sanctae Crucis venne scritto dall'abate di Fulda Rabano Mauro, successivamente arcivescovo di Magonza e \"praeceptor Germaniae\", come dono per Ludovico il Pio; in questa opera, in cui la croce \u00e8 esaltata come il segno della resurrezione del Re dei re, le miniature policrome della copie pi\u00f9 antiche, una conservata nella Biblioteca Vaticana un'altra, il Codex Vindobonensis 652, nella \u00d6sterreichische Nationalbibliothek di Vienna databile tra l'810 e l'814, rappresentano ripetutamente il segno della croce e il crocifisso,\nNel libro \u00e8 presente l'immagine dedicatoria con il dono del libro da parte di Rabano Mauro al papa Gregorio IV\nLudovico il Pio, rappresentato come \"miles christianus\", \u00e8 in piedi con una croce nella destra e uno scudo nella sinistra, sotto la corazza pettorale porta un chitone che arriva fino alle ginocchia, sul nimbo la serie di lettere, che si inscrivono in esso, forma la frase: \u00abTu Cristo, incorona Luigi\u00bb, mentre quelle che si inscrivono nella croce formano la frase: \u00abNel segno della Tua Croce regni, o Cristo, che sei la vittoria e la vera salvezza e mantieni tutto in un giusto ordine\u00bb."}
{"id": "235800", "revid": "6923", "url": "https://it.wikipedia.org/wiki?curid=235800", "title": "Shabaka", "text": "Biografia.\nSucceduto al fratello, Piankhi, port\u00f2 a termine l'impresa di conquista dell'Egitto, iniziata, ma lasciata incompleta, da quest'ultimo.\nDopo il ritorno di Piankhi a Napata i principi del Basso Egitto, che avevano fatto omaggio di sottomissione al vincitore, ma che avevano mantenuto le loro basi di potere, si riorganizzarono sotto la guida di Tefnakht, e poi di suo figlio Boccori, nel tentativo di opporsi all'espansionismo della dinastia nubiana.\nShabaka marci\u00f2 con decisione verso nord e sconfisse definitivamente gli avversari e, secondo Manetone \"... cattur\u00f2 Bocchoris e lo arse vivo...\". Erodoto pi\u00f9 semplicemente scrive che insegu\u00ec il suo avversario fin nelle paludi del delta del Nilo.\nComunque sia con questa vittoria i sovrani della XXV dinastia piegarono le ultime resistenze delle case reali libiche pur non giungendo mai a controllare effettivamente tutto il Basso Egitto.\nIn politica estera Shabaka cerc\u00f2 di contrastare la minaccia assira sia blandendo, tramite l'invio di doni, Sargon II, sia allenadosi con la coalizione di stati che in Palestina cercavano si resistergli.\nL'opzione militare si rivel\u00f2 per\u00f2 fallimentare, la coalizione fu scompaginata e l'esercito egizio, composto per la maggior parte di mercenari, sconfitto a Raphia.\nFortunatamente per l'Egitto i problemi interni dell'Assiria impedirono al vincitore di poter sfruttare la situazione.\nCon il regno di Shabaka inizi\u00f2 il processo di restaurazione degli antichi culti, processo che giunse a pienezza con la XXVI dinastia; a Menfi il culto di Ptah riprese la sua posizione di preminenza e venne redatto il \"Testo di teologia menfita\", una delle pi\u00f9 articolare cosmogonie della tradizione egizia.\nA Tebe Shepenupet I, sorella di Piankhi e Shabaka, assunse il titolo di \"Divina Sposa di Amon\" mentre Harmakis, figlio di Shabaka, venne posto sul seggio di \"Primo Profeta di Amon\" carica nel frattempo ritornata ad una valenza prettamente teologica.\nShabaka regn\u00f2 per circa 15 anni (la data pi\u00f9 alta registrata \u00e8 appunto il 15\u00ba anno di regno) mentre Giulio Sesto Africano gli attribuisce solo otto anni contro i dodici di Eusebio di Cesarea."}
{"id": "235801", "revid": "125919579", "url": "https://it.wikipedia.org/wiki?curid=235801", "title": "Alassio", "text": "Al\u00e0ssio (\"A\u0213\u00e0sce\" in ligure, anticamente conosciuta col nome \" Alascio\" ) \u00e8 un comune italiano di abitanti della provincia di Savona in Liguria, il settimo della provincia per numero di abitanti.\nGeografia fisica.\nTerritorio.\nIl territorio alassino \u00e8 situato sulla costa della Riviera di Ponente, lungo l'insenatura racchiusa tra Capo Mele e Punta Murena, ed \u00e8 conosciuto come centro turistico oltre che per l'attrezzato porticciolo \"Luca Ferrari\".\nLa citt\u00e0 si suddivide in 7 zone: Fenarina, Borgo Barusso, Centro, Borgo Coscia, Regione ai Monti, dove \u00e8 collocata la chiesa di Sant'Anna ai Monti, Cavia e Vegliasco, due zone collinari ricche di sentieri.\nTra le vette del circondario il monte Tirasso (587\u00a0metri), dove \u00e8 ubicato il santuario di Nostra Signora della Guardia, il monte Pisciavino, la vetta pi\u00f9 alta del golfo alassino con i suoi 597 metri sopra il livello del mare, e infine il monte Bignone, che fa parte del territorio ingauno ma \u00e8 comunque visibile dalla citt\u00e0. Senza dubbio il monte Bignone \u00e8 il rilievo pi\u00f9 suggestivo da vedere per via delle rocce e dei sentieri infiniti, che arrivano fino alla sua vetta a 523 metri; \u00e8 inoltre l'ultimo punto di Alassio che il sole raggiunge durante il tramonto.\nOrigini del nome.\nLa leggenda vuole che il toponimo Alassio derivi dal nome di Adelasia, figlia dell'imperatore Ottone I, fuggita con uno scudiero di nome Aleramo; la coppia si sarebbe stabilita sulle colline di \"Alaxio\" o \"Alascio\" - l'odierna Alassio - dando origine alla stirpe degli Aleramici. Nello stemma comunale \u00e8 raffigurata una torre (quella locale di Vegliasco) con Adelasia sugli spalti.\nStoria.\nLa famiglia d'Alascio.\nGi\u00e0 nei secoli XIII e XIV si parlava di un Albertus d'Alascio (1236) e del territorio di Alascio. La nobile famiglia dei notari del Sacro Romano Impero assunse il cognome \"d'Alascio\" proprio per indicare la provenienza dal territorio Alaxino, ossia d'Alassio. Da tale famiglia discesero anche i marchesi Ferrero d'Alassio, attraverso il nobile Luca d'Alascio de Alaxio. Nel XVI secolo, Giacomo de' Alaxini dei signori di Druent, Rettore dell'Universit\u00e0 di Tolosa, vendette parte del feudo al duca Emanuele Filiberto di Savoia.\nLa famiglia Alaxio d'Alascio si trasfer\u00ec in Aragona dove fu nobilitata e iscritta nel \"Nobiliario de los Reinos y Senores de Espana\" al numero 2004 descrivendone l'arma di oro con sei medaglioni di nero. La famiglia d'Alascio, di antico lignaggio cavalleresco, si trasfer\u00ec con Blasco d'Alascio, l'ammiraglio Roger de Lauria e Baldovino conte di Ventimiglia, in Maratea. Tale famiglia diede personaggi illustri alla citt\u00e0: prof. Vincenzo D'Alascio, poeta e insegnante, sindaco di Maratea dal 4 gennaio 1965 al 14 gennaio 1970, il Cav. Giuseppe d'Alascio cavaliere dell'Ordine della Corona d'Italia e il nobile Francesco d'Alascio, proprietario terriero e cognato del barone Don Giustiniano Lacava di Sant'Andrea, che il 7 settembre 1861 venne sequestrato dai briganti nei territori di Castronuovo di Sant'Andrea.. Dott. Edoardo D'Alascio, nominato in data 3 settembre 2014, commissario straordinario del Comune di Ceccano dal Ministro dell'interno Angelino Alfano. \nIl 10 Aprile 2019 Sua Santit\u00e0 Papa Francesco ha nominato Capo Ufficio della Biblioteca apostolica vaticana la Dott.ssa Amalia D'Alascio.\nAttualmente la famiglia risiede in Genova, Pisa, Madrid e Parigi. Titolo nobiliare: Cavaliere Ereditario della Corona d'Aragona, trasmissibile per discendenza maschile.\nPercorso storico.\nLa fondazione di Alassio, nota come \"Alascio\", risalirebbe tra il X e l'XI secolo quando in prossimit\u00e0 della chiesetta di Sant'Anna ai Monti sorse il primo nucleo - il \"Burgum Alaxii\" - e altri nuclei familiari si stabilirono sulla collina retrostante presso l'attuale borgata Madonna delle Grazie, nel luogo conosciuto da allora come Cast\u00e8. Qui si pu\u00f2 ancora vedere uno dei pi\u00f9 antichi stemmi di Alassio.\nIl feudo dall'XI secolo fu in possesso dei monaci benedettini dell'abbazia di San Martino dell'isola Gallinara, e in seguito sotto il controllo del Comune di Albenga che lo acquistarono dai religiosi nel 1303, e con un'amministrazione ingauna che perdur\u00f2 sino al XVI secolo.\nNel 1521 a seguito delle continue incursioni piratesche furono costruite le prime mura di cinta da porre come difesa del nucleo abitativo. Entrato quindi a far parte dei territori della Repubblica di Genova partecip\u00f2 nel 1528, con diciotto galeoni, alla guerra contro la Francia ottenendo da Genova ampie autonomie specie nel settore economico.\nNel 1540 divenne sede della locale podesteria e la repubblica genovese incentiv\u00f2 gli scambi commerciali con la Francia, Spagna, Portogallo, Sicilia, Sardegna e Paesi Bassi facendo cos\u00ec del borgo marinaro alassino un importante centro commerciale; come altri paesi costieri della Liguria fu particolarmente attiva la raccolta e il commercio del corallo rosso. Partecip\u00f2 alla battaglia di Lepanto del 1571 con un'intera flotta navale.\nNel 1625, durante il periodo di ostilit\u00e0 tra lo Stato genovese e il Ducato di Savoia, fu temporaneamente occupato dalle truppe sabaude che verranno poi sconfitte dai soldati genovesi. Al 1659 risalgono i \"Capitoli politici di Alassio\".\nCon la successiva dominazione napoleonica venne creata la municipalit\u00e0 di Alassio che rientr\u00f2 dal 2 dicembre 1797 nel Dipartimento del Letimbro, con capoluogo Savona, all'interno della Repubblica Ligure. Dal 28 aprile del 1798 fece parte del I cantone, come capoluogo, della Giurisdizione di Capo delle Mele e dal 1803 centro principale del V cantone del Capo Mele nella Giurisdizione degli Ulivi. Annesso al Primo Impero francese dal 13 giugno 1805 al 1814 venne inserito nel Dipartimento di Montenotte.\nNel 1815 fu inglobato nella provincia di Albenga del Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1926 il territorio fu compreso nel VI mandamento omonimo del circondario di Albenga facente parte della provincia di Genova; nel 1927 con la soppressione del circondario ingauno pass\u00f2, per pochi mesi, nel circondario di Savona e, infine, sotto la neo costituita provincia di Savona.\nVerso la fine del XIX secolo, cos\u00ec come accadde in altri comuni costieri delle due riviere liguri, divenne un importante centro turistico e di soggiorno grazie a una cospicua presenza di villeggianti di nazionalit\u00e0 inglese - tra i visitatori la famiglia Hanbury, creatori dei giardini botanici omonimi di Ventimiglia - che contribuirono alla sviluppo economico cittadino. Dal 1912 la citt\u00e0 fu dotata di un Casin\u00f2 municipale, abbattuto nel 1936 per creare piazza Littorio (attuale Piazza Partigiani).\nA cavallo fra gli anni cinquanta e sessanta del secolo successivo, in coincidenza con il boom economico, fu localit\u00e0 alla moda insieme a Portofino e Sanremo. Fu in quegli anni che per iniziativa del pittore alassino Mario Berrino, nacque l'iniziativa del muretto di Alassio.\nDal 1973 al 31 dicembre 2008 ha fatto parte della Comunit\u00e0 montana Ingauna.\nSimboli.\nLa figura femminile che compare nello stemma raffigura Adelasia o Alasia - figlia dell'imperatore Ottone I di Sassonia - che, come afferma la leggenda locale, fond\u00f2 assieme ad Aleramo del Monferrato l'odierna citt\u00e0 di Alassio. Il pi\u00f9 antico stemma cittadino, pitturato a guazzo, \u00e8 stato scoperto dagli storici nella locale chiesa e santuario della Madonna delle Grazie nell'omonima regione.\nMonumenti e luoghi d'interesse.\nArchitetture militari.\nNel territorio alassino sono presenti due torri d'avvistamento, tra cui il pi\u00f9 celebre \u00e8 il \"Torrione Saraceno\" o \"Torrione della Coscia\". Costruito dalla Repubblica di Genova nel XVI secolo adiacente al mare nel Borgo Coscia, fu eretto principalmente per la difesa della costa dalle eventuali e frequenti incursioni dei pirati.\nDi origine molto pi\u00f9 antica \u00e8 la Torre di Vegliasco dove il primo proprietario fu Aleramo del Monferrato. Raffigurata nello stemma cittadino, si presenta a forma conica, la cui sommit\u00e0 \u00e8 abbellita da una corona di caditoie.\nSiti archeologici.\nNel corso dei lavori di restauro della chiesa di Sant'Anna ai Monti, effettuati intorno agli anni sessanta del XX secolo, sono stati scoperti sull'antica strada romana collinare collegante Alassio e Albenga diversi reperti archeologici. Secondo un primo studio, effettuati dagli storici locali, tali ritrovamenti possono essere risalenti a un primo impianto urbano del IX secolo. Nei sentieri escursionisti collinari alle pendici del monte Pisciavino sono visibili delle Casone (o caselle), tipiche costruzioni in pietra che servivano da rifugio ai pastori.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti ad Alassio sono , cos\u00ec suddivisi per nazionalit\u00e0, elencando per le presenze pi\u00f9 significative:\nQualit\u00e0 della vita.\nLa localit\u00e0 ha ottenuto dalla FEE-Italia (Foundation for Environmental Education) il conferimento della Bandiera Blu per la qualit\u00e0 dei servizi del porto turistico (\"Marina di Alassio\") nel 2016.\nCultura.\nArte.\nAd Alassio si trova la Richard West Memorial Gallery, dedicata all'opera del pittore irlandese Richard Whateley West (Dublino 1848 \u2013 Fiesole 1905). Il secentesco palazzo Morteo ospita invece una ventina di quadri dello scrittore e pittore Carlo Levi che raffigurano prevalentemente il paesaggio collinare che abbraccia Alassio e la sua vegetazione. Un dipinto che ritrae la stazione di Alassio testimonia invece il soggiorno di Felix Nussbaum nel 1934, pittore tedesco nato a Osnabr\u00fcck nel 1904 e deceduto nel 1944 ad Auschwitz, vittima dell'olocausto. Il paese ha inoltre dato i natali a pittori internazionali come Mario Berrino (1920-2011) e Luciano Lanati (1937-2019).\nIn realt\u00e0 numerosi sono gli artisti pittori che in diverse epoche hanno vissuto e operato ad Alassio: Emilio Gola (1851 Milano - 1923 Milano), Alberto Beniscelli (1870 Genova - 1952 Alassio), Andrea Ponchia (1876 Chiasso \u2013 1956 Montanaro), Noel Quintavalle (Noelqui) (1893 Ferrara - 1975 Alassio), Carlo Levi (1902 Torino - 1975 Roma), Gino Fiore (Gifio) (1907 Napoli \u2013 1992 Alassio), Giannetto Beniscelli (1917 Alassio - 2005 Alassio), Mario Berrino (1920 Alassio\u00a0\u20132011 Alassio), Francesco Maurizio Guido (Gibba), (1924 Alassio\u00a0\u2013 2018 Albenga), Giuseppe Becchi (Bebi) (1927 Savona - 1988 Alassio), Felice Andreasi (1928 Torino \u2013 2005 Cortazzone), Giovanni Gromo (1929 Torino), Carlo Cattaneo (1930 Alassio - 2009 Roma), Luciano Lanati (1937 Alassio\u00a0\u2013 2019 Alassio), Galeazzo Vigan\u00f2 (1937 Padova - 2021 Padova), Binny Dobelli (1940 Introbio), Stefano Levi Della Torre (1942 Torino), Guido Sacerdoti (1944 Napoli - 2013 Napoli), Jory Fedele (1945 Cittiglio), Fernando Bassani (1920 Torino - 2011 Villanova Mondov\u00ec)\nIstruzione.\nScuole.\nAlassio \u00e8 sede dell'Istituto professionale statale per i servizi alberghieri e ristorazione \"Francesco Maria Giancardi\" e del paritario Liceo scientifico e Liceo delle scienze umane opzione economico sociale salesiano \"Madonna degli Angeli Don Bosco\".\nMusei.\nBiblioteca Civica \"Renzo Deaglio\".\nLa biblioteca civica \u201cRenzo Deaglio\u201d, affacciata sulla centrale piazza Airaldi e Durante e sulle spiagge alassine, raccoglie l'eredit\u00e0 ideale della biblioteca dell'ex chiesa anglicana costituita dai lasciti librari dei turisti inglesi che frequentavano la citt\u00e0 a inizio Novecento, con collezioni librarie di pregio. Dotata di wi-fi per la connessione internet gratuita e di una sala multimediale, ospita da alcuni anni gli incontri letterari in precedenza realizzati in varie aree della citt\u00e0 e oggi trasferiti nell'auditorium intitolato a Roberto Baldassarre, ex direttore della biblioteca.\nCinema.\nAd Alassio, Alfred Hitchcock gir\u00f2 brevi scene de \"Il labirinto delle passioni\" (\"The Pleasure Garden\") film muto del 1925.\nNel 1943, Vittorio De Sica vi gir\u00f2 alcune sequenze (spiaggia e ferrovia soprattutto) del suo \"I bambini ci guardano\".\nNel 1958 il regista inglese Guy Green film\u00f2 ad Alassio il thriller \"Delitto in tuta nera\" (\"The Snorkel\"), con riconoscibili inquadrature di Villa della Pergola, della spiaggia di Punta Murena, dell'isola Gallinara, del palazzo del Comune, dell'Hotel Suisse e dell'Hotel Europa &amp; Concordia. Bench\u00e9 si tratti di un B-movie, sfortunatamente in bianco e nero, il film di Green \u00e8 indubbiamente quello dove si vedono in assoluto pi\u00f9 scorci e vedute di Alassio.\nNel 1995 Carlo Vanzina vi gir\u00f2 alcuno scene della commedia \"Io no spik inglish\", con protagonista Paolo Villaggio.\nInfine, ad Alassio (in particolare presso la locale stazione ferroviaria) sono state girate alcune sequenze del fantasy \"Inkheart - La leggenda di cuore d'inchiostro\" del 2008 di Iain Softley, con protagonisti Brendan Fraser, Andy Serkis, Helen Mirren e Jim Broadbent.\nCucina.\nOltre ai noti piatti della cucina ligure vi sono particolari prodotti:\nGeografia antropica.\nIl territorio comunale \u00e8 costituito, oltre al capoluogo, dalle tre frazioni di Caso, Moglio e Solva per una superficie territoriale di 17,25\u00a0km\u00b2.\nConfina a nord con i comuni di Villanova d'Albenga e Albenga, a sud con Andora e Laigueglia, a ovest con Villanova d'Albenga e Andora e a est \u00e8 bagnato dal mar Ligure.\nEconomia.\nSi basa principalmente sul turismo alberghiero, molto attivo nel periodo estivo. Nei mesi invernali, Alassio continua a essere meta di numerosi turisti provenienti in particolare dai paesi dell'Europa settentrionale.\nInfrastrutture e trasporti.\nStrade.\nIl territorio comunale di Alassio \u00e8 attraversato principalmente dalla strada statale 1 Via Aurelia che permette il collegamento con Albenga, a est, e Laigueglia a ovest. Ulteriori collegamenti viari sono la provinciale 18 per Andora e la 55 per Villanova d'Albenga.\nFerrovie.\nAlassio \u00e8 dotata di una stazione ferroviaria sulla linea Ventimiglia-Genova nel tratto locale compreso tra Ventimiglia e Savona. \u00c8 in progetto l'interramento della ferrovia con una stazione sotterranea sullo stile di quella di Sanremo.\nAmministrazione.\nGemellaggi.\nAlassio \u00e8 gemellata con:\nSport.\nNel 1983 si svolse ad Alassio la settima coppa Italia di calcio da tavolo.\nPer il ciclismo, nel 1951 Alassio \u00e8 stata sede di arrivo della seconda tappa del Giro d'Italia vinta da Antonio Bevilacqua e dal 1979 al 1997 \u00e8 stata anche sede di arrivo della Nizza-Alassio.\nCalcio.\nNel 1921 fu fondato lo Sport Club Alassio. I colori sociali scelti furono il giallo e il nero e, come simbolo, una vespa.\nOggi la citt\u00e0 di Alassio \u00e8 rappresentata dall'Alassio F.C. nata nel 2014 e che dopo aver vinto tre campionati consecutivi e la finale di play off di Promozione, milita nel campionato di Eccellenza (nel gennaio 2017 ha superato il record europeo di vittorie consecutive in campionato vincendo 35 partite di seguito) e dalla Baia Alassio Calcio, che milita nel campionato di Prima Categoria.\nLo stadio comunale \"Sandro Ferrando\" nel 1982 ha ospitato il ritiro pre-mondiale della Nazionale italiana, campione del mondo nei Mondiali di calcio 1982. La dimora della squadra era la Puerta Del Sol, sulle colline di Alassio.\nVela.\nIl 3 giugno del 1925 venne fondato il Circolo Nautico \"Al Mare\" di Alassio, denominato in questo modo perch\u00e9 la prima sede era appunto situata vicino alla spiaggia nei pressi del Pontile Bestoso; dagli anni sessanta la sede \u00e8 stata trasferita presso il porticciolo \"Luca Ferrari\".\nSodalizio sportivo dilettantistico tra i pi\u00f9 attivi in tutta Europa ha dato allo sport italiano numerosi campioni che hanno partecipato a varie edizioni dei Giochi Olimpici, oltre a dirigenti nazionali e allenatori federali. Tra i pi\u00f9 noti Giuseppe \"Pino\" Zucchinetti olimpionico a Citt\u00e0 del Messico 1968 (Acapulco); Giampiero Dotti e Francesco Sibello olimpionici a Monaco 1972 (Kiel); Gianni e Agostino Sommariva (riserve) ai giochi olimpici di Seoul 1988 (Pusan); Walter e Marco Pirinoli olimpionici ad Atlanta 1996 (Savannah; Pietro e Gianfranco Sibello olimpionici ad Atene 2004, Pechino 2008 (Tsingtao), Londra 2012.\nL'alassino Sergio Gaibisso che fu presidente del Circolo Nautico \"Al Mare\" per pi\u00f9 di 30 anni \u00e8 stato anche presidente della Federazione Italiana Vela per 16 anni; l'attuale presidente del circolo nautico \u00e8 Ennio Pogliano che ha sostituito Rinaldo Agostini gi\u00e0 allenatore e coordinatore della squadra olimpica di Vela ai Giochi Olimpici di Atlanta 1996 (Savannah) e Sydney 2000. Il Circolo Nautico \"Al Mare\" di Alassio ha organizzato negli anni ben 4 campionati del Mondo delle classi Flying Dutchman (2) (1967 e 1982 e Finn (Gold Cup 1982) e D-ONE (2012, oltre a numerosi campionati europei, nazionali e tantissime regate internazionali.\n\u00c8 attiva da 43 anni la scuola di Vela famosa in tutto il mondo per avere avviato allo sport della vela centinaia di giovani che hanno poi proseguito sino a giungere a disputare i Giochi Olimpici, uno dei suoi istruttori pi\u00f9 famosi \u00e8 stato \"Lillo\" Gaibisso pluricampione Italiano dei mitici Dinghy 12p.\nPallavolo.\nDa anni Alassio si presenta come la cittadina che ospita gli allenamenti estivi della Nazionale di pallavolo femminile. Alassio, inoltre, organizza un torneo internazionale di pallavolo: la Challenge Cup, che si disputa al Palalassio \"Lorenzo Ravizza\".\nBocce.\nLa pi\u00f9 partecipata e tradizionale gara di bocce italiana, e tra le pi\u00f9 rinomate anche a livello internazionale, si tiene ogni anno dal 1954 ad Alassio. La \"Targa d'Oro\", competizione a quadrette organizzata sotto l'egida della FIB ha, infatti, toccato cifre record di ben 407 formazioni partecipanti.\nPallacanestro.\nQuanto riguarda il basket, le prime \"palle a due\" si sono svolte circa dal 1970 con la societ\u00e0 salesiana PGS ALBATROS. Di questa squadra si ricordano le storiche finali nazionali in cui gli alassini sfidarono la squadra in cui militava Catarina Pollini, storica giocatrice WNBA. \nLa prima vera societ\u00e0 cestistica con l'intento di avere un settore giovanile, un minibasket e una prima squadra \u00e8 per\u00f2 la Pallacanestro Alassio, la quale nasce nel 2008.\nQuesta societ\u00e0 si allena e svolge le partite prevalentemente al Palaravizza."}
{"id": "235802", "revid": "1522738", "url": "https://it.wikipedia.org/wiki?curid=235802", "title": "Naquadah", "text": ""}
{"id": "235803", "revid": "287204", "url": "https://it.wikipedia.org/wiki?curid=235803", "title": "Citrus", "text": "Citrus \u00e8 un genere di angiosperme della famiglia Rutaceae (sottofamiglia Aurantioideae).\nSono grandi arbusti o alberi sempreverdi che raggiungono i 5\u201315 m di altezza. I frutti sono fragranti e molti sono ricchi di succo. Contengono una larga percentuale di acido citrico che conferisce ai frutti il caratteristico odore e sapore astringente. Sono anche ottime fonti di vitamina C.\nSi ritiene che abbiano avuto origine in Asia tropicale e subtropicale.\nOrigini e distribuzione.\nCome tutti gli agrumi, i \"Citrus\" hanno origine nell'Asia sudorientale, a meridione dell'Himalaya (India, Pakistan, Birmania) fino alla Cina Meridionale, Thailandia, Malaysia, nonch\u00e9 Filippine e Indonesia. Di queste zone, \u00e8 l'India quella con pi\u00f9 forme selvatiche.\nLa loro coltura \u00e8 cominciata circa 3000 anni or sono, inizialmente per ricavare profumi e per scopi ornamentali, successivamente per produrre frutti commestibili. Attualmente \u00e8 coltivato soprattutto nell'area mediterranea, in Medio Oriente, in Brasile, in Florida, California, Caraibi, ma anche in Sudafrica, Mozambico, Australia, oltre che ovviamente anche nelle zone asiatiche di origine.\nIn Italia si producono soprattutto arance, limoni, mandarini\ne clementine.\nTassonomia.\nIl genere comprende le seguenti specie:\nColtivazione.\nDal momento che gli alberi del genere ibridizzano molto facilmente, tutti gli alberi coltivati sono prodotti innestando le desiderate cultivar su piante progenitrici selezionate per la resistenza dalle malattie e per la rusticit\u00e0.\nGli alberi del genere \"Citrus\" non sono generalmente resistenti alle gelate. Pochi ibridi possono sopportare temperature sotto il punto di gelo (0\u00a0\u00b0C) ma non producono frutti di qualit\u00e0. Gli alberi crescono bene in un clima costantemente soleggiato e umido, con una buona irrigazione. Sebbene siano latifoglie, sono sempreverdi e non perdono mai il fogliame. Gli alberi fioriscono in primavera e i frutti compaiono poco dopo. I frutti comincino a maturare in autunno o all'inizio dell'inverno, a seconda della specie, il loro succo tende ad addolcirsi con la maturazione.\nAlcuni amatori coltivano specie nane in vaso o serre (\"orangerie\" o \"limonaie\") nelle aree dove \u00e8 troppo freddo per coltivarle all'aria aperta. Un clima adatto, un adeguato irraggiamento solare, e un approvvigionamento d'acqua costante sono necessari per produrre e far maturare i frutti.\nImpieghi.\nUna specie utilizzata in profumeria per le sue note fresche di testa \u00e8 il bergamotto (\"Citrus \u00d7 bergamia\" ).\nQuesta specie se coltivata nella provincia di Reggio Calabria (Italia), seguendo le regole di un disciplinare di produzione, gode del marchio DOP (Denominazione di Origine Protetta) rilasciato dalla Comunit\u00e0 europea per le sue peculiari caratteristiche.\nI fiori delle piante di citrus vengono bottinati dalle api e quindi si pu\u00f2 ricavare un buon miele profumato, sono buone piante mellifere."}
{"id": "235804", "revid": "1833487", "url": "https://it.wikipedia.org/wiki?curid=235804", "title": "Villa Vomano", "text": "Villa Vomano \u00e8 una frazione del comune di Teramo.\n\u00c8 a 15\u00a0km dal capoluogo, adagiata sulla riva sinistra dell'omonimo fiume Vomano, lungo la strada statale SS 81 Piceno Aprutina un tempo chiamata anche \"Strada Viscerale\".\nLa localit\u00e0 \u00e8 in forte crescita edilizia e demografica, grazie alla sua posizione nei pressi dello svincolo dell'Autostrada A24 (Italia) Teramo-Roma.\nVilla Vomano si trova a met\u00e0 strada tra la catena dei Monti della Laga, del Gran Sasso d'Italia e il mare Adriatico.\nLe origini dell'abitato sono legate alla costruzione del ponte in muratura, risalente al 1870 circa, che lo collega con Val Vomano, frazione di Penna Sant'Andrea posta sulla sponda destra del Vomano. Nel linguaggio comune si suole identificare le due localit\u00e0 col nome \"Ponte Vomano\".\nDall'anno scolastico 2011/2012 ospita la sede centrale dell'Istituto Comprensivo \"Falcone e Borsellino\", istituito il 29 dicembre 2010 dall'unione dell'istituto comprensivo di Basciano con i plessi di scuola primaria e secondaria di primo grado di Villa Vomano, fino ad allora afferenti ad istituti scolastici teramani.\nIl miracolo del ponte.\nIl ponte tra Villa Vomano e Val Vomano \u00e8 stato protagonista di un evento ritenuto miracoloso: un autobus di pellegrini diretti al\nSantuario di San Gabriele dell'Addolorata nel comune di Isola del Gran Sasso d'Italia (Teramo) per una tragica fatalit\u00e0 si trov\u00f2 a met\u00e0 sospeso nel vuoto, in bilico sopra il fiume circa 15 metri pi\u00f9 in basso. In ringraziamento per la salvezza ottenuta fu eretta una statua a San Gabriele dell'Addolorata, tuttora presente in prossimit\u00e0 del ponte sulla sponda di Villa Vomano."}
{"id": "235805", "revid": "697352", "url": "https://it.wikipedia.org/wiki?curid=235805", "title": "Supercoppa europea (disambigua)", "text": "Supercoppa europea o Supercoppa d'Europa \u00e8 il termine generico con il quale viene di massima indicata la competizione sportiva di una data disciplina che vede il confronto tra i vincitori di due competizioni continentali."}
{"id": "235806", "revid": "1833487", "url": "https://it.wikipedia.org/wiki?curid=235806", "title": "Val Vomano", "text": "Val Vomano \u00e8 una frazione del comune di Penna Sant'Andrea nella provincia di Teramo.\n\u00c8 una localit\u00e0 sita a 15\u00a0km dal capoluogo di provincia adagiata lungo la riva destra del fiume Vomano.\nStoria.\nIl paese \u00e8 posto lungo la strada statale SS 81 Piceno Aprutina un tempo chiamata anche Strada Viscerale.\nLa localit\u00e0 \u00e8 in forte crescita edilizia e demografica, grazie alla sua posizione nei pressi dello svincolo dell'Autostrada A24 Teramo-Roma. \u00c8 un importante centro di snodo per i trasporti su gomma, in quanto confluiscono gli autobus che collegano la provincia di Teramo alla citt\u00e0 de L'Aquila e a Roma.\nVal Vomano si trova a met\u00e0 strada tra la catena dei Monti della Laga, del Gran Sasso d'Italia e il mare Adriatico.\nLe origini dell'abitato sono legate alla costruzione del ponte in muratura, risalente al 1870 circa, che lo collega con Villa Vomano, frazione di Teramo posta sulla sponda sinistra del Vomano. Nel linguaggio comune si suole identificare le due localit\u00e0 col nome \"Ponte Vomano\"."}
{"id": "235808", "revid": "123699664", "url": "https://it.wikipedia.org/wiki?curid=235808", "title": "Giornale de' letterati d'Italia", "text": "Il Giornale de' letterati d'Italia (1710-1740) fu un'importante rivista letteraria italiana del XVIII secolo.\nStoria.\nIl periodico fu promosso, nella Repubblica di Venezia, nel 1710 dai letterati Scipione Maffei (storico e drammaturgo), Antonio Vallisneri (medico e biologo di fama) e Apostolo Zeno (letterato erudito e filologo). Nel presentare la rivista, Apostolo Zeno sosteneva che era necessario che \"gli italiani si facessero essi il loro giornale\u2026 palesando che il buon senso, la dottrina e l'ingegno non vennero mai meno tra noi e che ora pi\u00f9 mai fioriscono e s'avvivano\". \nConcepito come una piccola enciclopedia del sapere, il \u00abGiornale de' letterati d'Italia\u00bb abbracciava i temi pi\u00f9 disparati: storia, teologia, scienza e diritto. Ebbe collaboratori di prestigio come: Eustachio Manfredi, Ludovico Antonio Muratori, Giovanni Battista Morgagni, Giambattista Vico e Bernardino Ramazzini. Le recensioni delle nuove uscite (lunghe dalle venti alle cinquanta e pi\u00f9 pagine) consistevano, da un lato, in un ampio riassunto e, dall'altro, in una serie di giudizi critici sulle tesi espresse nell'opera. La qualit\u00e0 delle recensioni, insieme alla veste sobria ed elegante che caratterizzava la rivista, decretarono il suo successo immediato.\nPer i primi nove anni di vita (1710-1718) fu Apostolo Zeno a sostenere la maggior parte degli oneri (anche finanziari) della rivista. Quando lo Zeno fu chiamato all'incarico di poeta cesareo alla corte imperiale di Vienna, nel 1718, negli anni 1719-20 la rivista non fu continuata. Fu ripresa nel 1721 dal fratello Pier Caterino (1666-1732), che ne assunse la direzione, ma le uscite non furono pi\u00f9 regolari. Le pubblicazioni subirono un nuovo arresto nel 1727.\nDopo la morte di Pier Caterino Zeno, il \u00abGiornale de' letterati d'Italia\u00bb fu ripreso nel 1732 da Antonio Federico Seghezzi, che ne rese annuale la periodicit\u00e0. \nLe pubblicazioni cessarono nel 1740. Negli anni successivi \"Giornale\" fu imitato da diversi altri periodici italiani."}
{"id": "235821", "revid": "1987129", "url": "https://it.wikipedia.org/wiki?curid=235821", "title": "Solanum", "text": "Solanum \u00e8 un genere di piante a fiore appartenente alla famiglia delle Solanaceae. Comprende circa 1400 specie, annuali o perenni, cespugliose, arbustive e rampicanti.\nSpesso dotate di frutti e fiori attraenti, molte di queste specie sono velenose ma altre producono frutti, foglie o tuberi commestibili, come ad esempio la patata, il pomodoro e la melanzana.\nOltre che per l'uomo, varie specie di \"Solanum\" sono nutrimento anche per le larve di alcuni Lepidotteri, tra cui l\"'Endoclita malabaricus\".\nDescrizione.\nLe foglie delle varie specie di \"Solanum\" possono avere molte forme diverse: semplici, lobate o composte, glabre o pubescenti.\nI fiori sono regolari, con 5 petali e 5 sepali, attinomorfi. Il calice \u00e8 campanulato. L'ovario \u00e8 supero bicarpellare e contiene molti ovuli. Gli stami sono 5, spesso inseriti nel tubo corollino.\nI frutti sono bacche generalmente colorate e succose. Esempi ben noti sono il pomodoro e la melanzana - anche se le specie selvatiche generalmente producono frutti molto pi\u00f9 piccoli.\nLa velenosit\u00e0 di molte specie \u00e8 dovuta alla presenza di alcaloidi.\nDistribuzione.\nIl maggior numero di specie di questo genere cresce in Sudamerica - non a caso anche la patata e il pomodoro sono originari di questo continente.\nAltre zone ricche di specie sono l'Australia, il Sudafrica, il Madagascar, il Messico, i Caraibi.\nPeraltro, esistono specie selvatiche di \"Solanum\" anche al di fuori di queste aree, in tutto il mondo escluse le regioni artiche.\nAll'interno di questo areale, il genere \u00e8 rappresentato in una grande variet\u00e0 di habitat, compresi deserti e alte montagne.\nIn Italia sono spontanee due specie: \"Solanum nigrum\" e \"Solanum dulcamara\".\nSistematica.\nQuesto genere \u00e8 stato da sempre diviso in un certo numero di sottogeneri.\nIn passato, erano stati separati come generi distinti alcuni gruppi di specie.\nP.es. \"Solanum lycopersicum\" (il pomodoro, specie descritta gi\u00e0 da Linneo) era diventato per Miller \"Lycopersicon esculentum\", appartenente al genere \"Lycopersicon\" affine ma distinto rispetto a \"Solanum\".\nTuttavia, lo studio della filogenesi di queste specie ha condotto gli studiosi recenti a tornare indietro, riportando il pomodoro dentro il genere \"Solanum\" e mantenendo la distinzione solo eventualmente come sottogenere (sezione \"Lycopersicon\" del genere \"Solanum\").\nUna sorte simile \u00e8 toccata ad altri tre generi: \"Cyphomandria\", \"Normania\" e \"Triguera\".\nTuttavia \u00e8 importante rilevare che queste variazioni sono ancora oggi oggetto di dibattito aperto tra gli studiosi.\nPer esempio, consultando il sito dell'IPNI (\"International Plant Name Index\") , l'inclusione di \"Lycopersicon\" dentro il genere \"Solanum\" \u00e8 convalidata da una delle tre fonti della raccolta, ma non dalle altre due. La divisione in sottogeneri \u00e8 diversa per le tre fonti.\nSpecie.\nAlcune specie di \"Solanum\" tra le pi\u00f9 conosciute o importanti:\nElenco parziale di altre specie:\nImportanza alimentare.\nIl genere \"Solanum\" \u00e8 considerato uno dei generi pi\u00f9 importanti per l'alimentazione umana.\nParticolarmente importanti sono:\nEsistono per\u00f2 numerose altre specie che sono coltivate localmente per scopo alimentare, in particolare:\nAltre specie, pur non essendo coltivate in agricoltura, sono commestibili (p.es. il \"Solanum aviculare\", poroporo)."}
{"id": "235822", "revid": "110157", "url": "https://it.wikipedia.org/wiki?curid=235822", "title": "Berg am Irchel", "text": "Berg am Irchel (toponimo tedesco) \u00e8 un comune svizzero di 567 abitanti del Canton Zurigo, nel distretto di Andelfingen.\nStoria.\nNel 1855 la localit\u00e0 di Gr\u00e4slikon, fino ad allora frazione di Buch am Irchel, \u00e8 stata assegnata a Berg am Irchel.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (dal 1860 con Gr\u00e4slikon):\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "235823", "revid": "224230", "url": "https://it.wikipedia.org/wiki?curid=235823", "title": "Buchberg", "text": "Buchberg (toponimo tedesco) \u00e8 un comune svizzero di 824 abitanti del Canton Sciaffusa.\nAssieme al comune limitrofo di R\u00fcdlingen, istituito nel 1839 per scorporo dal suo stesso territorio, Buchberg costituisce un'exclave del Canton Sciaffusa tra il Canton Zurigo e la Germania; \u00e8 situato sul colle Hurbig, in prossimit\u00e0 dell'ansa del fiume Reno sopra il comune di Eglisau. La vicinanza all'aeroporto di Zurigo ha fatto di questo comune una localit\u00e0 residenziale."}
{"id": "235832", "revid": "599013", "url": "https://it.wikipedia.org/wiki?curid=235832", "title": "Clavi\u00e8re", "text": ""}
{"id": "235834", "revid": "15756", "url": "https://it.wikipedia.org/wiki?curid=235834", "title": "Digital Video", "text": "Il Digital Video, noto anche con la sigla DV, e in versione miniaturizzata MiniDV \u00e8 un formato di video digitale introdotto nel 1995, sviluppato da diversi produttori di videocamere secondo le specifiche IEC 61834, che ne definiscono sia il formato di nastro che il codec.\nNel 2003 ne venne prodotto una versione pi\u00f9 avanzata, denominata \"High Definition Video\".\nCaratteristiche.\nIl codec DV non \u00e8 limitato al nastro ma \u00e8 utilizzabile anche da molti video server, per via del buon compromesso tra qualit\u00e0 e dimensioni dei file video registrati.\nNell'ambito strettamente amatoriale, pur essendo il formato pi\u00f9 indicato per applicazioni anche semplici di montaggio, l'offerta del mercato si \u00e8 invece gradualmente spostata verso sistemi in grado di registrare direttamente su DVD (in MPEG-2) oppure su scheda di memoria o hard disk (tipicamente in MPEG-4). Usando compressioni maggiori, questi sistemi hanno il vantaggio di una capacit\u00e0 di registrazione superiore.\nLe caratteristiche del DV includono:\nIl DV permette anche la produzione cinematografica a basso costo. Nel campo del montaggio video non lineare, data la potenza delle piattaforme, il montaggio di materiale DV \u00e8 possibile senza alcun supporto hardware, se non quello fornito dal processore del PC. Anche un PC entry-level \u00e8 in grado di gestire flussi di dati cos\u00ec elevati e non sono pi\u00f9 necessarie schede dedicate a trattare il DV. Rimane chiaro comunque che nel momento in cui si fa editing e si aggiungono effetti, tendine e titoli, un supporto hardware aggiuntivo (le cosiddette schede realtime) pu\u00f2 sempre tornare utile, per evitare la necessit\u00e0 di un lungo rendering.\nAspetti qualitativi.\nLa qualit\u00e0 video del DV \u00e8 sufficiente anche per l'ambito professionale, sebbene non comparabile con i formati analogici pi\u00f9 diffusi in questo settore, quale il Betacam SP, e a maggior ragione per i formati digitali orientati al broadcast.\nIn campo professionale sono molto importanti anche fattori non strettamente legati alla qualit\u00e0 del formato di registrazione, tra cui:\nInoltre, anche la robustezza del nastro e delle videocassette va tenuta in debito conto, specialmente quando si tratta di lavorare sul campo scambiando le stesse cassette tra pi\u00f9 apparati.\nLa qualit\u00e0 video e megapixel.\nNel mercato consumer si riscontra spesso una certa confusione sull'effettiva importanza dei megapixel delle videocamere, che vengono erroneamente ritenuti significativi sulla qualit\u00e0 finale del video, mentre sono riferiti in realt\u00e0 al solo uso come fotocamera.\nMentre una telecamera di fascia consumer da 5-600 euro raggiunge anche i 3 megapixel, una telecamera professionale ad alta risoluzione da 40.000 euro per il formato DVCPRO HD 100 ha una risoluzione di poco superiore a un megapixel: \u00e8 evidente che la differenza qualitativa tra le due non \u00e8 dovuta alla risoluzione dei sensori.\nInoltre che lo standard video DV attuale non pu\u00f2 superare i 400.000 pixel, eventuali pixel in pi\u00f9 sul CCD servono solo allo stabilizzatore digitale.\nStandard tecnici.\nNello standard DV la risoluzione video \u00e8 rispettivamente di 720\u00d7480 pixel a 29,97 fps per NTSC e 720\u00d7576 pixel a 25 fps per PAL.\nIl segnale analogico viene campionato a una frequenza di 13,5\u00a0MHz per la luminanza e di 6,675\u00a0MHz per ognuna delle due componenti di crominanza, U e V.\nQuesto tipo di sottocampionatura viene normalmente indicato come 4:2:0, ed \u00e8 valido per il formato PAL.\nIn NTSC, le componenti di crominanza U e V sono campionate a 3,375\u00a0MHz, e viene normalmente indicato come 4:1:1.\nLa frequenza di campionamento \u00e8 in realt\u00e0 la stessa nei due sistemi, ma i dati seguono uno schema differente.\nCompressione video.\nIl video campionato \u00e8 successivamente compresso utilizzando la tecnica DCT (Trasformata discreta del coseno), e si attua tramite la compressione intraframe; significa che ogni frame (quadro o \"fotogramma\") viene compresso come immagine a s\u00e9 stante, senza correlazione con i fotogrammi precedenti o successivi.\nQuesta tecnica rende possibile la compressione a 5:1. Il bitrate \u00e8 fisso a 25 megabit al secondo (25,146 Mb/s), aggiungendo al quale i dati audio (1,536 Mb/s), i subcodici e i sistemi di rilevamento e correzione d'errore (circa 8,7 Mb/s) si arriva a circa 36 megabit al secondo (35,382 Mb/s), o circa un Gigabyte ogni 4 minuti.\nUsando un bitrate simile a quello del pi\u00f9 datato codec MJPEG, il codec DV offre prestazioni migliori, ed \u00e8 comparabile allo MPEG-2 intraframe.\n(Si noti comunque che molti codificatori MPEG-2 per applicazioni di acquisizione in tempo reale usano la compressione intraframe, ma non usano la compressione interframe).\nSottocampionamento della crominanza.\nIl sottocampionamento della crominanza \u00e8 4:2:0 in PAL e 4:1:1 in NTSC, il che riduce l'informazione di colore che viene registrata. Questo \u00e8 in parte il motivo per cui non tutti i sistemi di videoregistrazione analogica sono superati dal DV, ed \u00e8 anche il motivo per cui in ambito professionale si preferisce non usare il DV nelle lavorazioni di intarsio colore, o chroma key.\nIn ogni caso, per\u00f2, il sottocampionamento \u00e8 un compromesso accettabile contro i benefici di copiabilit\u00e0, formato ridotto, audio digitale e costo accessibile.\nAudio.\nIl DV permette di registrare sia 2 canali audio digitali (solitamente stereo) a 48\u00a0kHz e 16 bit, sia 4 canali a 32\u00a0kHz e 12 bit.\nPer applicazioni professionali e broadcast, si usano quasi esclusivamente 48\u00a0kHz.\nIn aggiunta, \u00e8 prevista l'opzione di campionare l'audio alla stessa frequenza di campionamento usata dai compact disc, 44,1\u00a0kHz, anche se all'atto pratico la si usa raramente.\nUna differenza sostanziale tra i tre formati \u00e8 che nel DV standard l'audio non \u00e8 agganciato al video; questo significa che possono esistere differenze tra numero di campionamenti audio in ogni quadro video.\nUn cristallo oscillatore si occupa di mantenere il sincronismo tra le due piste. Nel DVCAM e DVCPRO, invece, l'audio \u00e8 agganciato al video, e mantiene sempre il medesimo numero di campionamenti per quadro, consentendo cos\u00ec il perfetto sincronismo audio/video.\nQuesto non si traduce in una apprezzabile differenza percepibile senza l'uso di adeguata strumentazione, ma \u00e8 indispensabile per l'editing professionale accurato \"al frame\".\nConnettivit\u00e0.\nIl bus FireWire (IEEE 1394) non fa parte delle specifiche DV, ma la sua evoluzione \u00e8 proceduta di pari passo con esso.\nQuasi tutte le telecamere DV hanno un'interfaccia IEEE 1394, uscite video composito e Y/C. I videoregistratori di fascia alta possono avere interfacce professionali come SDI, SDTI o video a componenti analogico.\nTutte le varianti DV hanno un timecode, ma alcuni dei programmi per computer meno recenti o per uso amatoriale non lo utilizzano (per esempio, la versione non professionale di Adobe Premiere).\nAlcuni camcorder hanno una porta USB 2.0, ma di solito non viene utilizzata per trasferire flussi dati, ma piuttosto per trasferire alcuni dati digitali dal camcorder, come fotogrammi fissi.\nSui computer, i flussi DV sono di solito memorizzati come file AVI o QuickTime, ma a volte vengono registrati direttamente dati grezzi DV.\nTipologie di lavoro con il codec DV.\nEsistono due tipologie di lavoro in formato DV:\nIn questo caso \u00e8 sufficiente avere una scheda firewire per la cattura del video sorgente.\nFormato fisico.\nTutte le varianti DV usano nastro da 1/4 di pollice (6,35\u00a0mm) di larghezza. A seconda del formato, per\u00f2, ci sono diverse dimensioni delle cassette.\nIl DV standard usa cassette grandi (L), mentre il MiniDV cassette piccole (S).\nEntrambi i tipi di cassetta hanno un chip di memoria di bassa capacit\u00e0 integrato nel guscio, tipicamente di 4 kb per le cassette MiniDV anche se ne sono supportati fino a 16.\nQuesto chip \u00e8 usato per immagazzinare determinati punti sul nastro (per esempio, il timecode di ogni inizio registrazione).\nMiniDV / DV.\nLa cassetta \"L\" misura 120 \u00d7 90 \u00d7 12\u00a0mm e pu\u00f2 contenere fino a 4.6 ore, estese a 6.9 in EP/LP.\nLe pi\u00f9 comuni cassette \"S\" MiniDV misura 65 \u00d7 48 \u00d7 12\u00a0mm durano 60 o 90 minuti a seconda della velocit\u00e0. Nel modo SP, il nastro scorre a 18,81\u00a0mm/s.\nIl nastro viene registrato tramite scansione elicoidale, una singola traccia video \u00e8 larga 10\u00a0\u00b5m, ridotti a 6,7\u00a0\u00b5m in LP.\nEsistono programmi per computer in grado di convertire ogni genere di dati in un flusso DV, consentendo cos\u00ec di usare camcorder e videoregistratori come unit\u00e0 di backup.\nA questo scopo, si consideri che un nastro MiniDV da 60 minuti pu\u00f2 contenere circa 13 GB di dati, calcolando che il video in formato DV ha un flusso dati costante di 3,6 MB/s (3,6 MB/s \u00d7 60 secondi \u00d7 60 minuti = 12.960 MB per ora, diviso 1024 = 12,66 GiB per ora).\nDVCAM.\nIl Sony DVCAM \u00e8 una variante professionale dello standard DV che usa le stesse videocassette.\nLa velocit\u00e0 del nastro \u00e8 aumentata a 28,215\u00a0mm/s e la larghezza delle tracce a 15\u00a0\u00b5m.\nIl codec usato \u00e8 lo stesso del DV, ma per via della larghezza di traccia maggiore i dati registrati sono pi\u00f9 robusti, producendo in lettura un tasso di dropout inferiore del 50%.\nUn dropout \u00e8 un errore in lettura del nastro, causato dall'assenza in quel punto di materiale magnetico o dalla presenze di polvere o corpi estranei tra il nastro e la testina.\nNel DVCAM non esiste un modo LP.\nTutti i videoregistratori DVCAM sono in grado di leggere i nastri DV, mentre il supporto per il DVCPRO \u00e8 un'aggiunta pi\u00f9 recente ad alcuni modelli.\nI nastri DVCAM (e quelli DV registrati da una macchina DVCAM) durano un terzo di meno rispetto al DV.\nPer via del buon rapporto qualit\u00e0/prezzo e della facilit\u00e0 di gestione del sistema in post produzione, le macchine della Sony, siano esse della serie semiprofessionale o professionale (Master Series), sono state fin dall'inizio e sono tuttora ampiamente adottate dalle televisioni e dai piccoli studi di produzione, nonch\u00e9 da strutture pi\u00f9 grandi come unit\u00e0 secondarie destinate ad usi prettamente giornalistici con apparecchiature compatte e di agevole utilizzo anche per personale meno esperto.\nDVCPRO.\nQuesta variante del formato \u00e8 stata progettata da Panasonic specificatamente per l'uso in ENG, sviluppando in modo particolare gli aspetti relativi alla robustezza del nastro, all'intercambiabilit\u00e0 delle registrazioni e alle capacit\u00e0 di montaggio con sistemi lineari.\nIn Italia, questo formato \u00e8 usato da molte televisioni locali e orientate all'informazione, tra cui Sky TG24 \u00e8 una delle pi\u00f9 importanti.\nIl DVCPRO non usa cassette piccole, ma ne ha un tipo di medie dimensioni (M), e anche un tipo XL che viene usato nei videoregistratori DVCPRO HD.\nLa velocit\u00e0 di scorrimento del nastro nel DVCPRO \u00e8 di 33,82\u00a0mm/s.\nLe tracce sono di 18 nm, aggiungendo anche una banda di guardia tra una pista e l'altra.\nA differenza dei nastri MiniDV e DVCAM che sono fabbricati con metallo evaporato, le cassette DVCPRO sono composte da particelle di metallo; lo strato di metallo magnetizzabile, cio\u00e8, non \u00e8 evaporato sul nastro ma depositato come se fosse ossido. Questo assicura una maggiore durata ai nastri.\nL'audio \u00e8 disponibile solo nella versione a 48\u00a0kHz a 16 bit, non esiste il modo EP e la sottocampionamento della crominanza avviene sempre secondo lo schema 4:1:1.\nA parte questi aspetti, dal punto di vista del flusso dati il DVCPRO standard (noto anche come DVCPRO25) \u00e8 identico al DV standard ma, nonostante questo, e a differenza di Sony con il DVCAM, Panasonic promuove questo formato per impieghi professionali di fascia alta.\nIl formato DVCPRO50 usa due codificatori-decodificatori DV paralleli. In questo modo il flusso di dati di 50 Mb/s \u00e8 esattamente il doppio di quello che si ottiene nel DVCPRO.\nIl lavoro di compressione ripartito tra due codec ha per risultato un'immagine con una pi\u00f9 ricca informazione colore, campionata in 4:2:2.\nIl maggiore bitrate dimezzi i tempi di registrazione ma la qualit\u00e0 d'immagine \u00e8 molto elevata e comparabile al Digital Betacam, assai pi\u00f9 costoso.\nAllo stesso modo, il formato DVCPRO HD, noto anche come DVCPRO 100, utilizza 4 codec DV.\nNonostante la denominazione HD, questo formato riduce il campionamento dei segnali 720p/1080i originali a una risoluzione inferiore.\nIl 720p \u00e8 ridotto da 1280\u00d7720 a 960\u00d7720, e il 1080i \u00e8 ridotto da 1920\u00d71080 a 1280\u00d71080, se 59,94i, e a 1440\u00d71080 se 50i.\nIl rapporto di compressione \u00e8 di circa 7:1.\nPer mantenere la compatibilit\u00e0 con l'interfaccia HD SDI, l'apparecchiatura DVCPRO riduce la campionatura durante la registrazione e la incrementa durante la lettura.\nTutte le varianti di DVCPRO sono compatibili all'indietro ma non in avanti.\nI videoregistratori DVCPRO sono in grado di leggere (ma non di registrare) i nastri DV e DVCAM, mentre i nastri MiniDV possono essere adattati tramite un adattatore meccanico. Un eventuale flusso in 4:2:0 viene convertito da hardware apposito durante la lettura.\nHDV.\nIl formato HDV utilizza un codec MPEG2 che campiona a 25 Mb/s per produrre un'immagine anamorfica pari a 1440 pixel orizzontali e 1080 pixel verticali. L'immagine viene poi riprodotta su 1920 pixel orizzontali per raggiungere le dimensioni del formato \"Full HD\".\nVarianti e formati simili.\nEsistono diverse varianti dello standard DV, tra cui le pi\u00f9 importanti sono i formati professionali DVCAM e DVCPRO, prodotti da Sony e Panasonic rispettivamente. Ne esiste anche una versione ad alta definizione recentemente introdotta, chiamata HDV, piuttosto differente sul piano tecnico in quanto si limita ad usare le videocassette DV e MiniDV, ma con la compressione MPEG-2 con risoluzioni 1440x1080. Di conseguenza, registra video a risoluzione pi\u00f9 alta ma anche maggiormente compresso. Formati concorrenti sono l'HDV e l'AVCHD\nIl formato Sony XDCAM permette di registrare MPEG IMX, DVCAM e flussi a bassa risoluzione su un supporto ottico simile a un disco Blu-ray, mentre il Panasonic P2 registra flussi DV/DVCPRO/DVCPRO50/DVCPROHD su una memoria flash compatibile PCMCIA.\nIl sistema Ikegami Editcam pu\u00f2 registrare in formato DVCPRO o DVCPRO50 su un hard disk rimovibile.\nSi noti che la maggior parte delle differenze tra questi formati sono a puro livello di marketing: poich\u00e9 le differenze tra DVCPRO e DVCAM sono solo nel sistema con cui scrivono il flusso DV sul nastro, tutti questi sistemi non basati su nastro sono identici rispetto ai dati video.\nIl formato JVC D9 (noto anche come Digital-S) \u00e8 molto simile al DVCPRO50, ma registra su videocassette di tipo S-VHS. Il D9 non va confuso con il D-VHS, che usa la compressione MPEG-2 a un bitrate significativamente inferiore). Lo standard Digital8 usa il codec DV, ma sostituisce il supporto di registrazione con una videocassetta Hi8, offrendo quindi la qualit\u00e0 del DV senza sacrificare la compatibilit\u00e0 in lettura del materiale Video8/Hi8 gi\u00e0 esistente."}
{"id": "235836", "revid": "219110", "url": "https://it.wikipedia.org/wiki?curid=235836", "title": "Mono (progetto)", "text": "Mono \u00e8 un progetto open source coordinato da .NET Foundation (precedentemente da Xamarin, Novell e in origine da Ximian) per creare un insieme di strumenti compatibili con il Framework .NET, secondo gli standard ECMA (Ecma-334 e Ecma-335).\nI pi\u00f9 importanti di questi strumenti sono il compilatore C# e il Common Language Runtime.\nMono \u00e8 compatibile con i seguenti sistemi operativi:\nMentre Microsoft ha reso disponibile una versione di .NET per FreeBSD chiamata la Shared source CLI, la licenza di Microsoft non \u00e8 di software libero e pu\u00f2 essere insufficiente per i bisogni degli utenti (in particolare, proibisce esplicitamente l'utilizzo commerciale). Per questo ed anche per limitare la diffusione di C# e le relative librerie Mono nell'ambiente Linux \u00e8 stato creato il linguaggio Vala.\nLa macchina virtuale di Mono contiene un motore JIT per vari processori: x86, SPARC, PowerPC, ARM, s390 (in modalit\u00e0 a 32 bit) e x86-64 e SPARC a 64 bit. La VM pu\u00f2 eseguire una compilazione just-in-time o pu\u00f2 pre-compilare il codice in codice nativo. Per altre architetture hardware esiste solo un interprete.\nUn progetto simile \u00e8 DotGNU Portable.NET.\nStoria.\nNel 2000 la societ\u00e0 Ximian, fondata e diretta da Miguel de Icaza, specializzata in software open source, aveva intenzione di costruire strumenti di sviluppo software che accrescessero la produttivit\u00e0 di sviluppo del software multipiattaforma.\nAppena la Microsoft present\u00f2 il Framework .NET, la Ximian se ne interess\u00f2, e il 19 luglio 2001 annunci\u00f2 il progetto open source Mono alla conferenza O'Reilly.\nQuasi tre anni dopo, il 30 giugno 2004 fu rilasciata la versione 1.0.\nAl LinuxWorld 2006, a Boston, Mono ha vinto il premio come miglior piattaforma di sviluppo.\nMono e i brevetti della Microsoft.\nConseguentemente alla nascita del progetto Mono ebbero luogo molte discussioni riguardo al fatto che Microsoft potesse comprometterne il proseguimento tramite brevetti. Il team Mono riconobbe questo rischio e mise in atto strategie al fine di evitarlo, come si legge dalle loro FAQ:\nMicrosoft comunque annunci\u00f2 che non avrebbe perseguito legalmente le implementazioni open source del .NET Framework, tra le quali appunto Mono. Le intenzioni di Microsoft hanno successivamente trovato riscontro nel fatto che la stessa \u00e8 diventata sponsor del progetto Mono.\nProgetti correlati.\nNumerosi progetti sono stati creati per permettere agli sviluppatori di utilizzare Mono nel proprio ambiente di sviluppo:\nSoftware sviluppato con Mono.\nI seguenti programmi utilizzano le API Mono e C#:\nVersioni.\nDi seguito sono indicate la prima e l'ultima versione stabile per ogni release che si sono succedute nel corso del tempo:"}
{"id": "235846", "revid": "767487", "url": "https://it.wikipedia.org/wiki?curid=235846", "title": "Francesca Chiara", "text": "Dopo un'esperienza discografica da solista nata a fine anni '90 oggi \u00e8 la cantante ed autrice del gruppo gothic metal The LoveCrave.\nBiografia.\nFrancesca Chiara all'et\u00e0 di 17 anni vive per un anno a San Francisco dove studia canto, chitarra e si unisce a band locali per eseguire i suoi primi concerti.\nTornata in Italia fonda i \"Mystery\", una band hard rock, con Simon Dredo e Mauro Lentola con i quali produce il suo primo EP di quattro brani.\nA 19 anni si trasferisce a Milano dove inizia sia la sua gavetta che la carriera da professionista insieme al chitarrista rock Tank Palamara.\nNel 1997 firma il suo primo contratto con la Sony Music e pubblica il suo primo singolo, \"L'onda\", che entra in classifica in Grecia e gira nelle radio di tutta Europa. Nel 1998 esce il singolo \"Streghe\" dal quale nasce un video e consente il superamento delle selezioni per il Festival di Sanremo. Nel 1999 partecipa al Festival nella categoria \"Nuove proposte\" e si classifica al settimo posto con la canzone \"Ti amo che strano\", pubblicata come singolo. Nello stesso anno esce il suo primo album \"Il parco dei sogni\".\nNegli anni successivi la sua carriera prosegue su reti televisive e radio ma, soprattutto, con concerti live tra Italia e Germania.\nNel 2003, dopo alcune esperienze nella musica elettronica, fonda con Tank Palamara The LoveCrave, una band che unisce sound diversi, rock, gothic, electropop, metal, darkwave.\nL'11 marzo 2006 la band firma un contratto con la casa discografica tedesca Reporecords, specializzata in gothic metal e il primo cd dei The LoveCrave, \"The Angel and the Rain\" \u00e8 uscito in tutta Europa il 30 ottobre 2006.\nL'album riscuote notevole successo in Europa e porta la band a partecipare ad alcuni dei pi\u00f9 grossi festival europei, quali il M'Era Luna di Hildesheim, l'Amphi Festival di Lipsia, il NcN e molti altri.\nNel 2010 esce il secondo album della band \"Soul Saliva\", prodotto da Tank Palamara e da Max Cassan. Riprendono i tour e le partecipazioni ai festival fino al 2011 quando la band si ferma perch\u00e9 nasce Leonardo, il figlio di Francesca.\nNel 2013 fonda la SKEL MUSIC SCHOOL a Segrate (MI), scuola di musica moderna."}
{"id": "235852", "revid": "767487", "url": "https://it.wikipedia.org/wiki?curid=235852", "title": "Peter Olsson", "text": "Biografia.\nPeter Olsson \u00e8 stato il primo bassista dei Force, gruppo hard rock svedese, che pi\u00f9 tardi cambi\u00f2 nome in Europe. Olsson ha formato i Force a Upplands V\u00e4sby, nel 1979, insieme al cantante e tastierista Joey Tempest, il chitarrista John Norum e con il batterista Tony Reno.\nOlsson lasci\u00f2 il gruppo nel 1981 e venne sostituito da John Lev\u00e9n. Un motivo della rottura col gruppo sembrerebbe dovuto a Joey Tempest che gli \"rub\u00f2\" la ragazza. Olsson ha fatto parte anche di altri gruppi musicali tra cui Power ed i Rising Force di Yngwie J. Malmsteen."}
{"id": "235854", "revid": "14787", "url": "https://it.wikipedia.org/wiki?curid=235854", "title": "Euristico", "text": ""}
{"id": "235857", "revid": "111828656", "url": "https://it.wikipedia.org/wiki?curid=235857", "title": "Il parco dei sogni", "text": "Il parco dei sogni \u00e8 il primo album della cantante italiana Francesca Chiara, pubblicato nel 1999.\nL'album \u00e8 un concept album e parla dell'incontro, nel futuro, in un dopoguerra, di 3 ragazzine con una signora anziana in un quartiere degradato. La signora racconter\u00e0 di come proprio l\u00ec dietro esisteva, quando lei era giovane, un parco frequentato da ragazzi e ragazze pieni di sogni ma non con tutti la vita \u00e8 stata generosa e tantomeno facile.\nL'album contiene il brano \"Ti amo che strano\", che si classific\u00f2 all'ottavo posto al Festival di Sanremo 1999 nella categoria \"Giovani\"."}
{"id": "235863", "revid": "240860", "url": "https://it.wikipedia.org/wiki?curid=235863", "title": "Aermacchi SF-260", "text": "Il SIAI-Marchetti SF-260, in seguito Aermacchi SF-260, \u00e8 un aeroplano monomotore ad ala bassa costruito e sviluppato dall'azienda italiana SIAI-Marchetti negli anni sessanta e successivamente commercializzato, oltre che dalla casa stessa, dalla Aermacchi, a seguito della sua acquisizione.\nProgettato dall'ingegnere Stelio Frati, \u00e8 destinato primariamente all'aviazione generale per uso sportivo e da turismo, ma grazie alle sue grandi capacit\u00e0 di addestratore basico \u00e8 largamente usato nelle scuole di volo, anche in quelle militari.\nL'Aeronautica Militare lo utilizza come addestratore basico e i piloti prendono il primo brevetto della loro carriera (il \"BPA, Brevetto Pilota di Aeroplano\") a bordo di questo aereo. \u00c8 stato prodotto in pi\u00f9 di 900 esemplari, risultando cos\u00ec, insieme all'Aermacchi MB-326, l'aereo italiano di maggior successo commerciale nel dopoguerra per velivoli della sua categoria. Dal gennaio 1997 il progetto \u00e8 passato all'Aermacchi, che, con la costituzione di un team dedicato sia per la progettazione sia per l'assemblaggio, ha rinvigorito il progetto con modifiche tanto strutturali quanto impiantistiche, facendo rivivere alla macchina una seconda giovinezza. Tra le modifiche principali introdotte dal team possiamo ricordare l'adozione di un nuovo impianto combustibile, l'installazione di un impianto di condizionamento, l'introduzione dell'autopilota, nuovi sedili, oltre a un'avionica di ultima generazione.\nStoria del progetto.\nL'SF-260 fu progettato agli inizi degli anni sessanta come sviluppo di un altro aereo di successo che l'ingegner Frati realizz\u00f2 per l'Aviamilano, l'F.8 Falco. L'aereo avrebbe dovuto essere pi\u00f9 moderno e soprattutto adatto alla produzione in serie: il progetto, denominato F.250, fu acquistato dalla SIAI-Marchetti che, dopo alcune modifiche, tra cui l'adozione di un motore pi\u00f9 potente, lo mise in produzione nel 1966. Le grandi doti acrobatiche e di addestratore basico lo resero un prodotto molto interessante per le aviazioni militari e cos\u00ec ne venne prodotta la versione M, a cui furono apportate modifiche nella strumentazione e che consentiva l'utilizzo di carichi bellici a scopo addestrativo.\nLa versione espressamente progettata per ruoli di attacco al suolo e antiguerriglia \u00e8 l'SF-260\u00a0W Warrior, che pu\u00f2 portare fino a 300\u00a0kg di lanciarazzi, bombe, mitragliatrici, pod fotografici e lanciabengala. Fu anche realizzata una versione per il pattugliamento marittimo, l'SF-260SW Sea Warrior, dotata di contenitori sganciabili contenenti battelli di salvataggio e kit per la sopravvivenza in mare.\nNel 1980 vol\u00f2 la versione SF-260TP, dotata di un motore turboelica Allison 250B17 con potenza massima di 420\u00a0hp, che ne aument\u00f2 le prestazioni facilitando il supporto tecnico logistico.\nLa differenza, grazie ai 160\u00a0hp di potenza extra (deratati a 320\u00a0hp nella versione civile e 350\u00a0hp nella versione militare), ha avuto come risultato l'incremento delle prestazioni: velocit\u00e0 da 330 a 422\u00a0km/h, velocit\u00e0 di salita da 7,5 a 11 m/s, quota di tangenza da 4\u00a0500 a 7\u00a0500 m. L'autonomia ne \u00e8 risultata per\u00f2 assai inferiore, da 1\u00a0600 a 950\u00a0km, e il successo commerciale, causa ritardi tecnici e maggiori costi (le macchine leggere non hanno vantaggi concreti a passare ai motori a turbina, evidentemente), \u00e8 stato ben modesto rispetto alla macchina con il motore a pistoni, che ha continuato a esser prodotta.\nGli ultimi modelli prodotti sono l'SF-260E e l'SF-260F: con motore migliorato, a iniezione il primo dei due, presentato senza successo al concorso per il nuovo addestratore basico USAF; con motore a carburatori normali il secondo. Per l'Aeronautica Militare Italiana \u00e8 stata prodotta una versione speciale, l'SF-260EA, dotata di prestazioni e avionica migliorata, che \u00e8 entrata in servizio nel corso del 2006, confermando cos\u00ec l'incredibile longevit\u00e0 che hanno ormai raggiunto i moderni progetti aeronautici.\nIl 31 luglio 2012 viene consegnato allo Zambian Air Force and Air Defence Command il 900\u00ba esemplare prodotto, facendone dell'SF-260 l'addestratore italiano pi\u00f9 venduto del dopoguerra.&lt;ref name=\"AP 09/38 -0\"&gt;.&lt;/ref&gt;\nTecnica.\nL'SF-260 \u00e8 interamente metallico, monoplano, di configurazione classica ma ottimamente curato come aerodinamica ed armonizzazione dei comandi. \u00c8 anche una delle macchine pi\u00f9 costose nella sua categoria. Il pilota dispone di un'ampia visuale, ma c'\u00e8 posto anche per un passeggero affiancato e uno posteriore, normalmente utilizzato solo nell'impiego civile. Le ali sono basse, con un leggero diedro positivo (sono cio\u00e8 inclinate verso l'alto), monolongherone, con il carrello triciclo anteriore interamente retrattile. I serbatoi alle estremit\u00e0 sono da 72 litri, oltre a quelli da 49,5 l posti nelle ali, per un totale di 243 litri, di cui 235 l usabili.\nIl motore \u00e8 un Avco Lycoming O-540-E4A5 con alimentazione a carburatore oppure iniezione nelle versioni D ed E, a 6 cilindri contrapposti raffreddato ad aria abbinato ad un'elica bipala metallica a passo variabile. \u00c8 dotato di radio VHF e altri equipaggiamenti basici per il volo, mentre l'armamento (nelle apposite versioni) \u00e8 trasportato in due o talvolta 4 punti d'aggancio. L'assortimento \u00e8 sulla carta notevole, con razziere, bombe fino a 125\u00a0kg, fotocamere e mitragliatrici leggere binate. In realt\u00e0 i margini di peso sono talmente esigui che il carico massimo di 300\u00a0kg pu\u00f2 essere impiegato solo con un unico pilota a bordo, mentre il carico normale difficilmente supera la met\u00e0 di quanto riportato (ovvero molto poco). Non pare che esistano corazzature degne di nota, almeno nell'SF-260 basico e in quelli della versione W; esistono forse nel SF-260TP, ma la differenza di peso appare molto modesta rispetto alla macchina originale.\nImpiego operativo.\nItalia.\nOltre che per la sua maneggevolezza, si \u00e8 dimostrato valido come addestratore basico grazie alla strumentazione di bordo, che permette di apprendere facilmente i rudimenti del volo, anche strumentale. Nel 1976 l'A.M. acquist\u00f2 45 esemplari della versione SF-260AM, appositamente realizzata. A partire dal 2006. sono stati consegnati al 70\u00ba Stormo gli esemplari della nuova versione SF-260EA, dotata di una moderna avionica, cabina pi\u00f9 confortevole e in grado di semplificare le operazioni di manutenzione.\nL'ultimo volo in servizio nell'AMI di un SF-260AM \u00e8 avvenuto il 19 settembre 2009 in un'apposita cerimonia alla base del 70\u00ba Stormo a Latina.&lt;ref name = \"AP 09/38 -1\"&gt;Air Press 38/2009.&lt;/ref&gt; Quasi subito la versione SF-260EA non ha pienamente soddisfatto le aspettative dell'Aeronautica Militare soprattutto a causa di alcuni problemi di spegnimento in volo del motore.\nTale situazione nacque nonostante l'Aermacchi stessa proponesse la versione con motore a turbina, pi\u00f9 economica, meno assetata nei consumi e pi\u00f9 versatile, tanto da poter esser usata con qualsiasi condizione meteorologica e da essere gi\u00e0 in uso, questa turbina, nell'elicottero Breda-Nardi-Hughes NH-500, gi\u00e0 in uso al 72\u00ba Stormo dell'Aeronautica Militare. Successivamente, l'Aermacchi ha proposto, senza oneri aggiuntivi, all'Aeronautica Militare, dei \"kit after-market\" per ovviare all'inconveniente dello spegnimento del motore a pistoni in volo; offerta rifiutata e che ha portato alla messa a terra di tutte le nuove macchine fino a data da destinarsi. Nel frattempo tutte le vecchie versioni erano state radiate e rottamate, lasciando tutte le Scuole di Volo Basico dell'A.M. senza aeromobili.\nAltri paesi.\nLa Libia, con circa 250 aerei ordinati (un numero spropositato, anche considerando che si tratta del modello armabile), \u00e8 il maggior utilizzatore, nella versione specifica WL. Risulta esser stato impiegato nel conflitto Libia-Ciad degli anni ottanta, subendo peraltro pesanti perdite a causa delle prestazioni e della leggerezza del velivolo, troppo modeste per sopravvivere in un contesto bellico di una qualche difficolt\u00e0.\nTra gli utilizzatori figurano Nicaragua, Ciad (esemplari catturati ai libici), Uganda, Somalia e altri ancora.\nFilippine.\nAnche le Filippine li hanno impiegati in azioni belliche antiguerriglia, cos\u00ec come hanno fatto anche quasi tutti i paesi del Terzo Mondo che li hanno acquistati, perch\u00e9 avevano bisogno di un aereo economico d'attacco pi\u00f9 che di un costoso addestratore basico.\nNell'ottobre 2007 il Dipartimento della Difesa delle Filippine ha ordinato 18 esemplari nuovi del SF-260F/PAF all'Alenia Aermacchi, il cui costo del contratto \u00e8 ammontato a circa 13,8 milioni di dollari. Il contratto, che rientrava nell'ambito del programma di ammodernamento della Hukbong Himpapawid ng Pilipinas, ha compreso, oltre agli aeroplani, anche l'addestramento dei piloti e dei tecnici, l'assistenza post-vendita e la fornitura di attrezzature di supporto a terra e di parti di ricambio. L'assemblaggio finale \u00e8 stato affidato \"in loco\" all'Aerotech Industries Philippines.\nInsieme all'Italia e alla Libia, l'aviazione militare filippina \u00e8 tra le principali clienti del SF-260, infatti lo ha avuto in servizio sin dal maggio 1973 nelle versioni SF-260MP (32 esemplari), SF-260WP (16 aerei) e SF-260TP (18 velivoli).\nL'SF-260MP/WP era propulso da un motore a 6 cilindri Lycoming O-540 che azionava un'elica bipala, mentre l'SF-260TP era dotato di una turbina Allison 250-B17D con elica tripala.\nGli esemplari della versione SF-260MP sono stati impiegati per l'addestramento iniziale dal 100th Training Wing di Fernando, mentre quelli della versione SF-260WP \"Warrior\" furono inizialmente assegnati al 15th Strike Wing di Sangley Point ed impiegati in missioni di controguerriglia nel Sud del paese e, successivamente nei primi anni ottanta del secolo scorso, trasferiti al 100th Training Wing ed adoperati come addestratori basici. Nel 1986 sei macchine di questa versione furono rivenduti al Burkina Faso.\nI modelli della variante SF-260TP (ordinati nel dicembre 1991) vennero assegnati al 15th Strike Wing per svolgere missioni di antiguerriglia. Erano predisposti per trasportare fino a 300\u00a0kg di carico bellico distribuito equamente sui due piloni alari. Il loro carico prevedeva essenzialmente bombe da 110/260 libbre, lanciarazzi LAU 68/131, lanciatori di flares Mk.24, lanciabombe da esercitazione B-37K e cannoni da 12,7 mm oppure da 7,62\u00a0mm.\nVerso la met\u00e0 degli anni novanta fu lanciato il programma Layang, il quale prevedeva la conversione di 18 macchine tra la versione SF-260MP e SF-260WP alla variante a turbina SF-260TP con l'avionica aggiornata; il primo aereo cos\u00ec convertito vol\u00f2 nel giugno 1996.\nPrimati.\nViste le sue grandi doti velocistiche, dovute ad un design avanzato (e molto ispirato al caccia P-51 Mustang) e al carrello retrattile, l'aereo richiam\u00f2 l'attenzione del mondo aeronautico per alcuni record conquistati nella sua classe di velivoli:\nUtilizzatori.\nAltri operatori civili.\nCirca 180 esemplari del velivolo, compresi diversi di provenienza militare, sono stati venduti sul mercato civile. Tra di essi la scuola di volo statunitense Air Combat USA utilizza 9 SF-260s per i propri corsi di combattimento aereo simulato.\nCultura di massa.\nFilm.\nIn ambito cinematografico, un SF-260TP compare nel film \"Quantum of Solace\" (2008), 22\u00ba capitolo della saga di James Bond.\nTelevisione.\nNella stagione 19, episodio 2, di Top Gear, i conduttori Jeremy Clarkson, Richard Hammond e James May, sfidano un SF-260 (N16FD) e un SF-260C (N68FD) in una gara a Laser Quest, guidando tre auto: Lexus LFA, Aston Martin Vanquish e Dodge Viper, nell'autodromo di Willow Springs.\nTrasvolata del SIAI-Marchetti SF-260C.\nPer ricordare il 50\u00ba anniversario della \"Crociera aerea del Decennale\", quando ventiquattro idrovolanti SIAI-Marchetti S.55X decollati il 1\u00ba luglio 1933 da Orbetello raggiunsero gli Stati Uniti al comando del generale Italo Balbo, la SIAI-Marchetti ha organizzato un raid aereo.\nIl 3 luglio 1983, al termine della MAV\u00a0\u2013 Manifestazione Aerea di Vergiate, nove SF-260C decollarono dall'aeroporto di Vergiate ed effettuarono, seguendo la rotta polare percorsa cinquant'anni prima da Italo Balbo, un volo di 8.000 km per raggiungere la citt\u00e0 di Chicago. Il capo formazione era il Comandante Floro Finistauri (pilota sperimentatore SIAI) poi purtroppo deceduto durante un'esibizione. A questi nove SF-260C si aggiungeva il bimotore turboelica Alenia G.222 della 46\u00aa Brigata aerea di Pisa, messo a disposizione dall'Aeronautica Militare, con il compito di assicurare l'assistenza radio e di trasportare materiale e specialisti.\nI velivoli, destinati a clienti statunitensi, i primi di un consistente lotto venduto in quell'anno oltreoceano, avevano una livrea bianca, il tricolore dipinto sulle semiali sinistre e sui corrispondenti piani orizzontali di coda, e recavano in evidenza le scritte degli sponsor: Nordica, Banca Nazionale del Lavoro, Volare. Chi era presente al loro arrivo a Chicago racconta che Pat Ford, lo \"speaker\" della manifestazione \"Air and Water Show\", cos\u00ec ha annunciato l'arrivo della formazione: \u00abAttenzione. Questa \u00e8 la pattuglia italiana: gli spettatori rimangano seduti e abbassino la testa\u00bb. In effetti, nel corso della manifestazione aerea organizzata per le celebrazioni del 150\u00ba anniversario della fondazione della citt\u00e0 di Chicago ben seicentomila persone sabato 16 luglio ed un milioneduecentomila la domenica successiva assistettero al pregevole repertorio acrobatico offerto dai piloti dei nove SIAI Marchetti SF-260C, fortemente ispirato a quello delle famose Frecce Tricolori, reparto dal quale provenivano molti piloti del gruppo.\nAl rientro dalla trasvolata, si costitu\u00ec a Thiene, con quattro SF-260C, la pattuglia acrobatica delle Alpi Eagles.\nLe tappe del raid.\nPartenza da Vergiate fino Troyes, 120\u00a0km a sud di Parigi, primo appuntamento in terra straniera.\nAccolti da cornamuse arrivano ad Aberdeen in Scozia.\nLo stacco per Reykjav\u00edk, tute arancione da sub danno un tono di colore ai protagonisti, che si attrezzano per il volo transoceanico, con grande partecipazione degli islandesi.\nArrivo a Narsarsuaq, la citt\u00e0 pi\u00f9 a nord dell'Europa.\nDopo aver sorvolato immense distese di iceberg, arrivo sul continente americano a Goose Bay Terranova. Breve sosta, rifornimento ed immediato trasferimento a Montr\u00e9al, una tappa difficile ed impegnativa, considerate le avverse condizioni meteorologiche.\nPrima esibizione acrobatica in terra americana ed incontro con la comunit\u00e0 italo-canadese.\nEsame da parte dei funzionari della Federal Aviation Administration per la verifica del livello professionale dei piloti e rilascio dell'abilitazione ad effettuare voli acrobatici negli Stati Uniti.\nEsibizione a Freeport;\nArrivo ufficiale a Chicago tra le note dell'Inno di Mameli.\nChicago \u00e8 in festa per le celebrazioni del 150\u00ba anniversario della fondazione, il 50\u00ba anniversario del Museo della Scienza e dell'Industria, le nozze d'argento del Chicago Park District. I nove SF-260 si esibiscono assieme alle pattuglie acrobatiche dei Thunderbirds, Snowbirds, Golden Knights e tanti altri velivoli.\nModellismo.\nL'SF-260 \u00e8 stato decisamente trascurato dalle case produttrici nonostante l'enorme diffusione che ha avuto in ambito sia civile che militare; per decenni abbiamo avuto a disposizione solo modelli artigianali in resina o vetroresina di varia levatura, ma sempre di scarsissima reperibilit\u00e0. Grazie al dinamismo dimostrato dalle nuove case ceche abbiamo finalmente ben 2 famiglie di kits nelle principali scale modellistiche, la 1/48 e la 1/72.\nNella scala pi\u00f9 grande la Kovozavody Prosteyov (nota anche come KP o Kopro) offre ben 4 confezioni, di cui una dedicata alla versione TP con turboelica, che permettono di spaziare tra svariate livree ed esemplari e dovrebbe essere seguita a breve dalla Special Hobby con un suo kit. Entrambe le proposte dovrebbero essere di buona qualit\u00e0, secondo i moderni standard di produzione.\nNella scala 1/72 si ripropone la doppia offerta: la KP offre ben 6 confezioni, 2 dedicate alla variante TP, mentre la Special Hobby offre 2 scatole, la seconda con il tettucio bombato delle ultime versioni."}
{"id": "235864", "revid": "339392", "url": "https://it.wikipedia.org/wiki?curid=235864", "title": "SF-260", "text": ""}
{"id": "235865", "revid": "339392", "url": "https://it.wikipedia.org/wiki?curid=235865", "title": "SF-260AM", "text": ""}
{"id": "235866", "revid": "2730", "url": "https://it.wikipedia.org/wiki?curid=235866", "title": "Andrew Carnegie", "text": "&lt;br&gt;Andrew Carnegie \u00e8 l'industriale dell'acciaio del '900: \u00e8 ricordato per avere costruito una delle pi\u00f9 influenti aziende della storia degli Stati Uniti.&lt;br&gt; Negli ultimi anni di vita fu celebre per la sua filantropia, che permise la fondazione di universit\u00e0, biblioteche e musei (sia negli Stati Uniti che all'estero).\nBiografia.\nCarnegie ha rappresentato inoltre il sogno americano in voga nei primi dell'Ottocento: egli infatti part\u00ec giovanissimo dalla natia Scozia per andare negli Stati Uniti in cerca di fortuna e dopo avere svolto vari lavori (alcuni di questi molto umili e faticosi) riusc\u00ec ad arricchirsi grazie al suo talento negli affari (per questi motivi alcuni hanno individuato in Carnegie una sorta di ispirazione per il personaggio di Paperon de' Paperoni).\nNel 1848 emigr\u00f2 con la famiglia negli Stati Uniti ad Allegheny, una cittadina che nel 1907 sarebbe stata annessa a Pittsburgh (Pennsylvania). Cominci\u00f2 a lavorare a tredici anni per un cotonificio, per poi passare attraverso una serie di lavori con la Western Union e alla Pennsylvania Railroad. Nel 1865 fond\u00f2 la sua societ\u00e0, la Carnegie Steel Company, che avrebbe fatto di Pittsburgh la capitale dell'industria siderurgica e di Carnegie uno degli uomini pi\u00f9 ricchi del mondo. Nel 1892 fu uno dei fautori del conflitto di Homestead, chiamato anche Homestead Strike.\nFu un uomo molto ricco: secondo una comparazione effettuata dalla rivista online AskMen il suo patrimonio (rivalutato in dollari del 2008) sarebbe il secondo pi\u00f9 alto di sempre e secondo \"Forbes\" ha raggiunto il quinto pi\u00f9 alto patrimonio in rapporto al prodotto interno lordo statunitense.\nAll'et\u00e0 di sessantacinque anni vendette le sue societ\u00e0 al banchiere J.P. Morgan per 480 milioni di dollari e dedic\u00f2 il resto della sua vita alle attivit\u00e0 filantropiche e alla scrittura, prima di morire a Lenox (Massachusetts). Nel corso della sua vita don\u00f2 350 milioni di dollari per opere filantropiche, 59 milioni furono usati per finanziare o cofinanziare la costruzione di 2.509 biblioteche, mentre il resto fin\u00ec in musei, universit\u00e0 e fondazioni quali la Carnegie Corporation, la Carnegie Foundation e il Carnegie Endowment for International Peace. Egli compr\u00f2 la biblioteca di Lord Acton, consistente in 59.000 volumi, alcuni con sue annotazioni, e composta da alcuni manoscritti rari, e don\u00f2 il tutto all'universit\u00e0 di Cambridge."}
{"id": "235868", "revid": "14691", "url": "https://it.wikipedia.org/wiki?curid=235868", "title": "Algoritmico", "text": ""}
{"id": "235873", "revid": "344646", "url": "https://it.wikipedia.org/wiki?curid=235873", "title": "Teismo", "text": "Il teismo, nell'accezione pi\u00f9 ampia, \u00e8 la credenza che esista almeno una divinit\u00e0. Pi\u00f9 specificamente, il teismo \u00e8 comunemente una dottrina monoteistica riguardante la natura di una divinit\u00e0 e il rapporto tra quest'ultima e l'universo. In tale senso specifico, il teismo concepisce Dio come personale, presente e attivo nel governo e nell'organizzazione del mondo e dell'universo; descrive cos\u00ec la concezione classica di Dio che si trova nel cristianesimo, nell'ebraismo, nell'islam, nel sikhismo e nell'induismo. L'uso del termine \"teismo\" per indicare questa forma classica di monoteismo ebbe inizio durante la rivoluzione scientifica del XVII secolo per distinguerlo dall'allora emergente deismo, il quale sosteneva che Dio, sebbene trascendente e supremo, non interviene nel mondo naturale e potrebbe essere conosciuto per via razionale, non tramite una rivelazione.\nIl termine \"teismo\" deriva dal greco \"the\u00f2s\", ossia \"dio\". Questo termine venne utilizzato per la prima volta da Ralph Cudworth. Secondo la definizione di Cudworth, sono \"strictly and properly called Theists, who affirm, that a perfectly conscious understanding being, or mind, existing of itself from eternity, was the cause of all other things\".\nDio, per i teisti storici, \u00e8 una divinit\u00e0 non sempre ben definita, a volte di carattere pi\u00f9 personale e a volte pi\u00f9 impersonale, ma comunque caratterizzata da una volont\u00e0 e da una provvidenza. In tal senso l'intendevano sia Voltaire (il quale, per\u00f2, nel suo \"Dizionario filosofico\", definisce \u201cteismo\u201d ci\u00f2 che oggi intendiamo con \u201cdeismo\u201d) che Rousseau come compromesso tra il panteismo e il monoteismo. Il primo, di Dio accentuava la natura provvidente e deterministica, il secondo la bont\u00e0 e l'elemento sentimentale.\nLo stesso Kant presenta una distinzione del deismo dal teismo:\nNell'accezione kantiana, diventata poi canonica, Dio interviene nel mondo attraverso i miracoli, le conversioni, i pentimenti, e pu\u00f2 essere intuito attraverso la fede e per alcune correnti anche attraverso la ragione. In senso esteso e corrente, per teismo si intende anche la credenza in un Dio unico, supremo, perlopi\u00f9 personalizzato e provvidenziale.\nIl termine teismo nell'accezione storico-filosofica \u00e8 stato quindi definito da Immanuel Kant. Quelli che prima di lui avevano fatto uso del termine non ne avevano data definizione sufficientemente chiara e non esisteva una chiara distinzione tra teismo e deismo. La tesi teista si oppone a ateismo e agnosticismo ed \u00e8 diversa dal panteismo.\nArgomentazioni per l'esistenza di Dio.\nLa conclusione teistica al problema dell'esistenza di Dio \u00e8 che le argomentazioni indicano che ci sono ragioni sufficienti per credere a un unico Dio o a delle divinit\u00e0.\nDio esiste e lo si pu\u00f2 provare.\nTesi della Chiesa cattolica.\nIl \"Catechismo della Chiesa Cattolica\", seguendo la tradizione tomista e la definizione dogmatica del primo concilio vaticano, afferma che \u00e8 dottrina della Chiesa Cattolica Romana che l'esistenza di Dio sia stata dimostrata razionalmente. Alcuni altri cristiani di diversa denominazione mantengono una visione simile. Circa questa visione, deve essere fatta una distinzione tra:\nL'esistenza di Dio viene detta essere del secondo tipo. Come difesa teologica di questa visione, si potrebbe citare l'affermazione di Paolo per cui i pagani erano senza scuse perch\u00e9:\nArgomentazione trascendentale dell'esistenza di Dio.\nUn'altra scuola di pensiero apologetica, una sorta di sintesi di vari pensatori riformati olandesi e americani (quali, Abraham Kuyper, Benjamin Warfield, Herman Dooyeweerd), emerse alla fine degli anni 1920. Questa scuola venne fondata da Cornelius Van Til, e venne popolarmente chiamata apologetica presupposizionale (anche se lo stesso Van Til pensava che \"Trascendentale\" sarebbe stato un titolo pi\u00f9 accurato). La principale distinzione tra questo approccio e quello evidenzialista pi\u00f9 classico menzionato in precedenza \u00e8 che i presupposizionalisti negano ogni base comune tra il credente e il non credente, eccetto quella che i non credenti negano, e precisamente l'assunzione della verit\u00e0 della visione teistica del mondo. In altre parole, i presupposizionalisti non credono che l'esistenza di Dio possa essere provata facendo appello ai crudi, non interpretati (o \"bruti\") fatti, che hanno lo stesso (teorico) significato per persone con visioni del mondo fondamentalmente differenti, perch\u00e9 negano che questa condizione sia addirittura possibile. Essi sostengono che l'unica prova possibile dell'esistenza di Dio sia che il credo stesso sia condizione necessaria per l'intelligibilit\u00e0 di tutte le altre esperienze ed azioni umane. In altre parole, essi tentano di dimostrare l'esistenza di Dio appellandosi alla presunta necessit\u00e0 trascendentale della fede\u2014indirettamente (appellandosi alla non dichiarata presupposizione della visione del mondo del non credente) piuttosto che direttamente (appellandosi a qualche forma di fattualit\u00e0 comune). In pratica questa scuola di pensiero utilizza quella che \u00e8 diventata nota come argomentazione trascendentale dell'esistenza di Dio. Con questa argomentazione essi sostengono di dimostrare che tutta l'esperienza e l'azione umana (anche la condizione stessa di non credente) siano una prova dell'esistenza di Dio, poich\u00e9 l'esistenza di Dio \u00e8 condizione necessaria della loro intelligibilit\u00e0.\nDio esiste ma non lo si pu\u00f2 provare.\nEsistenza di un dio specifico.\nAltri hanno suggerito che le diverse argomentazioni logiche e filosofiche per l'esistenza di Dio non colgono nel segno. La parola \"dio\" ha un significato nella cultura e nella storia umana, che non corrisponde agli esseri la cui necessit\u00e0 viene dimostrata con tali argomentazioni, assumendo che siano valide. La vera questione non \u00e8 se esiste un \"essere supremamente perfetto\" o una \"causa prima non causata\", ma se esiste JHWH o Vi\u1e63\u1e47u o Zeus, o qualche altra divinit\u00e0 delle religioni umane. Le prove non risolvono questo punto. Blaise Pascal sugger\u00ec questa obiezione nel suo \"Pens\u00e9es\" quando scrisse: \"Il Dio di Abramo, Isacco e Giacobbe \u2014 non il dio dei filosofi!\" (si veda, Scommessa di Pascal). Secondo alcuni Dio sarebbe esterno alla sua creazione - l'universo - e lo controllerebbe come un'eminenza grigia, che vede ed agisce ma che non si pu\u00f2 vedere (per Sua decisione) e sul quale non si pu\u00f2 agire. La ragione di questa \"discrezione\" sarebbe che l'energia non \u00e8 visibile e che nella Storia quando l'uomo avrebbe avuto qualche prova visibile, poi il ricordo di questa sarebbe stata sommersa dallo scetticismo successivo sul racconto per cui Dio avrebbe concluso che \u00e8 perfettamente inutile farsi vedere. Inoltre la non-visibilit\u00e0 di Dio permetterebbe a Lui di distinguere chi ha fede da chi non ce l'ha (per quanto il dono della fede lo elargirebbe Lui ...).\nFideismo.\nAlcuni cristiani fanno notare che la fede cristiana insegna la salvezza tramite la fede, e che la fede \u00e8 affidamento alla fedelt\u00e0 di Dio, che ha poco a che fare con la capacit\u00e0 del credente di comprendere ci\u00f2 in cui crede. In altre parole, se la teologia cristiana \u00e8 vera, allora l'esistenza di Dio non potr\u00e0 mai essere dimostrata, n\u00e9 con mezzi empirici, n\u00e9 con argomentazioni filosofiche. L'esempio pi\u00f9 estremo di questa posizione viene detto fideismo, e sostiene che la fede \u00e8 semplicemente la volont\u00e0 di credere, e che se l'esistenza di Dio fosse dimostrabile razionalmente, la fede nella sua esistenza diventerebbe superflua. In \"La giustificazione della conoscenza\", il teologo Calvinista Robert L. Reymond sostiene che i credenti non devono cercare di dimostrare l'esistenza di Dio. Siccome ritiene che tutte queste dimostrazioni siano fondamentalmente fallaci, i credenti non devono porre fiducia in esse, e ancor meno ricorrere ad esse nelle discussioni con i non credenti. Piuttosto, devono accettare il contenuto della rivelazione per fede. La posizione di Reymond \u00e8 simile a quella del suo mentore, Gordon Clark, il quale sostiene che tutte le visioni del mondo sono basate su alcune premesse iniziali (o assiomi) indimostrabili, e sono quindi indimostrabili esse stesse. Il teista cristiano quindi, deve semplicemente scegliere di partire dalla cristianit\u00e0, piuttosto che da qualcos'altro, compiendo un \"salto di fede\" non ragionato. Questa posizione viene talvolta chiamata anche apologetica presupposizionale, ma non va confusa con quella di Van Til disscussa in precedenza.\nLogica modale.\nUna posizione intermedia \u00e8 quella di Alvin Plantinga, il quale sostiene che una specifica forma di logica modale e un appellarsi a propriet\u00e0 globalmente indicizzate, rende il credo nell'esistenza di Dio razionale e giustificato, anche se l'esistenza di Dio non pu\u00f2 essere dimostrata. Plantinga paragona la conoscenza dell'esistenza di Dio con tipi di sapere che sono razionali ma che non procedono per dimostrazione, come la conoscenza sensoriale."}
{"id": "235874", "revid": "1543377", "url": "https://it.wikipedia.org/wiki?curid=235874", "title": "Il cacciatore di androidi", "text": "Il cacciatore di androidi (in originale \"Do Androids Dream of Electric Sheep?\") \u00e8 un romanzo di fantascienza scritto da Philip K. Dick nel 1968; dal romanzo \u00e8 stato tratto il celebre film \"Blade Runner\" di Ridley Scott (1982).\nIn Italia il libro \u00e8 stato pubblicato con tre differenti titoli. Nella prima traduzione italiana, edita nel 1971 dalla Casa Editrice La Tribuna nella collana \"Galassia\", fu intitolato \"Il cacciatore di androidi\"; poi \u00e8 stato edito dalla Fanucci Editore con lo stesso titolo del film, Blade Runner, per essere successivamente ritradotto e ripubblicato sempre dalla Fanucci con un titolo pi\u00f9 aderente all'originale, Ma gli androidi sognano pecore elettriche?\nInfarcito dei temi tipici dello scrittore statunitense (cos'\u00e8 reale e cosa non lo \u00e8, cosa \u00e8 umano e cosa no, le droghe, la repressione poliziesca, le difficili relazioni con le donne, i simulacri), \u00e8 ritenuto da alcuni inferiore a capolavori quali \"Ubik\" o \"La svastica sul sole\", mentre altri critici lo ritengono da inserire a pieno titolo nel novero delle opere maggiori.\n\u00c8 stato candidato al Premio Nebula per il miglior romanzo nel 1969.\nTrama.\nIn un 1992, futuribile anno in cui la Terra \u00e8 stata stravolta da una guerra nucleare che l'ha ridotta a un desolato pianeta post-apocalittico nel quale gran parte degli esseri umani sono migrati nelle colonie extramondo e la maggioranza delle specie animali si sono estinte, Rick Deckard \u00e8 un cacciatore di taglie che vive con sua moglie Iran a San Francisco.\nL'intera met\u00e0 settentrionale della California \u00e8 sotto il governo dell'anziano cacciatore di taglie Dave Holden. Deckard ha pochi contatti con lui, poich\u00e9 spesso assume qualche incarico che Holden non ha voglia o tempo di eseguire.\nUn giorno Deckard viene a sapere che Holden \u00e8 stato ricoverato in ospedale in seguito ad uno scontro con uno degli otto androidi del tipo \"Nexus 6\" fuggiti dalla colonia extramondo di Marte. Due di questi sono stati eliminati da Holden, ma i restanti sono ancora a piede libero. Deckard \u00e8 quindi incaricato di trovare i sei replicanti in fuga ed eliminarli. Egli accetta l'incarico per dare un senso alla sua vita e combattere la noia della sua esistenza, travagliata da una recente depressione causata da una malattia che ha colpito la moglie e per superare lo stigma sociale che lo affligge per non essere in grado di possedere un animale domestico vivente.\nA causa dell'estinzione di quasi tutti gli animali, infatti Deckard possiede solo una pecora robotica malfunzionante, mentre altri fortunati sono proprietari di un animale vivente, come il suo vicino di casa Barbour, che possiede una vera cavalla incinta e che pianifica di donare il puledro a Deckard.\nA bordo della sua auto volante, Deckard si reca alle \"Rosen Industries\" a Seattle per somministrare il test di riconoscimento dei replicanti. Qui conosce Rachael Rosen, la nipote di Eldon, il capo dell'azienda. Deckard la sottopone al test e sorprendentemente la giovane non lo supera. Eldon per\u00f2 spiega a Deckard che Rachael \u00e8 certamente un essere umano ma ha subito un trauma infantile che ha alterato il risultato del test. Infatti la donna \u00e8 stata cresciuta dai genitori in una nave che cercava di raggiungere e colonizzare il pianeta Proxina.\nRachael tenta di corrompere Deckard offrendogli in dono un autentico gufo vivente, ma durante questa conversazione Deckard scopre che Rachael \u00e8 effettivamente una replicante di tipologia Nexus 6 e che la Rosen Industries cerca di falsificare il test di riconoscimento.\nInizialmente sembra che Rachael abbia ricordi impiantati e che non si renda conto di non essere umana, ma in seguito diventa chiaro che si tratta di uno stratagemma e che lei conosce la propria origine ed \u00e8 utilizzata dalla societ\u00e0 per proteggere gli altri androidi dai cacciatori di taglie attraverso dei favori sessuali.\nIn seguito Deckard, mentre tenta di eliminare una cantante lirica replicante, viene arrestato dalla polizia e accusato dal collega cacciatore di taglie Phil Resch di essere un replicante, cosa di cui lo stesso Deckard sta dubitando. Si scopre per\u00f2 che il capo della polizia di Phil Resch \u00e8 uno degli androidi in fuga che tenta di metterli l'uno contro l'altro. Scoperto l'inganno, Phil e Rick lo terminano, facendo lo stesso con la cantante androide poco dopo. Deckard confessa a Resch che negli ultimi anni sta avendo una crisi esistenziale e comincia a provare empatia per i \"poveri androidi\" che lui termina. Phil gli consiglia che avere un rapporto sessuale con un replicante pu\u00f2 aiutarlo ad andare avanti, come \u00e8 successo a lui. \nLa strada di Deckard si intreccia con quella di J.R. Isidore, uno \"speciale\" dal basso quoziente intellettivo, causato dalle continue piogge radioattive che danneggiano l'ambiente terrestre e dalla sua vita solitaria.\nPris Stratton, una replicante Nexus 6, identica a Rachael, si trasferisce nell'appartamento di Isidore con i replicanti che pianificano di tendere una trappola al cacciatore di taglie.\nIntanto Deckard recluta Rachael per farsi aiutare nella sua caccia agli androidi ma la giovane usa il suo fascino per distrarlo dal suo lavoro. Alla fine Deckard e Rachael hanno un rapporto sessuale, e il cacciatore confessa il suo amore per Rachael, che gli rivela di aver avuto rapporti sessuali con numerosi cacciatori di taglie e, con l'eccezione di Phil Resch, di averli dissuasi dai loro obiettivi. Deckard \u00e8 tentato di eliminare Rachael, ma poi le dice di tornarsene alla Rosen Industries.\nDeckard infine fronteggia da solo i replicanti, riuscendo a sconfiggerli tutti. Isidore impazzisce per la perdita degli unici amici che aveva mai avuto.\nQuando Deckard torna a casa, la moglie lo informa di aver visto Rachael uccidere, buttandola dal tetto del palazzo, la sua capra vivente, l'animale domestico autentico che aveva comprato con i soldi della taglia.\nDeckard percorrendo il deserto dell'Oregon per meditare trova un rospo, un animale creduto estinto e se lo porta a casa ma la moglie scoprir\u00e0 che anche l'anfibio \u00e8 sintetico e Deckard seppur infelice sar\u00e0 contento almeno di saperlo.\nTrasposizione cinematografica.\nIl libro ha goduto di un'immensa popolarit\u00e0 a seguito del successo della pellicola che ne \u00e8 stata tratta, \"Blade Runner\" di Ridley Scott, considerato uno dei capolavori del cinema di fantascienza. Le due storie presentano per\u00f2 notevoli differenze. Lo scrittore mor\u00ec poco prima dell'uscita del film e pot\u00e9 vedere soltanto una proiezione privata composta da alcuni spezzoni di lavorazione. Inizialmente molto scettico sull'intera operazione, dato che la sua opera veniva di fatto stravolta, fu in seguito uno dei maggiori sostenitori del film, che \u00e8 dedicato alla sua memoria. In particolare Dick rimase molto colpito dal set cinematografico, che a suo dire era stato costruito esattamente come lui aveva immaginato l'ambientazione del romanzo, bench\u00e9 al sovraffollamento caotico della citt\u00e0 di una Los Angeles futura del film si contrapponga nel romanzo una forte sensazione di vuoto, di silenzio insopportabile, di solitudine.\nDeckard diventa nel film un duro detective stile Marlowe o Sam Spade, mentre nel romanzo \u00e8 un uomo sposato con una moglie depressa, che deve portare a casa lo stipendio, un personaggio molto pi\u00f9 grigio. Nel film sono continui i riferimenti al genere \"hard-boiled\" californiano di Raymond Chandler: oltre a Deckard, versione fantascientifica di Marlowe, c'\u00e8 Rachael come \"dark lady\", la polizia corrotta, l\"'underworld\" di gente dedita a traffici di ogni sorta.\nPellicola e romanzo si differenziano inoltre per il carattere problematico del film rispetto alla natura degli androidi: laddove nella pellicola si \u00e8 portati quasi a solidarizzare nei confronti degli esseri artificiali, nel libro essi appaiono freddi, calcolatori e del tutto privi di qualsiasi sentimento. Rachael, in particolare, che nel film \u00e8 una figura fortemente romantica, nel romanzo \u00e8 invece un personaggio quantomeno ambivalente o negativo (come del resto quasi tutte le coprotagoniste femminili della narrativa di Dick), con cui il protagonista Deckard ha solo una squallida storia. Nella versione \"Director's Cut\" del film viene addirittura adombrata la natura di replicante inconsapevole di Deckard.\nTrasposizione radiofonica.\nCon il titolo e le musiche del film \"Blade Runner\", il romanzo di Philip K. Dick viene trasposto in un radiodramma di quindici puntate, trasmesso da Radio Due Rai nel 2006. L'impatto sul pubblico suscitato soprattutto dal film ha spinto la radio nazionale a inserire il genere fantascientifico nella fascia oraria mattutina, tradizionalmente dedicata alle famiglie.\nTemi.\nUomo e androide.\nIl tema pi\u00f9 significativo del romanzo \u00e8 la difficolt\u00e0 di discernere tra essere umano e androide, ma non nel senso che potrebbe suggerire una lettura superficiale. Difatti nel romanzo gli androidi sono macchine disumane, macchine senzienti, ma senza l'empatia che li qualificherebbe come uomini. Per questo, nonostante la loro intelligenza sia superiore a quella di molti fra gli uomini, possono soltanto simulare la natura umana. Sono invece gli esseri umani che perdono l'umanit\u00e0 fino ad assomigliare agli androidi; sono infatti gli uomini che, grazie ad una speciale macchina (il modulatore di umore \"Penfield\"), possono decidere quali sentimenti provare, divenendo \"macchine\" a loro volta. E sempre gli uomini, per dimostrare di essere superiori agli androidi, di essere vivi, ricorrono ad un altro strumento, la macchina empatica.\nInoltre Deckard, come gli altri cacciatori di androidi, deve essere pronto a uccidere gli androidi, ma per far questo deve essere pronto a sopprimere i propri sentimenti di empatia verso creature che sembrano umane. Uccidere snatura l'umanit\u00e0 del protagonista, e non ha importanza il sapere di star uccidendo creature non-umane.\nIl punto emblematico di questo aspetto \u00e8 nel momento del romanzo in cui il protagonista incontra un androide, che si spaccia per umano che ha vissuto sempre in un ambiente inumano, asettico; quindi dal test risulta essere un androide. Solo un'ultima domanda svela la vera natura del soggetto, non perch\u00e9 la risposta sia sbagliata, ma perch\u00e9 la reazione \u00e8 troppo lenta. L'umanit\u00e0 \u00e8 in un battito di ciglia.\n\u00c8 questo, secondo alcuni, l'aspetto pi\u00f9 terribile del romanzo: non sono gli androidi ad assomigliare agli uomini, ma gli uomini ad assomigliare agli androidi.\nL'unico soggetto.\nNel romanzo \u00e8 possibile identificare un altro significato di natura filosofica.\nUno dei problemi fondamentali della filosofia \u00e8 stato infatti quello del rapporto tra il soggetto e l'oggetto che nasce quando il primo pensatore si chiede che cosa sia il mondo che lo circonda con i suoi oggetti diversi da lui. Per questo problematico rapporto anche gli altri soggetti sono, dal punto di vista del soggetto, degli oggetti che si \"presumono\" siano soggetti, ma sulla cui natura non si ha piena certezza. Chi \u00e8 l'altro? Prova davvero i miei stessi sentimenti, ha i miei stessi pensieri? L'universo che percepisce \u00e8 come il mio? Il mondo interiore che mi caratterizza come soggetto appartiene a me e soltanto a me? Cosa si agita veramente nell'involucro dell'altro presunto soggetto-oggetto?\nSono certo di me stesso perch\u00e9 il mio pensiero me lo conferma, non si pu\u00f2 dubitare di s\u00e9 stessi, ma chi mi sta di fronte \u00e8 un soggetto come me o piuttosto un cyborg? Il \"cogito ergo sum\" di Cartesio non basta pi\u00f9 ad avere certezza di s\u00e9 stessi.\nIl replicante, anche se non \u00e8 umano, ha consapevolezza della sua esistenza e dunque della sua morte, tanto che Roy tenta di respingerla. Cos\u00ec, la certezza di Cartesio rappresentata dal \"penso dunque sono\" s'applica certamente ai replicanti pi\u00f9 evoluti, i pi\u00f9 vicini alla natura umana. D'altronde lo stesso nome Rick Deckard evoca quello di Ren\u00e9 Descartes (cio\u00e8 Cartesio).\nSe poi quello che si ritiene un perfetto automa non si differenzia sostanzialmente dall'uomo, perch\u00e9 non amarlo? Che cosa distingue l'uomo \"vero\" dall'androide? Anche lui possiede sentimenti, anche lui pu\u00f2 piangere, anche lui ha ricordi, magari prefabbricati ma che egli crede suoi. Questo \u00e8 il dramma dei cyborg: scoprire di essere un oggetto. Ma in fondo \u00e8 anche il dramma kafkiano del cacciatore d'androidi: solo con s\u00e9 stesso, chiuso nella sua soggettivit\u00e0, unico soggetto in tutto l'universo, eppure anche lui \"oggetto\", probabile androide per gli altri. Gli androidi devono essere uccisi altrimenti l'uomo dubita di s\u00e9 stesso."}
{"id": "235879", "revid": "125018056", "url": "https://it.wikipedia.org/wiki?curid=235879", "title": "Monsone", "text": "In meteorologia il monsone (dall'arabo \"mawsim\" che significa \"stagione\") \u00e8 un vento periodico tipico dell'Oceano Indiano, che influenza profondamente il clima del subcontinente indiano, dell'Indocina e dell'Estremo Oriente, raggiungendo anche le Maldive: il cambiamento di direzione del vento, che avviene in maggio e in ottobre, \u00e8 accompagnato da cicloni tropicali molto violenti, i tifoni, che hanno spesso effetti devastanti sulle coste dell'Oceano Indiano (es. golfo del Bengala). \nI monsoni condizionano le precipitazioni atmosferiche e danno origine a 2 sole stagioni che si alternano nell'anno; una umida e piovosa, quando soffiano nell'entroterra, e l'altra secca, quando soffiano dalla terra verso l'oceano. In inverno l'aria sull'oceano Indiano \u00e8 pi\u00f9 calda e sale, risucchia sotto di s\u00e9 aria fresca e secca che proviene dall'interno dell'Asia, non ci sono piogge. In estate \u00e8 esattamente il contrario: l'aria dell'entroterra asiatico surriscaldata dal sole sale e risucchia altra aria, carica di umidit\u00e0, che giunge dall'oceano Indiano, le piogge sono abbondanti.\nDescrizione.\nOrigine.\nAttualmente si tende a ricondurre i monsoni alle grandi strutture zonali della circolazione atmosferica: la cella di Hadley e la cella di Ferrel. Il monsone invernale sarebbe quindi una normale corrente degli alisei che spira da nord-est a sud-ovest quando i cicloni equatoriali e la fascia dei venti occidentali si spostano verso sud oltre l'equatore, mentre il monsone estivo sarebbe dovuto all'accentuato spostamento a nord della zona di convergenza intertropicale e al penetrare quindi nell'emisfero settentrionale delle strutture bariche e delle circolazioni proprie dell'emisfero meridionale. La circolazione al suolo dei monsoni \u00e8 stata anche messa in relazione con la circolazione in quota, in particolare con le correnti a getto e con i fenomeni di convergenza e divergenza che influiscono sulle situazioni bariche al suolo.\nNel subcontinente indiano avvengono da maggio/giugno a ottobre/novembre a causa di cambiamenti direzionali del vento. Negli ultimi decenni sono diventati sempre pi\u00f9 irregolari e tardivi, concentrando per lo pi\u00f9 la pioggia verso la fine del periodo tradizionale del monsone. Mutamenti e ritardi nel monsone non sono completamente inconsueti nella storia dell'India, ma negli ultimi anni queste stranezze si vanno moltiplicando (cos\u00ec come la violenza delle piogge, meno durature e, in media, di almeno un cm in meno rispetto alla met\u00e0 del '900, ma concentrate in meno giorni), presumibilmente come conseguenza dei cambiamenti climatici in atto. I monsoni tardivi tendono, comunque, ad essere meno piovosi di quelli precoci. Dal 1994 ad oggi i monsoni in India tendono ad essere tardivi, mentre il periodo pre-monsonico tende ad essere pi\u00f9 asciutto e pi\u00f9 caldo di quanto fosse normale nel secolo scorso.\nTerra fredda, mare freddo.\nGli oceani si raffreddano meno dei continenti e diventano zone di bassa pressione verso le quali spirano i monsoni invernali, provenienti dalla terra e quindi portatori di aria secca. Il monsone invernale, che spira da dicembre a febbraio-marzo, contribuisce a rendere il clima mite e gradevole.\nDurante l'inverno, l'enorme massa continentale dell'Asia si raffredda, mentre l'Oceano Indiano e l'Oceano Pacifico meridionale, mari equatoriali, mantengono le loro acque piuttosto calde: sulla massa continentale si forma un'enorme zona di alta pressione, sul mare una zona di bassa pressione. Perci\u00f2 le masse d'aria si spostano dalla terra verso il mare, e quindi in inverno venti secchi e abbastanza freddi spirano dall'interno dell'Asia verso l'Oceano Indiano. \nIn estate succede il contrario: l'insolazione riscalda il continente molto pi\u00f9 dell'oceano, per cui la distribuzione della pressione si inverte: bassa sul continente ed alta sull'oceano. Di conseguenza si inverte anche la direzione dominante dei venti, che ora spirano dal mare verso terra. La risalita dell'aria marittima, umida, lungo i rilievi, ne provoca il raffreddamento con conseguente condensazione del vapore ed intensissime precipitazioni. Le zone monsoniche, nonostante la siccit\u00e0 invernale, nell'arco dell'anno sono le pi\u00f9 piovose del pianeta.\nEffetti che provoca.\nCherrapunjee (nota anche come Cerrapungi) si trova in India orientale, in piena zona monsonica, ed \u00e8 la localit\u00e0 pi\u00f9 piovosa della Terra: vi cadono ogni anno circa 12 metri di pioggia. Nelle zone monsoniche il periodo di siccit\u00e0 \u00e8 lungo, ma i quattro mesi di piogge lo compensano abbondantemente. I prodotti della zona monsonica sono perci\u00f2 quelli che si adattano bene ad un clima umido: piante da cui si estrae il caucci\u00f9, il teck, l'ebano, per non parlare del riso, del t\u00e8 della canna da zucchero e del cotone.\nAltri monsoni.\nI monsoni non spirano solo sul continente asiatico, poich\u00e9 sopra tutti i continenti si verificano, durante l'anno, un periodo di riscaldamento (bassa pressione) e un periodo di raffreddamento (alta pressione). Sull'Asia per\u00f2, data l'enorme estensione del territorio, dei ghiacciai e dei deserti, questi fenomeni sono assai pi\u00f9 evidenti e imponenti. In ogni modo sulla Terra vi sono altre zone monsoniche: il Golfo di Guinea, il Golfo del Messico, le coste del Venezuela, l'Australia, la Somalia, e, in Europa, la Penisola Iberica e anche alcune zone della Russia settentrionale."}
{"id": "235881", "revid": "1652635", "url": "https://it.wikipedia.org/wiki?curid=235881", "title": "Deismo", "text": "Il deismo (dal latino: \"deus\") \u00e8 una filosofia religiosa razionalista ma non necessariamente anticlericale, che sostiene l'esistenza di un Dio Essere Supremo, ordinatore ma esterno al mondo, con caratteri di \"religione naturale\".\nSviluppatasi nei secoli XVII e XVIII in Gran Bretagna, diffusa successivamente in Francia, Germania e Stati Uniti d'America. Il deismo esclude dogmi, autorit\u00e0 religiose, ed elementi sovrannaturali, oltre che la maggioranza di ci\u00f2 che viene collegato al paranormale e al misticismo religioso rivelato, considerati come mera superstizione ed errori che nascondono il vero carattere razionale della divinit\u00e0. Nato in un'epoca fortemente segnata dalle guerre di religione combattute allora tra cattolici e protestanti, il deismo intendeva porre fine ai contrasti fra le religioni rivelate in nome di quell'univocit\u00e0 della ragione sentita, in particolare nell'ottica dell'Illuminismo, come l'unico elemento in grado di unire in fratellanza tutti gli esseri umani. In quest'ambito Kant nella \"Critica della ragion pura\" diede una definizione dei due termini di deismo e teismo che precedentemente erano sinonimi (come si nota nel \"Dizionario filosofico\" del deista Voltaire, nell\"'Emilio\" di Rousseau e ne \"Il buon senso\" dell'ateismo di d'Holbach); scrive Kant:\nIl deismo assume quindi a priori l'esistenza di un Essere Supremo, creatore e regolatore delle leggi dell'universo, indispensabile a spiegarne l'ordine, l'armonia e la regolarit\u00e0. Nega per\u00f2 sia la necessit\u00e0 di una rivelazione, dalla quale comunque prescinde ritenendo che sia solo per gli incolti, sia la storicit\u00e0 di qualsiasi pretesa rivelazione. A seconda dei casi ammette o meno l\u2019esistenza di una provvidenza, di qualcosa che agisce nella storia oltre le azioni contingenti dell'uomo.\nLa negazione della rivelazione ha come conseguenza il rifiuto di qualsiasi dogma, testo sacro o autorit\u00e0 religiosa. L'uso corretto della ragione consente all'uomo di elaborare una religione naturale e razionale completa e autosufficiente, capace di spiegare il mondo e l'uomo.\nIl deismo viene definito anche come \"religione naturale\", in quanto non fondato su testi sacri ma sulla ragione che, ribadendo l'esistenza di Dio, lo configura in termini differenti da quelli delle religioni rivelate. Esso assume anche alcuni elementi del panteismo di Spinoza o reputa Dio come ci\u00f2 che \u00e8 inconoscibile direttamente ma verso cui tende tutto l'uomo, come in Kant, o come qualcosa di esterno e disinteressato al mondo come in Hume e Voltaire.\nStoria.\nNonostante le difficolt\u00e0 iniziali a superare la censura non solo ecclesiastica (cattolica e protestante) per le posizioni di estremo razionalismo, il deismo divent\u00f2 ben presto una delle principali correnti d'interpretazione filosofica della religione, anticipando tematiche che avrebbero trovato pieno sviluppo nel Settecento con l'Et\u00e0 dei Lumi.\nSe l'amico di Cartesio, Marin Mersenne, nel 1624 sente l'urgenza di denunciare il diffondersi del deismo e di altre correnti filosofiche antireligiose in Europa, pubblicando \"L'impi\u00e9t\u00e9 des d\u00e9istes, ath\u00e9es et libertins de ce temps, combatue et renvers\u00e9e de point en point par raisons tir\u00e9es de la philosophie et de la th\u00e9ologie\", il filosofo cattolico francese Blaise Pascal qualche decennio dopo denunci\u00f2 come deisti tutti coloro che pretendono di assurgere alla conoscenza di Dio prescindendo dalla rivelazione tramandata dalla tradizione ecclesiastica, e contrapporr\u00e0 al \u00abDio dei filosofi\u00bb, raggiunto con il lume naturale, il \u00abvero Dio\u00bb rivelato dei testi sacri ebraici e cristiani.\nL'empirista ed illuminista scozzese David Hume \u00e8 il filosofo che ha espresso la critica pi\u00f9 feroce dell'antropomorfismo sotteso sia alle religioni monoteiste, sia alla concezione deistica del mondo, tuttavia sostenne l'esistenza di un ordine morale del mondo, sebbene non conoscibile razionalmente. Nei suoi \"Dialoghi sulla religione naturale\" (1779) sostenne che \u00abla materia pu\u00f2 essere suscettibile di numerose e grandi rivoluzioni durante i periodi infiniti di durata eterna del mondo\u00bb, contro la tradizione che da Anassagora si estende fino a Cartesio e oltre, attacca il privilegio accordato \u00aba questa piccola agitazione del cervello che noi chiamiamo pensiero\u00bb, facendone il modello di risoluzione di tutti gli enigmi posti dall'esistenza e dal funzionamento dell'universo e proprio in virt\u00f9 delle sue tendenze antirazionaliste ammise la potenza dell'abitudine e della consuetudine in rapporto a conoscenze di ordine fisico-naturale (induzione) e in rapporto a conoscenze morali, valorizzando molto le componenti sensitive su quelle razionali e ammettendo, seppur in maniera problematica, una certa validit\u00e0 al senso comune.\nAnche il culto massonico del Grande Architetto dell'Universo pu\u00f2 essere considerato una forma di deismo, cos\u00ec come l'unitarianismo.\nDeismo in Europa e in America.\nTra il Seicento e il Settecento molti furono i filosofi, scienziati, matematici, scrittori, intellettuali e politici illustri dell'Illuminismo europeo e americano che sostennero la critica alla religione del deismo, diffuso anche all'interno della massoneria, e furono deisti a loro volta; in Inghilterra tra i pi\u00f9 noti vi sono stati illuministi ed empiristi (seguaci dell'assioma per cui la conoscenza tramite l'esperienza e il metodo scientifico diffuso da Galileo) come Edward Herbert di Cherbury, Charles Blount, John Locke (formalmente cristiano anglicano), Isaac Newton (anglicano), Lord Bolingbroke, Samuel Clarke, John Toland, Matthew Tindal, Anthony Collins e David Hume in Scozia. Anche Charles Darwin all'epoca della pubblicazione de \"L'origine delle specie\" era un deista.\nIn Francia sono stati deisti Jean Jacques Rousseau, Denis Diderot (ateo in vecchiaia), Voltaire (anche se, nel \"Dizionario filosofico\" usa il termine \"teismo\"), D'Alembert, \u00c9milie du Ch\u00e2telet (compagna di Voltaire), La Mettrie (poi divenuto ateo), Montesquieu, Victor Hugo (libero pensatore), Alphonse de Lamartine.\nDiversi esponenti della rivoluzione francese furono deisti, come Robespierre - che alla fine del governo giacobino spinse a votare come religione di Stato una forma di deismo istituzionalizzato, il cosiddetto culto dell'Essere Supremo - Georges Jacques Danton, il girondino Jean-Sylvain Bailly e Camille Desmoulins. Dopo il colpo di Stato del 9 termidoro il culto fu riproposto come religione privata nella forma della teofilantropia, vietata da Napoleone per motivi politici nel 1801 ma riproposta sotto varie forme. Essa fu ufficiosamente appoggiata dal Direttorio tra il colpo di Stato del 18 fruttidoro anno V (4 settembre 1797) e la legge del 22 fiorile anno VI (11 maggio 1798), in particolare dal \"direttore\" Louis-Marie de La R\u00e9velli\u00e8re-L\u00e9peaux.\nAnche Napoleone fu forse un deista per una parte della sua vita, prima di tornare a professare il cristianesimo seppur critico in privato verso la Chiesa cattolica.\nUn caso a parte nella diffusione del deismo francese \u00e8 stato quello del prete Jean Meslier, il quale pur essendo segretamente ateo, antiteista e materialista, nel suo \"Testamento\" sosteneva con entusiasmo la causa combattuta dal deismo contro la religione; il capitolo sul deismo del \"Testamento\" di Meslier venne ricopiato e pubblicato clandestinamente dal filosofo ateo e illuminista Paul-Henri Thiry, barone d'Holbach, oltre che riutilizzato da Voltaire che pubblic\u00f2 parzialmente la prima versione del \"Testament\" di Meslier depurandola dalle parti atee.\nNelle Tredici colonie britanniche dell'America settentrionale, alle quali segu\u00ec la guerra d'indipendenza dall'Impero britannico e la fondazione degli Stati Uniti d'America, i filosofi, scienziati e letterati deisti americani pi\u00f9 noti ed influenti sono stati il filosofo Thomas Paine e i Padri fondatori degli Stati Uniti (in maggioranza anglicani) firmatari della Dichiarazione d'indipendenza: John Adams, Benjamin Franklin, Alexander Hamilton, John Jay, Thomas Jefferson, James Madison e George Washington, i quali avevano determinate confessioni private, le quali non condizionavano in maniera pesante la loro azione politica, e si riconoscevano in una religione razionale e naturale (ad esempio Jefferson che realizz\u00f2 una Bibbia priva di elementi sovrannaturali) avvicinabile al deismo illuminista. La stessa introduzione della \"Dichiarazione\", stesa da Jefferson, \u00e8 di ispirazione deista e fa riferimento a \"leggi della Natura e del Dio della Natura\": \nJefferson aiut\u00f2 anche La Fayette con la stesura della dichiarazione dei diritti dell'uomo e del cittadino in Francia.\nIl poeta e scrittore Edgar Allan Poe era deista-panteista (protestante di nascita).\nIn Germania furono deisti i filosofi G. E. Lessing, J. G. Fichte, poi convertito al Cristianesimo, lo stesso Immanuel Kant (formalmente cristiano protestante luterano), Leibniz (cristiano razionalista) e Moses Mendelssohn, sebbene il deista forse pi\u00f9 noto, insieme con Adam Weishaupt, il fondatore dell'ordine degli Illuminati di Baviera, \u00e8 stato il critico biblico ed esegeta Hermann Samuel Reimarus, i cui scritti furono pubblicati postumi da Lessing come \"Frammenti dell'Anonimo di Wolfenb\u00fcttel\". In particolare la pubblicazione del frammento in cui Reimarus contesta l'attendibilit\u00e0 storica della risurrezione di Ges\u00f9, definendola un falso storico e attribuendola a un'invenzione dei discepoli, disperati dopo la morte del loro maestro, dest\u00f2 un vivacissimo scandalo in Germania. A Lessing fu vietato il diritto di replica: egli utilizz\u00f2 questo silenzio imposto per portare sul palcoscenico la prosecuzione del confronto con il pastore Goeze, scrivendo il dramma \"Nathan il saggio\", in cui, utilizzando la parabola dei tre anelli, gi\u00e0 presente nel \"Decameron\" di Giovanni Boccaccio, svilupp\u00f2 al contempo i temi della tolleranza e della teoria dell'impostura. Sempre in ambito germanico, il poeta Friedrich Schiller aveva una spiritualit\u00e0 deista, cos\u00ec come il compositore Wolfgang Amadeus Mozart da adulto (formalmente cattolico ma membro attivo della massoneria), lo scrittore Johann Wolfgang von Goethe (deista-panteista) e Federico II di Prussia.\nIn Italia ebbero posizioni deiste Tommaso Campanella (uno dei precursori di questa filosofia), Pietro Verri, Cesare Beccaria, Giacomo Casanova, Filippo Buonarroti, Giuseppe Mazzini, Giuseppe Garibaldi (tendente all'agnosticismo), Giovanni Pascoli, Vittorio Alfieri e Goffredo Mameli. Secondo alcuni storici, anche le credenze religiose del genio rinascimentale Leonardo da Vinci possono essere accostate ad una forma di deismo.\nIl deismo contemporaneo.\nConcezioni religiose di tipo deista sarebbero ancora particolarmente diffuse negli Stati Uniti e in grande espansione. Alcune associazioni di deisti, basandosi su studi sulle dinamiche religiose, stimano la popolazione americana vicina al deismo pari a quasi il 10% del totale; questa percentuale \u00e8 annoverata come parte della categoria non religiosa. Altre stime vorrebbero invece il deismo una minoranza molto pi\u00f9 esigua, circa lo 0,02%. \nFamosi deisti contemporanei furono il fisico Stephen Hawking (formalmente anglicano e membro della Pontificia accademia delle scienze; in et\u00e0 matura divenuto ateo/agnostico) e l'astronauta dell'Apollo 11 Neil Armstrong (metodista ma che si definiva filosoficamente deista).\nIn Italia esiste l\"'Unione Deista Italiana\" che promuove il deismo e lotta per il suo riconoscimento con un'intesa con lo Stato Italiano.\nDottrina.\nCritiche alle istituzioni religiose.\nFacendo leva sulla ragione, i deisti contestano le rivelazioni su cui si fondano le varie confessioni religiose, ritenendo le chiese istituzioni umane dettate da scopi di dominio e non dal possesso della verit\u00e0. La vera rivelazione \u00e8 offerta dal lume naturale della ragione e non da comunicazioni dirette e miracolose della divinit\u00e0 a profeti o fondatori di religioni positive.\nPer Lord Bolingbroke, la religione, il cristianesimo e le chiese non sono che mezzi al servizio dello Stato per temperare le passioni antisociali presenti nell'uomo (come definiti gi\u00e0 dal Machiavelli). Il cristianesimo \u00e8 vero solo nella misura in cui la sua dottrina \u00e8 razionale, mentre la fede ecclesiastica \u00e8 un'invenzione umana, escogitata a vantaggio di un ordinamento gerarchico, in cui il clero recita una parte ben remunerata, mantenendo al contempo nella miseria, nella superstizione e nell'ignoranza gli strati popolari. In questo caso viene portata la dottrina protestante all'estremo, e in ambito cattolico si avvicina alla dottrina eretica del modernismo teologico, e politicamente a una forma di \"cristianismo\" laico (come nel caso dell'ateismo cristiano).\nPer Matthew Tindal la religione rivelata \u00e8 il risultato di imposture umane, evidenti negli antropomorfismi che caratterizzano la divinit\u00e0 preda di passioni umane come l'ira e la gelosia. La religione autentica si fonda su principi puramente morali e pratici, come voleva anche Locke, su un atteggiamento di tolleranza nei confronti degli anticonformisti e degli eterodossi. Tindal in ogni caso identifica la religione autentica negli aspetti razionali del cristianesimo, ritenuto per\u00f2 come istituito direttamente da Dio all'atto della creazione.\nVoltaire, che chiama il fanatismo religioso \"l'Infame\", conclude il \"Trattato sulla tolleranza\" con una preghiera a Dio, inteso come l'Essere Supremo deista, affinch\u00e9 spinga l'uomo alla tolleranza specialmente religiosa:\nAnche Rousseau, ex calvinista ed ex cattolico, \u00e8 un critico delle religioni rivelate, quelle caratterizzate da dogmi positivi e formalizzate da testi sacri o autorit\u00e0 terrene. La sua critica \u00e8 rivolta soprattutto contro il principio di autorit\u00e0, considerato il fondamento di ogni intolleranza; per Rousseau non si pu\u00f2 \nSecondo il pensatore svizzero, se la nostra comprensione pondera circa l'esistenza di Dio, non incontra altro che contraddizioni. Per cui gli impulsi del nostro cuore hanno pi\u00f9 valore della comprensione, e questo ci proclama chiaramente le verit\u00e0 della religione naturale, ovvero l'esistenza di Dio e l'immortalit\u00e0 dell'anima; questo lo differenzia dalla visione deista di Voltaire, che riteneva che l'esistenza dell'Essere Supremo fosse verit\u00e0 di ragione e non di fede. Rousseau ribadisce poi quello che aveva sostenuto nel \"Contratto sociale\", che le religioni positive (purch\u00e9 siano oneste, veritiere e tolleranti) sono molto importanti come garanzia del rispetto delle leggi all'interno di uno Stato, in questo senso in maniera simile a Bolingbroke: \"\u00abConsidero tutte le religioni particolari come altrettante salutari istituzioni che in ogni paese prescrivono un modo uniforme di onorare Dio con un culto pubblico. ( [...] ) Credo che siano tutte buone quando Dio vi \u00e8 servito adeguatamente.\u00bb\" Lo stesso Voltaire ammette pragmaticamente che \"la legge vigila sui crimini conosciuti, la religione su quelli segreti\".\nCritiche all'ateismo.\nIl deismo rifiuta decisamente l'ateismo, in quanto incapace di spiegare l'ordine del \"\u00abgrande orologio dell'universo che richiede un grande orologiaio quale suo fattore\u00bb\", scrisse Voltaire.\nL'obiezione fondamentale mossa agli atei dai deisti (ad esempio da Rousseau a Diderot e d'Holbach) \u00e8 compendiabile nell'immagine dell'\"Iliade\" o dell'\"Eneide\" come risultanti da una combinazione puramente casuale delle lettere dell'alfabeto o dei caratteri di stampa. Per usare un'altra immagine: gli atei sarebbero imbarcati su un aereo privo di pilota e, escludendo all'origine una mente onnisciente e onnipotente, non saprebbero spiegare chi ha predisposto il pilota automatico o costruito un aereo capace di volare. Anche con la selezione naturale e l'evoluzione, aggiunta la moltitudine di pianeti, per quanto riguarda la vita, non essendo dimostrata l'esistenza di un multiverso resta difficile spiegare con il semplice caso l'universo finemente regolato. Il cosiddetto teorema della scimmia instancabile, che sostiene che premendo tasti a caso per un tempo infinito anche una scimmia pu\u00f2 scrivere un libro, \u00e8 assai dibattuta; il biologo ateo e antiteista Richard Dawkins, esponente del neodarwinismo lo considera impossibile. Nel suo \"L'orologiaio cieco\" (1986) calcola che al ritmo di una lettera al secondo il tempo trascorso dalla nascita dell'universo ad oggi non sarebbe stato (quasi certamente) sufficiente alla scimmia per terminare il proprio lavoro. Obiezioni simili, dopo la formulazione della teoria del Big Bang hanno riportato in auge agnosticismo, panteismo e deismo razionalista in luogo dell'ateismo forte, in particolare l'ipotesi del Dio-orologiaio esterno al mondo e alle sue leggi, una volta avviata la macchina. Riprendendo concetti del suo saggio \"Dal big bang ai buchi neri. Breve storia del tempo\", e come detto pur dichiarandosi sostanzialmente ateo, Stephen Hawking disse di credere, in base anche alle proprie convinzioni strettamente cosmologiche, che \nQuesta affermazione \u00e8 possibilista nei confronti di un deismo leggero in cui sono assenti la nozione di provvidenza ed elementi metafisici.\nVoltaire chiama questa visione \"eterno geometra\", in cui si ammette un ordinatore, lontano e irragiungibile:\nJean-Jacques Rousseau, dopo aver proposto una religione civile nel \"Contratto sociale\", nell\"'Emilio\" ricostruisce una \"fede razionale\" semplice e intuitiva, basata sulle pi\u00f9 elementari evidenze sensibili e sui sentimenti intrinseci al cuore dell'uomo. Dalla sensibilit\u00e0 egli deduce l'esistenza, dalla libera volont\u00e0 dell'uomo (indipendente dalle semplici relazioni meccaniche tra i corpi) deduce la dualit\u00e0 di spirito e materia; dal moto dei corpi deduce una causa prima, l'indipendenza della cui volont\u00e0 originaria deve essere ricondotta a una volont\u00e0 universale che anima il mondo; dalla regolarit\u00e0 di questa volont\u00e0, che opera per mezzo di leggi, deduce un'intelligenza; dalla volont\u00e0, dalla potenza e dall'intelligenza deduce la bont\u00e0 di un ente che viene chiamato Dio; dalla bont\u00e0 di Dio deduce l'immortalit\u00e0 dell'anima, che garantisce la punizione dei malvagi e il premio dei buoni oltre questa vita. Da queste semplici considerazioni, a suo avviso, si possono ricavare tutte le massime necessarie per regolare la propria vita secondo giustizia, cio\u00e8 per comportarsi moralmente. Rousseau decisamente rifiuta il movimento in s\u00e9 della materia, tema su cui insistevano i materialisti, occorrono una causa prima intelligente, un motore immobile: \nQuindi deduce che questa divinit\u00e0 sia buona e creatrice di esseri in origine buoni:\nEtica.\nGeneralit\u00e0.\nIl concetto alla base del deismo, quello di una divinit\u00e0 eminentemente creatrice e ordinatrice, \u00e8 immediatamente utilizzabile, nell'ambito della classificazione tra religioni rivelate e religioni in ottica etnologica, per identificare questi secondi modelli rispetto alle prime.\nNella religione rivelata infatti la divinit\u00e0 non esplica solo una funzione creatrice ma anche quella di censore/supervisore etico dell'uomo. Nel deismo questa posizione, seppur in polemica con i cristiani, emerge in Rousseau, che pur negando il Peccato Originale scrive anche che \"Tutte le cose sono state create buone da Dio, tutte degenerano nelle mani dell\u2019uomo\".\nQuesta modalit\u00e0 di intendere il profilo della divinit\u00e0 \u00e8 una modalit\u00e0 contingente che si pu\u00f2 ritrovare solo su sistemi di culto connessi con modelli sociali di tipo classistico. Il passaggio da modelli deistici a modelli teoetotomistici - corroborato da varie evidenze antropologiche - \u00e8 stato invocato, ad esempio da Locke e Rousseau, per spiegare la credenza religiosa riguardo al peccato originale.\nLe forme deistiche, non teoetomistiche, non contemplano infatti alcun concetto di peccato/corruzione/impurit\u00e0. Questo implica che in esse la sfera etica sia sottratta dall'ambito confessionale, di fede.\nL'uomo dunque non pu\u00f2 conoscere il bene e il male. Secondo Rousseau l'uomo nasce neutro, semplificando molto un \"buon selvaggio\", e sono la societ\u00e0 e l'educazione, non la natura o qualche peccato ereditato, a renderlo malvagio e intollerante; l'ordine politico dispotico \u00e8 una pura creazione umana, non esiste diritto divino dei re (\"l'uomo \u00e8 nato libero, ma ovunque \u00e8 in catene\" scrive nel \"Contratto sociale\").\nQuesta trasformazione socio culturale pu\u00f2 essere infatti invocata in ambito ebraico-cristiano per interpretare il passaggio dalla condizione anteriore alla nascita della leggenda della manducazione del pomo dell'albero biblico - detto per l'appunto della conoscenza del bene e del male - in cui l'uomo, vivendo in contesti deistici non era in grado di sperimentare la condizione di conoscenza di eventuali gesti e scelte da intendere quale opposizione alla volont\u00e0 della divinit\u00e0 (male) da gesti e atteggiamenti graditi alla stessa (bene). \u00c8 immediata la possibilit\u00e0 di identificare questa valenza nel nome dato all'albero in questione, l'albero della conoscenza del bene e del male, dall'agiografo. La conoscenza del bene e male, vere e proprie categorie teologiche, \u00e8 infatti possibile solo in un contesto dove la divinit\u00e0 emani norme e leggi o principi etici a cui l'individuo si deve attenere - pena l'incorrere in sanzioni/condanne. Secondo Voltaire e Rousseau, l'uomo pu\u00f2 trovare comunque come individuo pensante alcuni valori fondamentali seguendo il proprio sentimento e la propria ragione, creando quindi un patto sociale. L'etica della reciprocit\u00e0 \u00e8 considerata un principio importante.\nIspirazioni etiche.\nTuttavia i deisti ritengono validi i principi orientati al senso comune o al buon senso generale, dalla ragionevolezza e dal dialogo in rapporto a ci\u00f2 che \u00e8 buono o nocivo, anche in senso empirico, e da ci\u00f2 ricavare leggi e norme civili, come nel caso dei filosofi greci pre rivelazione o non cristiani come Platone, Aristotele, Epicuro, i cinici, gli stoici, o dei latini Catone il Censore, Cicerone, Seneca, Marco Aurelio, Lucrezio, Epitteto o quelli moderni che sulla base della comune ragione hanno voluto approntare delle proprie etiche come gli umanisti, i rinascimentali come Machiavelli, Pico della Mirandola, Giordano Bruno, Tommaso Moro, Erasmo da Rotterdam o i seicenteschi Giambattista Vico, Leibniz, Adam Smith, David Hume, Jean-Jacques Rousseau, Voltaire, Fichte, Kant, gli ottocenteschi Hegel, Goethe, i novecenteschi Benedetto Croce, Giovanni Gentile, Heidegger, Gadamer, Karl Jaspers, Norberto Bobbio, Emmanuel Levinas, Martin Buber, Hannah Arendt (alcuni con qualche leggero influsso teologico ma sempre nel perimetro del filosofico), Gianni Vattimo, Remo Bodei, Massimo Cacciari. A questi aggiungono filosofi che pur non rinunciando al piano teologico hanno contribuito ad illuminare aspetti importanti dell'animo umano come Kierkegaard, Schelling e tornando indietro nel tempo anche la stessa tradizione scolastica-cattolica nei suoi interpreti pi\u00f9 illuminato, come Agostino d'Ippona, Severino Boezio, Meister Eckhart o pensatori orientali come Laozi.\nValori.\nMolti deisti moderni hanno aderito a valori come il rispetto per la natura, per il prossimo, nonch\u00e9 la tolleranza religiosa.\nLa frase precedente attribuita a Voltaire \u00e8 in realt\u00e0 basata su un altro passo:\nGi\u00e0 nel discorso per l'approvazione della legge sull'Essere Supremo e la conferma della libert\u00e0 di culto, il leader giacobino della rivoluzione francese Maximilien de Robespierre descrisse la propria visione teorica di un deismo etico istituzionale a beneficio del popolo ancora tendente al cattolicesimo, che intendeva placare i conflitti interni seguiti al Regime del Terrore e arginare l'ateismo; tale visione \u00e8 basata sulle teorie espresse da Rousseau e sulla libert\u00e0 di culto propugnata da Voltaire:\nGli illuministi hanno approfondito molto la questione etica deista; oltre a Rousseau, specialmente Voltaire e gli enciclopedisti.\nSecondo loro Dio quindi non interverr\u00e0 pi\u00f9 nella creazione dell'universo che egli \u00ablascia andare come va\u00bb e che non interferisce nella storia dell'uomo che secondo molti non sar\u00e0 n\u00e9 condannato n\u00e9 premiato per le sue azioni (posizione anti-provvidenzialista che \u00e8 invece condannata aspramente da Rousseau nella sua polemica con Voltaire).\nRousseau afferma anche di aver \"\u00abchiuso tutti i libri. Solo uno resta aperto davanti agli occhi di tutti, ed \u00e8 quello della natura.\u00bb\"\nLa guida dell'uomo nella sua condotta morale diviene cos\u00ec una religiosit\u00e0 laica, trasformazione della religione in morale naturale i cui precetti sono uguali per tutti gli uomini:\nTra i doveri naturali va annoverato il nuovo concetto rivoluzionario di tolleranza che viene spesso riferito alla vita economica applicando il concetto illuministico della ragione operativa, nel senso di giudicare la razionalit\u00e0 dai suoi risultati pratici:\nQuesto metodo di giudizio riguarda anche la morale: per gli illuministi \u00e8 moralmente buono solo ci\u00f2 che rende possibile il conseguimento dell'utile sociale. Lo stesso valore di tolleranza non esclude che si possa professare la fede in una religione rivelata: questo per\u00f2 sar\u00e0 consentito solo nell'ambito della morale privata e non in quello della morale pubblica:\nVoltaire esemplifica nel \"Candido\" un modello di utopica societ\u00e0 dove (a differenza della violenta e intollerante Europa) vige il deismo, la tolleranza e il buon senso, nei capitoli ambientati nell'Eldorado:\nVita oltre la morte.\nIl deismo non ha una posizione univoca sull'esistenza di una vita oltre la morte, anche se essa \u00e8 generalmente ammessa, come pure in alcuni casi (Giuseppe Mazzini, Benjamin Franklin) \u00e8 ammessa la possibilit\u00e0 della reincarnazione.\nVoltaire nel \"Dizionario filosofico\" ammette di non poter n\u00e9 definire n\u00e9 escludere l'esistenza dell'anima, n\u00e9 comprendere la sua sostanza e come differenziarla da un corpo, quindi afferma di non poter aderire n\u00e9 al materialismo n\u00e9 allo spiritualismo.\nLe associazioni deiste moderne considerano la questione come non rilevante e lasciano ai loro aderenti la facolt\u00e0 di autodeterminarsi, non imponendo lo scetticismo scientifico. Solitamente viene ammessa e accettata dai deisti l'immortalit\u00e0 dell'anima e in certi casi (come era sostenuto da Rousseau e da Locke) una forma di retribuzione, in una vita futura o in un aldil\u00e0 (secondo Rousseau anche dopo aver ricevuto un premio immanente; anche solo il pensiero di aver fatto del bene \u00e8 esso stesso un bene)."}
{"id": "235889", "revid": "809148", "url": "https://it.wikipedia.org/wiki?curid=235889", "title": "Solitone", "text": "In matematica e fisica un solitone \u00e8 un'onda solitaria auto-rinforzante causata dalla concomitanza, con cancellazione reciproca, tra effetti non lineari e dispersivi in un mezzo di propagazione. Si riscontrano in molti fenomeni fisici, dato che emergono come soluzioni di una vasta classe di equazioni differenziali alle derivate parziali non lineari che descrivono molti fenomeni fisici.\nIl fenomeno dei solitoni fu descritto per la prima volta da John Scott Russell, che osserv\u00f2 un'onda solitaria risalire la corrente nell'Union Canal per chilometri senza perdere energia. Russell riprodusse il fenomeno in un recipiente di onde, e lo chiam\u00f2 \u00abonda di traslazione\u00bb. Tra i primi a scoprire la presenza di solitoni nell'oceano fu Alfred Richard Osborne nel 1980 nel Mare delle Andamane e successivamente furono scoperti in altri mari. Evidenze di solitoni furono scoperte anche nel cosiddetto sistema Fermi-Pasta-Ulam.\nDefinizione.\nNon \u00e8 facile definire precisamente cosa sia un solitone, in quanto si applica in ambiti fisici pi\u00f9 svariati. Giova descrivere un semplice esempio in cui dispersione e non linearit\u00e0 interagiscono \"cancellandosi\" reciprocamente: un impulso di luce non monocromatica che attraversa un vetro. Il vetro genera dispersione delle componenti dello spettro dell'impulso incidente, cosicch\u00e9 ogni componente viaggia su percorsi diversi nel vetro, tali che la forma dell'onda del fascio incidente ne esce deformata. Ma se il vetro ha degli effetti non-lineari nel range di intensit\u00e0 del fascio luminoso (effetto Kerr), al variare dell'intensit\u00e0 si ha una certa variazione del coefficiente di rifrazione. Ora, se l'onda incidente ha una certa (\"giusta\") intensit\u00e0 e forma d'onda, si pu\u00f2 ottenere un effetto complessivo in cui l'effetto Kerr cancella esattamente la dispersione, cosicch\u00e9 la forma dell'impulso resta invariata nel tempo, cio\u00e8 un solitone. \nDa un punto di vista pi\u00f9 formale, Drazin e Johnson (1989) descrivono i solitoni come soluzioni di equazioni differenziali non lineari che:\nAlcune delle equazioni che descrivono i solitoni sono le equazioni di Korteweg-de Vries (KdV), l'equazione di Schr\u00f6dinger non lineare (NLSE) e l'equazione di sine-Gordon. Un'equazione di Schr\u00f6dinger permette un risultato particolare per cui un'onda pu\u00f2 propagarsi in un mezzo mantenendo inalterata una funzione di ampiezza d'onda e frequenza. Le due caratteristiche d'onda sono dipendenti (in particolare inversamente correlate), l'onda muta aspetto subendo un'attenuazione/amplificazione a seconda del mezzo di propagazione, ma pu\u00f2 sempre riprendere l'aspetto del segnale di partenza se viene a propagarsi in un mezzo analogo. L'onda pu\u00f2 quindi percorrere un numero teoricamente infinito di chilometri senza dissipazioni. Questa conservazione dell'onda significa sia assenza di perdite di energia che assenza di perdite di informazione ed ha evidenti implicazioni tecniche sia per le trasmissioni energetiche (nessuna perdita di rendimento nella rete elettrica per effetto Joule) che informatiche/telecomunicazionistiche.\nPoich\u00e9 lunghezza e frequenza sono dipendenti, la fisica dei solitoni si colloca nell'ambito della fisica non lineare e dell'ottica non lineare. Due onde solitoniche che si incontrano non si sommano in un'unica onda, ma danno luogo a una variazione di fase, non del modulo. Quindi, non si compongono come forze e vettori, e a proposito si parla di onde scalari o onde longitudinali.\nTipologie.\nEsistono due tipologie di solitoni:\nEssi sono stati osservati per la prima volta in uno strato di mercurio, contraddicendo le osservazioni iniziali di Russel sulla sola esistenza dei solitoni chiari. Solitoni scuri possono essere osservati nei condensati di Bose-Einstein, descritti dall'equazione di Gross-Pitaevskij.\nSolitoni massicci.\nNel litio superfluido i solitoni scuri aumentano la loro massa di duecento volte, scontrandosi con la teoria sui condensati fermionici. Sarebbe dovuto alle intense fluttuazioni quantistiche.\nRecentemente (2014) si \u00e8 scoperto che in realt\u00e0 le fluttuazioni osservate in un superfluido fermionico a base di atomi di Litio (litio superfluido) sarebbero da associare, non a solitoni massicci, ma alla propagazione di anelli vorticosi quantistici.\nI solitoni nel mondo naturale.\nAd esempio un fascio luminoso che, sotto particolari condizioni (temperatura del mezzo, campo elettrico applicato sul mezzo) si propaga attraverso un cristallo fotorifrattivo crea una ridistribuzione della carica che permette la modulazione dell'indice di rifrazione mediante effetto elettro-ottico. Si ottiene in questo modo, all'interno del cristallo, un profilo d'indice di rifrazione con \"step-index\" positivo tipico di una guida d'onda come una fibra ottica. La luce si propaga quindi con un modo guidato con dimensioni trasverse simili a quelle presentate nel punto di incidenza sul mezzo.\n\u00c8 un fenomeno tipico di alcuni fiumi come il Severn: un fronte d'onda seguito da un treno di solitoni. Altre manifestazioni si trovano nelle onde interne sottomarine che si propagano nei termoclivi oceanici, onde interne solitoniche furono scoperte per la prima volta nel 1980 nel Mare delle Andamane.\nEsistono anche dei solitoni atmosferici, come il fenomeno del Morning Glory Cloud in Australia, dove solitoni di pressione viaggianti in un piano di inversione di temperatura producono vaste nubi cilindriche.\nI solitoni sono studiati anche in meccanica quantistica, grazie al fatto che potrebbero fornirne una nuova fondazione attraverso il percorso incompiuto di de Broglie, conosciuto come \"Teoria della doppia soluzione\" o \"Meccanica delle onde non lineare\". Questa teoria, sviluppata nel 1927 e ripresa negli anni '50, \u00e8 il naturale proseguimento delle sue idee sviluppate tra il 1923 e il 1926, che hanno esteso a tutte le particelle di materia il dualismo onda-particella, introdotto da Einstein per i quanti di luce.\nUso nelle telecomunicazioni.\nL'uso dei solitoni fu proposto nel 1973 da Akira Hasegawa, dei Bell Laboratories di AT&amp;T, per migliorare il rendimento delle trasmissioni nelle reti ottiche di telecomunicazioni con effetti anti-dispersivi. Nel 1988 Linn Mollenauer e la sua squadra trasmisero solitoni a pi\u00f9 di 4.000\u00a0km usando l'effetto Raman (dal nome del suo scopritore, l'indiano sir C.V. Raman). Nel 1991, sempre nei laboratori Bell, un'\u00e9quipe trasmise dei solitoni a pi\u00f9 di 14.000\u00a0km utilizzando amplificatori di erbio.\nNel 1998 Thierry Georges e la sua squadra del centro di ricerca e sviluppo di France T\u00e9l\u00e9com combinarono solitoni di lunghezza d'onda differenti per realizzare una trasmissione di entit\u00e0 superiore a 1 terabit al secondo (1.000.000.000.000 bit al secondo).\nNel 2001 i solitoni incontrarono un'applicazione pratica con la prima apparecchiatura di telecomunicazioni che li utilizzava per il trasporto di traffico di segnali reali in una rete commerciale.\nAttualmente \u00e8 decaduto l'interesse nei sistemi solitonici per le telecomunicazioni su lunghe distanze in favore dei sistemi WDM in quanto il funzionamento dei sistemi solitonici dipende molto dalla temperatura: in presenza di sbalzi di temperatura non funzionano. Un caso tipico fu quando si speriment\u00f2 la messa in posa di un cavo che passava attraverso un deserto e successivamente si immergeva nel mare.\nDi recente \u00e8 iniziato un progetto di studio sulle funzionalit\u00e0 e sul controllo dei solitoni spaziali mediante l'uso della polarizzazione della luce che si propaga nel cristallo."}
{"id": "235895", "revid": "1543377", "url": "https://it.wikipedia.org/wiki?curid=235895", "title": "Battaglia di Iwo Jima", "text": "La si svolse durante la guerra nel Pacifico nell'omonima isola giapponese tra le forze statunitensi al comando dell'ammiraglio Raymond Spruance e le truppe dell'esercito imperiale giapponese al comando del generale Tadamichi Kuribayashi, coadiuvate da reparti della marina guidati dal contrammiraglio Toshinosuke Ichimaru.\nInsieme a Okinawa, Iwo Jima rappresentava uno scudo avanzato per le isole metropolitane dell'Impero giapponese che potevano essere coinvolte in uno sbarco degli Alleati: le due posizioni erano perci\u00f2 presidiate da guarnigioni numerose e bene armate. Anche per gli Stati Uniti, Iwo Jima rivestiva notevole interesse, poich\u00e9 dagli aeroporti dell'isola sarebbero potute decollare le scorte di caccia ai bombardieri strategici Boeing B-29 Superfortress basati nelle isole Marianne e in Cina, che dal giugno 1944 colpivano le industrie e le infrastrutture giapponesi.\nI lavori di fortificazione precedenti lo sbarco avevano trasformato l'isola in una vera e propria fortezza che, nonostante i bombardamenti preliminari effettuati dall'8 dicembre 1944, oppose una strenua resistenza alle unit\u00e0 statunitensi, principalmente del Corpo dei Marine, sbarcate il 19 febbraio sotto lo schermo protettivo di una completa supremazia aeronavale. La feroce battaglia si concluse ufficialmente il 26 marzo 1945 con il quasi totale annientamento della guarnigione giapponese e la perdita di oltre uomini fra morti e feriti per gli Stati Uniti (unico episodio della campagna di riconquista del Pacifico in cui gli USA soffrirono pi\u00f9 perdite dei giapponesi).\nSituazione generale.\nAlla fine del 1944 l'Impero giapponese risultava sconfitto su tutti i fronti e si stava preparando a difendere il territorio metropolitano. Tra gennaio e febbraio nel Pacifico centrale le forze dell'ammiraglio Chester Nimitz avevano conquistato le isole Marshall e avevano distrutto la base di Truk nelle Isole Caroline. Altre avanzate erano in corso nelle isole Salomone e in Nuova Guinea mentre in ottobre, dopo la battaglia di Leyte, il generale Douglas MacArthur pot\u00e9 tenere fede alla sua promessa di fare ritorno nelle Filippine. La marina imperiale giapponese, dopo le sconfitte di Midway (giugno 1942), del Mare delle Filippine (giugno 1944) e del Golfo di Leyte (ottobre 1944), era incapace di contrastare la potente marina statunitense dell'ammiraglio Nimitz che garantiva supporto a ogni operazione anfibia del Corpo dei Marine. A ovest l'Impero britannico stava facendo progressi nella campagna della Birmania e aveva allontanato i giapponesi dal confine indiano spingendosi fino al centro del paese.\nLa perdita delle Marianne nel corso dell'estate del 1944 provoc\u00f2 lo sfondamento della cosiddetta \"linea interna di difesa\" (comprendente isole Caroline, isole Marianne e isole Ogasawara, formate dalle Isole Bonin e Vulcano) e la caduta del comando della 31\u00aa Armata del tenente generale Hideyoshi Obata nel corso della battaglia di Saipan: il 26 giugno il settore delle Ogasawara fu quindi rilevato e posto alle dirette dipendenze degli alti comandi a Tokyo, ma prima della fine del mese sull'isola di Iwo Jima, nelle Vulcano, fu installato il comando della 109\u00aa Divisione di fanteria del tenente generale Tadamichi Kuribayashi, cui fu affidata la difesa del settore. La sconfitta subita rivest\u00ec conseguenze strategiche gravissime per l'Impero nipponico, visto che ora i bombardieri strategici Boeing B-29 Superfortress della Ventesima forza aerea erano capaci di attaccare l'arcipelago giapponese dalle Marianne senza bisogno di tappe intermedie. Iwo Jima, dotata di una stazione radar e trovandosi a met\u00e0 strada della rotta seguita dalle flotte aeree statunitensi, divenne una sentinella per la difesa antiaerea sulle isole principali, che potevano cos\u00ec avere un preavviso di due ore per prepararsi adeguatamente; inoltre l'isola ospitava due aeroporti (ne era in costruzione anche un terzo) e fungeva da rifugio per le unit\u00e0 navali danneggiate.\nTerreno.\nIl nome Iwo Jima rappresenta la pronuncia errata di \"Iw\u014d-shima\" (\"isola dello zolfo\" in lingua giapponese): \"shima\" \u00e8 una delle due pronunce dell'ideogramma \u5cf6 (isola), ma si \u00e8 talmente diffusa dopo la guerra che anche i giapponesi ne hanno cambiato la pronuncia in \"Iw\u014d-jima\" o \"I\u014d-jima\" secondo una lettura pi\u00f9 moderna, come figura in numerosi atlanti. Il nome corretto sarebbe \"Iw\u014d-t\u014d\" (pi\u00f9 recentemente \"I\u014d-t\u014d\"). \u00c8 una delle Isole Ogasawara facenti parte del gruppo delle Isole Vulcano, a circa chilometri a sud di Tokyo, a nord di Guam e a circa mezza strada tra Tokyo e Saipan (\u00b0N, \u00b0E). Accidentata, ha una superficie di 20 chilometri quadrati, \u00e8 lunga 8 chilometri e larga 4. La sua forma richiama quella di una pera, nella cui parte meridionale si erge un vulcano spento, il Suribachi, alto circa 170 metri; la parte centro-settentrionale \u00e8 occupata dall'altopiano di Motoyama che si eleva a 90 metri circa sul livello del mare. L'isola, il cui asse principale si estende da sud-ovest a nord-est, \u00e8 ricoperta da una sabbia d'origine vulcanica, nera, polverosa e sottile che ostacola la crescita della vegetazione, composta da pochi alberi e sterpaglie. L'acqua dolce \u00e8 praticamente inesistente e questo limit\u00f2 il numero di abitanti a - persone circa, ripartite in quattro villaggi.\nForze in campo.\nStati Uniti.\nLe forze navali necessarie all'operazione erano riunite nella Task Force 50 (che riuniva tutti i gruppi da combattimento o da supporto alle navi da battaglia della Quinta flotta) che a fine gennaio 1945 era ancorata a Ulithi al comando dell'ammiraglio Raymond Spruance a bordo dell'ammiraglia , alla guida dell'intera operazione. La Task Force 50 era suddivisa nei Task Group 50.5 da ricerca e ricognizione con centocinquanta aerei di vario genere; 50.7 per la guerra antisommergibile; 50.8 per il supporto logistico con circa cinquanta navi tra cui sei portaerei di scorta, navi portamunizioni, navi frigorifero, petroliere di squadra e uno schermo antisommergibile con vari cacciatorpediniere; 50.9, chiamato Service Squadron Ten (\"Squadrone di servizio Dieci\") con circa duecentosessanta navi di tutti i tipi incluse navi cisterna con acqua, navi officina, navi ospedale e navi supporto per i cacciatorpediniere.\nLa pedina operativa per le operazioni anfibie di Spruance era la Task Force 51 del viceammiraglio Richmond Turner (comandante delle forze anfibie nel Pacifico) forte di 495 navi tra cui 43 trasporti d'attacco, 63 LST, 58 LCI e altri 18 LCI convertiti in cannoniere e rinominati LCS. La nave comando scelta fu la , un trasporto ristrutturato proprio allo scopo di dirigere le operazioni di una grande forza da sbarco: questo tipo di nave rappresentava un'innovazione, in quanto l'ammiraglio Turner durante la campagna di Guadalcanal era stato imbarcato sul normale trasporto d'attacco .\nI soldati incaricati dello sbarco e del prosieguo delle operazioni terrestri, in gran parte marine veterani, erano inseriti nella Task Force 56 del tenente generale Holland Smith, costituita dal V Corpo anfibio (Task Group 56.1) del maggior generale Harry Schmidt forte della 3\u00aa, 4\u00aa e 5\u00aa Divisione Marine. Il maggior generale Graves Erskine comandava la 3\u00aa Divisione con i suoi soldati inquadrati nel 3\u00ba, 9\u00ba e 21\u00ba Reggimento; la divisione aveva occupato Guam nell'agosto 1944 e venne assegnata al teatro di Iwo Jima con funzioni di riserva, ma il 3\u00ba Reggimento rimase sulle navi non partecipando ai combattimenti. Il maggior generale Clifton Cates era a capo dei soldati della 4\u00aa Divisione suddivisi nel 23\u00ba, 24\u00ba e 25\u00ba Reggimento; la 5\u00aa Divisione, con i suoi 26\u00ba, 27\u00ba e 28\u00ba Reggimento per un totale di unit\u00e0, era comandata dal maggior generale Keller Rockey. Entrambe le divisioni si trovavano nelle Hawaii ma, mentre la prima era reduce dei combattimenti a Saipan e Tinian, la seconda era fresca e proveniva dagli Stati Uniti. Il 3\u00ba, 4\u00ba e 5\u00ba Battaglione carri erano presenti con sessantasette carri armati medi M4 Sherman.\nIl V Corpo era trasportato a bordo delle navi della Task Force 53 (Attack Force) del contrammiraglio Harry Hill. Fu schierata anche la Task Force 52 (Amphibious Support Force) del contrammiraglio William Blandy con otto portaerei di scorta, un gruppo di incursori demolitori, navi LCS portamortaio e lanciarazzi, e la Task Force 54 (Gunfire and Covering Force) del contrammiraglio Bertram Rogers con sei vecchie navi da battaglia e cinque incrociatori pesanti, pi\u00f9 uno schermo di cacciatorpediniere.\nLa scorta a distanza fu affidata alla potente Task Force 58 comandata dal viceammiraglio Marc Mitscher, che fu inoltre incaricata di attaccare le coste del Giappone e, in caso necessit\u00e0, di neutralizzare un possibile attacco della marina imperiale giapponese, che comunque Smith reputava altamente improbabile in base alle informazioni dedotte dalla decrittazione delle comunicazioni nipponiche. Detta Task Force era forte di 7 navi da battaglia, 15 portaerei, 21 incrociatori e 78 cacciatorpediniere, ma secondo una pubblicazione della marina edita nel luglio 1945 le forze in carico alla Task Force 58 erano aeroplani, 8 navi da battaglia, 16 portaerei, 17 incrociatori e 81 cacciatorpediniere. Nella zona gravitavano inoltre i bombardieri B-24 della Task Force 93 (tenente generale Millard Harmon) stanziati nelle Marianne e la Task Force 94 (viceammiraglio John Hoover) per il supporto logistico e delle comunicazioni.\nTra i tanti problemi logistici affrontati fu dato rilievo alla fornitura di acqua potabile alle truppe, in quanto l'isola di Iwo Jima era quasi desertica e la poca acqua presente era troppo mineralizzata; pertanto tre cisterne vennero trasformate per il trasporto di acqua con una capacit\u00e0 complessiva di di galloni (circa tonnellate) e venne ordinata la costruzione di due navi distillatrici con una capacit\u00e0 di litri al giorno. Inoltre una LST venne modificata in alloggio e mensa galleggiante per servire le navi pi\u00f9 piccole come gli LCI e supportare gli equipaggi delle eventuali navi affondate o separati dalle rispettive navi madre. Venne adottata quindi una rigorosa organizzazione che doveva ovviare alle carenze manifestate durante le operazioni anfibie precedenti come la battaglia di Tarawa.\nI code talker.\nAnche a Iwo Jima vennero impiegati dei nativi americani Navajo per effettuare le trasmissioni tattiche in codice, detti code talker; questi operatori parlavano la lingua navajo, della quale non esiste una forma scritta e che allo scoppio della seconda guerra mondiale appena trenta persone erano in grado di parlare fluentemente. Prendendo spunto da un'idea di un veterano della prima guerra mondiale, Philip Johnston, lo stato maggiore dei Marine prese atto che un operatore addestrato era in grado di codificare e trasmettere un messaggio di tre righe in venti secondi contro i trenta minuti di una codifica convenzionale: venne aperta una scuola a Camp Pendleton, California, per addestrare i Navajo arruolati. Il maggiore Howard Connor, ufficiale alle comunicazioni della 5\u00aa Divisione Marine, dichiar\u00f2 che se \"non fosse stato per i Navajo, i marine non avrebbero mai preso Iwo Jima\": i sei Navajo assegnati al quartier generale della divisione gestirono infatti nei primi due giorni di combattimento, lavorando 24 ore al giorno e senza commettere errori, ottocento messaggi. I giapponesi, che erano riusciti a penetrare i codici della marina e dell'esercito, non furono mai in grado di decriptare le comunicazioni dei Marines.\nGiappone.\nI rinforzi giapponesi cominciarono ad affluire alla fine di febbraio 1944: cinquecento uomini giunsero dalla base navale di Yokosuka e in marzo ulteriori cinquecento arrivarono dall'isola di Chichi-jima. Nel contempo l'arrivo di altri effettivi dalla madrepatria port\u00f2 la guarnigione di Iwo Jima a oltrepassare i cinquemila uomini. L'armamento comprendeva 13 pezzi d'artiglieria, 200 mitragliatrici tra pesanti e leggere e fucili; l'equipaggiamento pesante includeva cannoni costieri da 120\u00a0mm, 12 batterie contraeree e 30 cannoni binati contraerei da 25\u00a0mm.\nNel luglio 1944, successivamente alla caduta di Saipan e del comando della 31\u00aa Armata di stanza sull'isola, il 145\u00ba Reggimento di fanteria del colonnello Masuo Ikeda ( uomini) in viaggio per le Isole Marianne fu dirottato su Iwo Jima; nel frattempo tra la fine di giugno e agosto la 109\u00aa Divisione di fanteria al comando del generale Tadamichi Kuribayashi ( effettivi) fu trasportata sull'isola e il 145\u00ba Reggimento le fu aggregato; poco dopo fu spostata anche la 2\u00aa Brigata mista indipendente del maggior generale Sadasue Senda ( uomini), prima di stanza a Chichi-jima. Nei tre mesi da giugno ad agosto 1944 vennero quindi spostati a Iwo Jima uomini, dell'esercito e circa della marina: questi rinforzi fecero salire gli effettivi della guarnigione a circa uomini. Le unit\u00e0 della marina, che aumentarono a poco pi\u00f9 di uomini, vennero organizzate come \"Forza navale terrestre\" sotto il comando del contrammiraglio Toshinosuke Ichimaru, equipaggiate come unit\u00e0 di fanteria e addestrate al combattimento terrestre. Nominalmente non esisteva un comando superiore ed esercito e marina imperiali erano chiamati a cooperare lealmente, ma comunque i tre comandi presenti (Forza navale terrestre, 2\u00aa Brigata, 109\u00aa Divisione) operavano in autonomia; sull'isola erano presenti anche il 252\u00ba e 901\u00ba Gruppo aereo e la 2\u00aa Unit\u00e0 aerea indipendente dell'esercito, operanti da quella che era definita Unit\u00e0 di base aerea n. 52.\nMalgrado l'affondamento di numerose navi da parte dei sommergibili e delle forze aeree statunitensi, consistenti quantit\u00e0 di materiali giunsero a destinazione durante l'estate e l'autunno 1944. Alla fine dell'anno, il generale Kuribayashi disponeva di 46 pezzi d'artiglieria da 75\u00a0mm o di calibro superiore (compresi dodici mortai da 320\u00a0mm), di 65 mortai medi da 150\u00a0mm e leggeri da 81\u00a0mm, di 30 cannoni navali da 80\u00a0mm o di calibro superiore e di 94 cannoni antiaerei da 75\u00a0mm o di calibro superiore; erano inoltre presenti pi\u00f9 di 200 cannoni antiaerei da 20 e da 25\u00a0mm e 69 controcarro da 37 e 47\u00a0mm. Su Iwo Jima era stata anche installata una serie di apparecchi lanciarazzi da 203\u00a0mm derivati da proiettili navali, modificati per accogliere il razzo propulsore: l'ordigno pesava circa 90 chili e aveva gittata compresa tra i 2 e i 3 chilometri; l'arma veniva spostata mediante un carretto in ferro con due ruote. Erano presenti anche altri lanciarazzi con proiettili da 63 chili che probabilmente equipaggiarono tre compagnie di artiglieri.\nAl generale Kuribayashi fu assegnato il 26\u00ba Reggimento carri del tenente colonnello barone Takeichi Nishi: l'unit\u00e0, forte di seicento uomini e ventotto carri armati, era stata destinata nell'aprile 1944 a Saipan ma, raggiunta Pusan in Corea, sull'isola infuriava ormai la battaglia e quindi venne riassegnata a Iwo Jima. Trasportato in Giappone, il reggimento salp\u00f2 da Yokohama il 14 luglio a bordo della nave \"Nisshu Maru\", eccetto una compagnia e tredici carri lasciati indietro. Il convoglio con il quale viaggiava fu per\u00f2 attaccato il 18 luglio al largo di Chichi-jima e la \"Nisshu Maru\" fu silurata e affondata, perdendo tutti i mezzi; il personale fu invece in gran parte salvato. In agosto quarantasei membri del reggimento tornarono a prendere in consegna in Giappone i rimpiazzi (ventidue tra carri medi Type 97 Chi-Ha e leggeri Type 95 Ha-Go) ma cause rimaste ignote ne ritardarono la partenza fino al 18 dicembre; il 23, quando erano appena tornati sull'isola, un bombardamento navale distrusse tre carri armati. Dapprima il tenente colonnello Nishi pens\u00f2 di utilizzare i rimanenti diciannove corazzati come reparto itinerante, da impegnare nei punti cruciali del combattimento, ma il terreno accidentato di Iwo Jima lo convinse a far sotterrare i carri armati fino a lasciare fuori solo la torretta; in ogni caso Kuribayashi insistette sulla necessit\u00e0 di addestrare il reggimento anche a contrattacchi, non ritenendo di voler effettuare una difesa completamente statica.\nAl 19 febbraio 1945, giorno dello sbarco, le fonti stimano gli effettivi giapponesi tra i e i , un numero comunque superiore a quello prospettato all'epoca dall'intelligence statunitense, pari a circa .\nPiani operativi.\nStati Uniti.\nIn campo statunitense, dopo la grande vittoria navale presso le Marianne e la conquista delle principali posizioni giapponesi nell'area, si erano sviluppate aspre discussioni tra il generale Douglas MacArthur, comandante del teatro sud-occidentale del Pacifico, e l'ammiraglio Ernest King, capo di stato maggiore della United States Navy: il generale insisteva per attaccare le Filippine e conquistare Formosa, usando l'isola come base per sbarcare successivamente in Cina in appoggio a Chiang Kai-shek. L'ammiraglio King sosteneva invece che ogni sforzo andava dirottato alla conquista di una o pi\u00f9 posizioni nelle Isole Ogasawara, preferibilmente Iwo Jima a causa dei suoi aeroporti (quelli nelle Marianne erano ancora in costruzione) e della sua posizione geografica; spieg\u00f2 inoltre nel corso di una conferenza che nel teatro del Pacifico non vi erano sufficienti effettivi per invadere Formosa e sbarcare poi in Cina. Questo punto di vista fu condiviso dall'ammiraglio Chester Nimitz, comandante in capo della flotta del Pacifico, che consigli\u00f2 la conquista di Iwo Jima adducendo tre ragioni:\n\u00c8 sintomatico notare che fin dalla met\u00e0 del giugno 1944, durante le operazioni nelle Marianne, diversi ufficiali statunitensi avevano caldeggiato lo sbarco sull'isola, allora dotata di scarse difese: le risorse disponibili non furono per\u00f2 distolte dalla campagna in corso o furono concesse al generale MacArthur, che avanzava in Nuova Guinea con obiettivo ultimo la liberazione delle Filippine. Quando a fine agosto il generale Schmidt inizi\u00f2 uno studio preliminare, dichiar\u00f2 che l'operazione di conquista era ardua, ma il trascinarsi dei combattimenti nelle Filippine, la cui invasione era iniziata il 20 ottobre, causarono un disinteresse per l'attacco a Iwo Jima.\nIl 3 ottobre 1944 lo Stato maggiore congiunto diram\u00f2 a Nimitz l'ordine di occupare Iwo Jima, denominata in codice \"Rockcrusher\". L'ammiraglio e il suo stato maggiore (composto, tra gli altri, dagli stessi Turner, Smith e Spruance), stabilitisi a Guam per essere pi\u00f9 vicini al futuro teatro d'operazioni, vi si applicarono dal 7 ottobre ed elaborarono l'operazione Detachment (\"distacco\"), stabilita inizialmente per il 20 gennaio 1945, poi rinviata al 3 febbraio e infine al 19 febbraio. L'intera operazione era illustrata nel piano operazioni di Turner lungo 435 pagine e denominato A25-44, cui vennero aggiunte altre cinquanta pagine di correzioni. Lo scopo principale era di mantenere una costante pressione militare sul Giappone e di estendere il controllo statunitense sul Pacifico occidentale. Tre obiettivi specifici contemplati dal piano d'attacco erano la riduzione della forza aeronavale nipponica, la distruzione delle forze terrestri sulle Isole Ogasawara e la presa di Iwo Jima, che doveva essere dotata di una base aerea per la scorta dei bombardieri.\nL'operazione di sbarco era relativamente semplice: i marine avrebbero dovuto prendere piede nella striscia di spiaggia lunga circa 3 chilometri che andava dal monte Suribachi al punto noto come \"East Boat Basin\", nella porzione sud-orientale dell'isola. All'ora prefissata di inizio (in gergo militare \"ora H\") 68 veicoli anfibi del tipo LVT dovevano raggiungere la spiaggia nella prima ondata, seguiti da altri 83 nella seconda e da un numero variabile dalla terza alla quinta ondata; nella sesta ondata gli LCM e gli LCVP sarebbero approdati sulle spiagge definite in codice \"rosse\" e \"verdi\". Gli LVT sarebbero poi avanzati verso l'interno, fino a raggiungere il primo terrapieno oltre il livello dell'alta marea; giunti qui avrebbero quindi utilizzato i loro obici da 75\u00a0mm e le mitragliatrici per impegnare il pi\u00f9 possibile la difesa giapponese e permettere alle successive ondate di marine (otto battaglioni di fanteria) di approdare facilmente e senza eccessive perdite: i reparti erano caricati su 482 cingolati LVT a loro volta trasportati dagli LST. Ai vari reparti venne affidato uno dei sette settori in cui era stata divisa la spiaggia, lunghi ognuno 914 metri e chiamati in codice con un colore e un numero: da sinistra verso destra Green (1 e 2/28), Red 1 (2/27), Red 2 (1/27), Yellow 1 (1/23), Yellow 2 (2/23), Blue 1 (1 e 3/25) e Blue 2, quest'ultimo in realt\u00e0 trascurato a causa della sua posizione troppo esposta ai cannoni posizionati nelle cave dominanti l'East Boat Basin.\nPresa la spiaggia, il 28\u00ba Reggimento si sarebbe diretto verso il Suribachi e la parte opposta della costa, mentre alla sua destra il 27\u00ba Reggimento avrebbe attraversato l'isola muovendo verso nord, affiancato a destra dal 23\u00ba Reggimento che, una volta preso possesso dell'aeroporto n. 1, avrebbe proseguito verso l'interno conquistando anche l'aeroporto n. 2. All'estrema destra dello schieramento statunitense il 25\u00ba Reggimento aveva il gravoso compito di neutralizzare le postazioni giapponesi che dall'alto dominavano l'East Boat Basin.\nGiappone.\nIl piano di difesa.\nI primi provvedimenti presi dal generale Kuribayashi furono tesi a riorganizzare l'antiquato sistema difensivo dell'isola che aveva trovato al suo arrivo. Dopo aver evacuato a fine luglio la popolazione civile, in quanto avrebbe comportato un inutile spreco di viveri, cominci\u00f2 a elaborare i primi piani difensivi assieme al contrammiraglio Toshinosuke Ichimaru, giunto il 10 agosto: il generale e il suo stato maggiore, memori delle battaglie passate, sapevano che n\u00e9 rifugi di superficie, n\u00e9 casematte sulle spiagge potevano resistere a lungo a un intenso cannoneggiamento; decisero di fissare il fulcro della difesa attorno al monte Suribachi e sull'altopiano di Motoyama, lasciando poche forze sulla costa e tenendo il grosso della guarnigione pronto per ricacciare in mare gli attaccanti, colpiti dal fuoco d'infilata. Gli ufficiali della marina si opposero a tale tattica, volendo invece fortificare pesantemente le spiagge prospicienti l'aeroporto n. 1 e combattere l\u00ec gli statunitensi; dopo alcune discussioni, ad agosto Kuribayashi permise alla marina di realizzare tali difese e distacc\u00f2 un battaglione per presidiarle.\nEntro il gennaio 1945 il generale aveva adottato il piano definitivo: volendo sfruttare al massimo la conformazione del terreno e le ristrette dimensioni dell'isola, Kuribayashi viet\u00f2 i grandi contrattacchi alla testa di ponte, le vane cariche banzai e le ritirate; la guarnigione doveva asserragliarsi nelle opere di difesa, infliggere il massimo delle perdite e morire sul posto. Organizz\u00f2 quindi due linee fortificate. La prima era orientata secondo un asse nord-ovest - sud-est: dalle scogliere sulla costa settentrionale, correva a sud includendo l'aeroporto n. 2, poi piegava a est attraverso il villaggio di Minami e terminava nell'area accidentata detta East Boat Basin, a destra delle spiagge da sbarco; era formata da cinture di casematte e bunker in grado di coprirsi a vicenda, traeva vantaggio dal terreno ed era coadiuvata da una parte dei carri, interrati e mimetizzati. La seconda iniziava alcune centinaia di metri prima di Punta Kitano a nord, attraversava l'incompiuto aeroporto n. 3 e il villaggio di Motoyama, piegando infine a sud tra Punta Tachiiwa e l'East Boat Basin; questa linea conteneva poche fortificazioni artificiali poich\u00e9 i giapponesi sfruttarono intelligentemente l'aspra natura del terreno. Infine fece del monte Suribachi un settore difensivo semindipendente, assegnato al 312\u00ba Battaglione fanteria: l'istmo sarebbe stato difeso dal fuoco incrociato proveniente dall'altopiano a nord e dalle armi installate nel vulcano, tra le quali apparati lanciarazzi. Si preoccup\u00f2 anche di addestrare le truppe a lanciare contrattacchi locali (anche con carri armati) coordinati con l'artiglieria.\nIl 1\u00ba dicembre il generale eman\u00f2 una serie di ordini operativi a tutte le unit\u00e0 che imponevano di collaudare entro l'11 febbraio 1945 la praticit\u00e0 delle fortificazioni esistenti e di migliorarle, se necessario, moltiplicando gli ostacoli anticarro (fossi, terrazzamenti, ostruzioni), rinforzando le trincee di fuga e collegamento, creando trincee \"di attesa\" da sfruttare in combattimento ravvicinato e per la fuga, edificando opere difensive a protezione degli acquartieramenti; gli ordini puntualizzavano che oltre la met\u00e0 del tempo a disposizione doveva comunque essere dedicata a frequenti esercitazioni.\nFortificazioni e gallerie.\nIn ottemperanza al piano, il generale Kuribayashi ordin\u00f2 che si scavasse una rete di elaborati tunnel che fungessero da collegamento tra i principali fortilizi e da ricovero per le truppe durante gli inevitabili attacchi aerei preparatori. A tal proposito furono inviati sull'isola degli ingegneri minerari per verificare la fattibilit\u00e0 del piano e nel caso progettare il sistema di gallerie: vista la friabilit\u00e0 della roccia vulcanica si procedette rapidamente allo scavo.\nIl 25% della guarnigione fu distaccato a scavare chilometri di gallerie disposte su vari livelli: permettevano la comunicazione tra le caverne naturali con quelle scavate dai giapponesi, affiancate da diverse camere sotterranee in grado di contenere anche 300-400 persone. Per evitare che il personale rimanesse intrappolato sottoterra, tutte le opere furono dotate di accessi multipli, scale e passaggi comunicanti, alcuni a fondo cieco per eventuali intrusi; gli ingressi che davano alla superficie furono scavati in modo da ridurre gli effetti delle esplosioni nelle vicinanze; una particolare cura fu dedicata alla ventilazione, poich\u00e9 in molte delle opere sotterranee erano presenti esalazioni di zolfo. I tunnel pi\u00f9 profondi si trovavano 23 metri sotto la superficie e molti avevano anche l'illuminazione elettrica o a olio. In contemporanea fu varato l'ambizioso progetto di creare un enorme tunnel che collegasse tutte le varie camere e grotte, per un totale di 38 chilometri, ma al momento dello sbarco solo una porzione di 5 chilometri era stata completata. Il personale giapponese impegnato profuse il massimo sforzo: oltre al pesante lavoro fisico, gli uomini erano esposti a temperature di 30-50\u00a0\u00b0C cos\u00ec come ai vapori di zolfo, che li obbligavano a indossare maschere antigas; in molti casi un lavoratore doveva essere sostituito dopo solo cinque o sette minuti.\nAllo stesso tempo i membri del 204\u00ba Battaglione navale da costruzione lavorarono alle fortificazioni in superficie, per le quali si sfrutt\u00f2 la cenere vulcanica, presente in abbondanza sull'isola, mista a calcestruzzo. I lavori iniziarono nell'ottobre 1944: furono edificate centinaia di casematte, fortini e postazioni blindate interrate a mezzo, comunicanti mediante la rete di tunnel e capaci di coprirsi a vicenda per tutta la lunghezza dell'isola; molte posizioni erano protette da tre metri di cemento armato ed erano quindi in grado di resistere anche a cannoni navali di grosso calibro. Davanti alle postazioni vennero elevate ulteriori protezioni con mucchi di sabbia vulcanica di circa 15 metri di altezza, che lasciavano a ogni installazione uno stretto campo di tiro (l'efficacia del tiro incrociato non fu comunque diminuita proprio grazie al numero complessivo delle opere fortificate). Particolare attenzione venne dedicata ai campi di aviazione per poter contrastare efficacemente eventuali aviosbarchi, provvedendo inoltre a circondarli con fossati anticarro. Furono infine disseminate migliaia di mine e tutti i sentieri furono posti sotto il tiro incrociato di cannoni anticarro. Le fortificazioni di Iwo Jima erano la pi\u00f9 alta espressione delle tecniche giapponesi in fatto di difesa statica: la loro efficienza, riconosciuta anche degli esperti statunitensi che visitarono il luogo, non ebbe eguali in nessun'altra posizione insulare che sostenne uno sbarco durante la guerra. I lavori furono rallentati dalla necessit\u00e0 di riparare i danni inferti agli aeroporti dai raid aerei, una circostanza che inficiava inoltre le sessioni d'addestramento; tuttavia, essendo le piste fondamentali per ricevere rifornimenti e munizioni (le rotte marittime erano troppo soggette alla minaccia aerea e dei sommergibili), tali interventi furono demandati a una parte importante della guarnigione.\nPi\u00f9 a sud, sulla collina 382, i giapponesi eressero una stazione radio e meteorologica. Nelle vicinanze, su un punto elevato a sud-est della stazione, un enorme fortino fungeva da quartier generale per il colonnello Chosaku Kaid\u014d, comandante dell'artiglieria. Il principale centro di comunicazione con il Gran quartier generale imperiale fu installato appena a sud del villaggio di Kita: era una grande casamatta in cemento armato, con mura spesse 15 metri e soffitto di 30 metri, a protezione di una camera lunga 50 metri e larga 20; servita da un tunnel lungo 150 metri scavato a pi\u00f9 di 20 metri di profondit\u00e0, ospitava circa venti radio con un operatore ogni due o tre apparecchi. Il generale Kuribayashi fece inoltre preparare un posto di comando secondario per s\u00e9 e per lo stato maggiore della \"Forza navale terrestre\" a circa 450 metri a nord-est di Kita.\nSvolgimento della battaglia.\nIl bombardamento.\nIl 24 giugno 1944 il viceammiraglio Joseph J. Clark condusse autonomamente un raid aereo sull'isola, che riteneva un possibile punto d'appoggio per Saipan, sulla quale si stava combattendo: l'attacco distrusse sessantasei velivoli e danneggi\u00f2 gli aeroporti. A partire dal mese di agosto i B-24 della 7\u00aa Forza aerea cominciarono regolari attacchi che furono affiancati da voli di ricognizione, da caccia e da rapide incursioni notturne; dall'8 dicembre la 7\u00aa Forza aerea intraprese il programma di bombardamento preliminare lanciando quotidiani attacchi sulle Isole Vulcano e in particolare su Iwo Jima, che dur\u00f2 fino al 18 febbraio 1945 per un totale di settantaquattro giorni (solo l'8 dicembre furono sganciate pi\u00f9 di 800 tonnellate di bombe su Iwo Jima). Tra l'inizio di dicembre e la fine di gennaio 1945 altre incursioni furono condotte dai bombardieri North American B-25 Mitchell dello squadrone VMB-625 dei Marine, che si accan\u00ec contro il traffico navale giapponese attivo nelle ore notturne: l'unit\u00e0 rivendic\u00f2 ventitr\u00e9 affondamenti. Dal 31 gennaio la 7\u00aa Forza aerea esegu\u00ec in media trentadue sortite al giorno esclusivamente su Iwo Jima con la priorit\u00e0 di distruggere gli aeroporti, seguiti dalle casematte armate di cannoni e dalle difese fisse. Questa imponente preparazione fu nel complesso poco efficace: i B-24 operarono da alta quota a scapito della precisione, mentre il traffico marittimo non fu del tutto impedito. Le massicce incursioni indussero i giapponesi a scavare passaggi e fortificazioni ancora pi\u00f9 in profondit\u00e0 e le opere difensive rimasero per lo pi\u00f9 intatte.\nIl piano originale relativo al bombardamento navale prevedeva l'intervento di una divisione di incrociatori a partire dall'11 febbraio 1945, coadiuvati dal 16 da sette vecchie corazzate e da altri sei incrociatori. Il generale Schmidt, insoddisfatto, richiese dieci giorni di cannoneggiamento eseguito da una divisione di incrociatori e tre corazzate: riteneva tale preparazione vitale per infliggere gravi danni alle solide difese giapponesi, ma gli ammiragli Turner e Spruance respinsero sia questo, sia altri appelli di Schmidt. La marina concesse tre giorni di bombardamento pre-sbarco, perch\u00e9 l'ammiraglio Turner ritenne vi fossero \"limitazioni sulla disponibilit\u00e0 delle navi, difficolt\u00e0 di rimpiazzo delle munizioni e la perdita della sorpresa\". Il 24 novembre il generale Schmidt reinoltr\u00f2 la richiesta di un ulteriore giorno di bombardamento che venne approvata da Turner ma rigettata dall'ammiraglio Spruance. Inoltre a pochi giorni dal D-Day, le corazzate e , moderne navi armate con una batteria principale da 406\u00a0mm, vennero ritirate dall'operazione e aggregate alla Task Force 58 diretta in Giappone per un'incursione su Tokyo.\nA partire dal 16 febbraio 1945 la Task Force 52 fu incaricata del bombardamento, ma il primo giorno fu deludente e inconclusivo a causa del maltempo. Il 17 febbraio (\"Dog Minus Two\" - \"giorno dello sbarco meno due\") una flottiglia di dodici LCI, convertite in cannoniere con l'aggiunta di mortai, razziere e cannoni da 40 e 20\u00a0mm, inizi\u00f2 a battere le posizioni a terra da una distanza di circa 900 metri. Appena sparata la salva di razzi, i battelli vennero presi sotto il fuoco di batterie ben nascoste tra le pendici del Suribachi e undici vennero colpiti: l'LCI-474 affond\u00f2, due vennero immobilizzati (LCI-441 e 473), cinque furono colpiti gravemente allo scafo e all'armamento (LCI-438, 449, 457, 466 e 471) e due altri (LCI-450 e 469), sebbene riparabili, furono del pari messi fuori combattimento; due subirono lievi danni e solo l'LCI-348 rimase indenne. Tra gli equipaggi si contarono centosettanta tra morti e feriti. Il cacciatorpediniere , accorso per aiutare gli LCI, fu anch'esso preso di mira ed ebbe sette morti a bordo. Le batterie vennero ridotte al silenzio dai tiri della vecchia corazzata (le corazzate antiquate venivano usate per il bombardamento navale e le nuove come scorta ai gruppi da battaglia delle portaerei), che arriv\u00f2 a brevissima distanza dalla costa per meglio concentrare il fuoco. Poco prima anche l'incrociatore pesante e la vecchia corazzata erano stati colpiti: l'incrociatore ebbe la centrale operativa di combattimento distrutta e il vicecomandante ucciso insieme ad altri sedici membri dell'equipaggio, mentre la corazzata registr\u00f2 solo lievi danni. Secondo quanto sottolineato dal rapporto del comandante della Task Force 52 contrammiraglio Blandy, \u00aballa fine del secondo giorno di bombardamento, era evidente dai resoconti del fuoco e dalle fotografie che era stata conseguita una distruzione relativamente limitata\u00bb.\nNel frattempo le acque dell'isola vennero bonificate dalle mine e squadre di demolitori subacquei vennero sbarcate da unit\u00e0 leggere per minare le ostruzioni costiere; durante queste operazioni, il 17 febbraio, la squadra UDT-15 sbarcata dal cacciatorpediniere di scorta fu presa sotto il fuoco delle mitragliatrici giapponesi, con un morto tra gli incursori. Il 18 febbraio il \"Blessman\" e il cacciatorpediniere furono colpiti da aerei nipponici: il \"Blessman\" ebbe 42 morti e 29 feriti e il \"Gamble\" 5 morti e 9 feriti. Il terzo giorno di fuoco la nebbia e la pioggia limitarono notevolmente il lavoro degli artiglieri. Schmidt si lament\u00f2: \"Abbiamo avuto solo circa tredici ore di supporto di fuoco durante le trentaquattro ore di luce diurna disponibile\".\nNel corso del bombardamento vennero impiegate tonnellate di munizioni, il 30% in pi\u00f9 delle tonnellate utilizzate contro l'isola di Saipan; il rapporto tra i diversi consumi aumenta quando si considera che Iwo Jima si estende per soli 21 chilometri quadrati, oltre cinque volte meno di Saipan. Ciononostante l'ammiraglio Turner riconobbe nel suo rapporto che, per quanto fosse stato fatto un grande tentativo di distruggere tutti i cannoni giapponesi, l'obiettivo non era stato raggiunto a causa del gran numero di pezzi e in particolare per la solidit\u00e0 delle fortificazioni. Oltretutto i lavori sull'isola furono solo rallentati, s\u00ec che alle 450 installazioni difensive individuate prima del bombardamento se ne aggiunsero altre trecento, localizzate tre giorni prima dello sbarco.\nLo sbarco.\nIl 5 febbraio 1945 gli operatori radio sull'isola comunicarono al generale Kuribayashi che i segnali in codice dei velivoli statunitensi avevano subito un cambiamento inquietante. I sommergibili giapponesi avevano rilevato movimenti in entrata e uscita dalle Marianne e dall'atollo di Ulithi dall'inizio alla met\u00e0 di febbraio 1945; il 13 febbraio un velivolo di ricognizione della marina giapponese rifer\u00ec di centosettanta navi statunitensi in navigazione verso nord-ovest, provenienti da Saipan. Secondo un'altra fonte tuttavia gli statunitensi lasciarono Saipan solamente il 15 febbraio, dopo due rinvii dovuti alla mancanza di navi da trasporto, dirottate sulle Filippine. In ogni caso tutte le truppe giapponesi sulle Isole Ogasawara furono poste in stato d'allerta.\nLa mattina del 16 febbraio la forza di protezione ravvicinata, la Task Force 54 dell'ammiraglio Rogers, si present\u00f2 dinanzi Iwo Jima ed esegu\u00ec un primo bombardamento dell'isola: nel corso dell'operazione a ogni nave dotata di cannoni pesanti fu assegnata una specifica area da cannoneggiare per massimizzare gli effetti del tiro. Nella notte tra il 18 e il 19 febbraio giunse (assieme all\"Indianapolis\" con a bordo l'ammiraglio Spruance) la Task Force 58 dell'ammiraglio Mitscher reduce da un'incursione sul Giappone avvenuta il 16 e 17 febbraio: oltre a fornire copertura aerea, alle 02:00 del 19 febbraio i cannoni delle corazzate \"North Carolina\" e \"Washington\" e degli incrociatori leggeri e aprirono all'unisono il fuoco su Iwo Jima. Iniziava la parte anfibia dell'operazione, cui erano state assegnate oltre ottocento navi di tutti i tipi, molte delle quali con meno di sei mesi di vita: ad esempio dei trasporti d'attacco che avevano a bordo la 4\u00aa e 5\u00aa Divisione, solo uno non era alla sua prima missione. Sotto la copertura delle Task Force 54 e 58 e dei velivoli decollati dalle portaerei, alle 08:59 il primo marine mise piede sull'isola; allo sbarco presenziava anche il Segretario alla marina statunitense James Vincent Forrestal, imbarcato sulla nave comando del generale Smith, la \"Eldorado\".\nLa prima ondata sbarc\u00f2 e si attest\u00f2 sulla spiaggia senza ostacolo da parte dei difensori, per ordine espresso del generale Kuribayashi. Tuttavia la cenere vulcanica, che ricopriva il terreno appena dietro le spiagge, costitu\u00ec una difficolt\u00e0 imprevista e rallent\u00f2 parecchio gli statunitensi: la pendenza in uscita dalla spiaggia era dai 40\u00b0 ai 45\u00b0 e i mezzi, anche gli LVTP cingolati, affondavano e neppure i bulldozer riuscirono a spostare i trattori anfibi insabbiati; le truppe che sbarcavano sprofondavano fino oltre le caviglie e anche diversi carri armati rimasero immobilizzati nella cenere. In mare la situazione era del pari difficile: la forte risacca gettava i mezzi da sbarco pi\u00f9 piccoli sulla spiaggia, facendoli intraversare e provocando loro danni che spesso non erano riparabili; presto i natanti avariati e ammassati sulla battigia complicarono lo sbarco e causarono a loro volta danni alle eliche e alle carene degli anfibi che seguivano. A terra, frattanto, venne posata una cinquantina di metri di grelle carrabili (il \"Marsden\" o \"Marston matting\", dal nome della citt\u00e0 dove venne prodotto inizialmente) che permisero l'uscita da una spiaggia, poi arrivarono altri mezzi in grado di posarne altre e presto 13 chilometri di strade temporanee permisero di spostarsi nell'interno. Verso le 10:00 l'accumulo di uomini e mezzi arenatisi sulla spiaggia persuase il generale Kuribayashi a dare l'ordine di aprire il fuoco; la simultanea reazione della guarnigione provoc\u00f2 notevoli perdite sia tra i marine sia tra gli equipaggi dei mezzi da sbarco, presi sotto tiro da parte di cannoni, mitragliatrici e mortai fino ad allora rimasti silenziosi posizionati dal Suribachi all'East Boat Basin.\nAll'estrema sinistra dello schieramento statunitense, nella Green Beach, la cenere vulcanica lasciava il posto alle rocce e alle pietre del Suribachi, dando modo al 28\u00ba Reggimento del colonnello Harry B. Liversedge di avanzare per isolare il vulcano, dove lo attendevano i soldati nipponici del colonnello Kanehiko Atsuchi. Nella corsa per raggiungere la costa ovest di Iwo Jima il 1/28 incontr\u00f2 la tenace resistenza del 312\u00ba Battaglione indipendente di fanteria annidato in bunker e casematte, che tuttavia non riusc\u00ec a impedire ai marine di isolare il Suribachi verso le 10:35; le posizioni vennero consolidate entro sera con l'aiuto di alcuni carri armati. Il 27\u00ba e 23\u00ba Reggimento invece, sbarcati nelle spiagge \"rosse\" e \"gialle\", incontrarono maggiori difficolt\u00e0 e inizialmente non riuscirono a compiere grandi progressi ma, complice il fondamentale aiuto dei Seabees (i genieri della marina), verso le 11:30 furono in grado di raggiungere il perimetro meridionale dell'aeroporto n. 1, senza tuttavia riuscire ad andare oltre a causa della feroce opposizione giapponese. Contemporaneamente, nella Blue Beach 1 il 25\u00ba Reggimento del colonnello John Lanigan inizi\u00f2 una manovra su due fronti inviando il 1\u00ba Battaglione verso l'interno e il 3\u00ba verso nord-est, ad assaltare e scalare le cave che dominavano l'East Boat Basin. Qui i giapponesi opposero una resistenza fanatica: dei novecento soldati sbarcati alle 09:00, dopo le 14:00 ne rimanevano in grado di combattere circa centocinquanta. L'appoggio di alcuni carri armati e l'intervento di un bulldozer permisero ai marine di superare la spiaggia, ma vennero fermati da un campo minato posizionato nelle vicinanze.\nEntro sera erano sbarcati marine, schierati in una linea che andava dalla base del Suribachi alle estremit\u00e0 meridionali dell'aeroporto n. 1, finendo ai piedi delle cave. Non era stata raggiunta la linea \"O-1\" prevista nei piani, un obiettivo oggettivamente irrealistico. I marine passarono la notte nelle posizioni occupate sotto uno sporadico fuoco d'artiglieria, mentre i mezzi da sbarco facevano la spola verso le spiagge scaricando rifornimenti e imbarcando i feriti. Il primo giorno di battaglia era costato oltre 600 morti e circa feriti, oltre alla distruzione di buona parte dei carri armati sbarcati; la maggior parte delle perdite era stata sofferta dalla 4\u00aa Divisione, con una media del 35% tra i propri reparti. Tuttavia era stata stabilita una testa di ponte profonda metri e larga , dove presto sarebbero arrivati altri soldati della forza da sbarco.\nD+1 - D+5.\n20 febbraio.\nAlle 08:00 del mattino, mentre l'intero 28\u00ba Reggimento si preparava ad attaccare il Suribachi, i battaglioni 1/26, 3/27, 3/23, 2/24, 1/25, 2/25, e 3/25 (con aggregate due compagnie del 1/24) disposti da sinistra verso destra si misero in movimento verso gli aeroporti e il resto del dispositivo di difesa su una linea di spinta perpendicolare al nord-est; l'obiettivo era la linea \"O-1\" che divideva a met\u00e0 l'aeroporto n. 2 secondo un asse nord-est. Un compito difficile toccava alle unit\u00e0 poste inizialmente a ovest, il 27\u00ba Reggimento della 5\u00aa Divisione pi\u00f9 il 1/26, che era sbarcato sulle spiagge \"rosse\" e doveva ruotare verso est, avanzando in terreno aperto sotto il fuoco; il reggimento poteva godere dell'appoggio dei carri Sherman del 5\u00ba Battaglione carri, e avanz\u00f2 di 700 metri, anzi il 1/26 che era avanzato ulteriormente trovandosi in parte con i fianchi scoperti dovette indietreggiare di oltre 150 metri per la notte. Per le 12:00 quasi tutto l'aeroporto n. 1 era in mano statunitense. Anche le posizioni giapponesi nelle cave stavano iniziando a cedere, tempestate dai colpi della corazzata \"Washington\" che avevano fatto crollare molte gallerie. I marine procedettero verso l'aeroporto n. 2, difeso da una quantit\u00e0 di bunker interrati sotto una sabbia soffice che fermava i colpi e in modo da fare sporgere solo le armi: le installazioni potevano spesso essere distrutte solo da un colpo diretto e di grosso calibro. I primi due giorni di assalto all'aeroporto furono i pi\u00f9 costosi in termini di perdite dell'intera operazione, tanto che il generale Smith fece preparare il 21\u00ba Reggimento della 3\u00aa Divisione, fino ad allora tenuto in riserva sulle navi. Il mare mosso e la spiaggia congestionata, tuttavia, impedirono al reggimento di sbarcare e dopo sei ore di attesa gli uomini tornarono a bordo delle navi.\nL'appoggio di artiglieria fu fornito esclusivamente dalle navi e dal 13\u00ba Reggimento artiglieria della 5\u00aa Divisione, in quanto il 14\u00ba Reggimento artiglieria della 4\u00aa Divisione, che aveva iniziato ad approdare alle 10:12 sulle spiagge Yellow 1 e Red 2, mise in batteria i pezzi del 3\u00ba Battaglione solo alle 17:18; il 4/14 perse met\u00e0 dei suoi quattordici obici da 105\u00a0mm, andati distrutti sui sette DUKW che, partiti dalla LST-1032 alle 15:11, erano finiti sotto il fuoco giapponese. I sette pezzi rimanenti giunsero sulla spiaggia Yellow 1 alle 22:30, dove altri due DUKW furono colpiti, e solo pi\u00f9 tardi gli obici superstiti vennero messi in posizione di tiro. Il 14\u00ba reggimento di artiglieria collabor\u00f2 quindi con la fanteria per respingere un contrattacco notturno, sotto il fuoco delle navi e la luce dei razzi illuminanti.\nDurante la giornata si svolse anche l'avanzata verso il monte Suribachi, che fu combattuta palmo a palmo. Il fuoco dei cannoni era inefficace contro i giapponesi, nascosti nei numerosi bunker e fortini collegati dalla rete di cunicoli, quindi per stanare i difensori vennero usati lanciafiamme, granate e cariche da demolizione impiegate dal genio. Molti tra i carri statunitensi sbarcati vennero immobilizzati dai difensori (nel D+1 ne vennero persi trenta in totale), ma contribuirono al fuoco di copertura delle ondate di marine che avanzavano; tra essi, la versione Sherman M4A3R3 dotata di lanciafiamme presente in otto o nove esemplari, si rivel\u00f2 assai utile e distrusse parecchi fortini. Nel corso dei feroci combattimenti diverse navi si avvicinarono fino a 200-300 metri alla costa per concentrare il fuoco, senza tuttavia ottenere apparenti risultati. Alla fine della giornata l'avanzata era stata di appena 200 metri.\n21 febbraio.\nAlle 09:00 del 21 febbraio le portaerei di squadra , , e , che avevano operato nel Task Group 58.5 durante il raid del 16-17 febbraio sul Giappone, arrivarono nei pressi dell'isola per sostenere i marine sbarcati: la \"Saratoga\" venne distaccata a proteggere le portaerei di scorta (dette \"jeep\"). Tutte le portaerei lanciarono pattuglie aeree di combattimento per intercettare eventuali attacchi giapponesi e anche velivoli antisommergibili; tuttavia intorno alle 16:30 circa venticinque aerei nipponici passarono tra le maglie degli intercettori, scambiati per amici. La scorta della \"Saratoga\", resasi conto dell'abbaglio, si gett\u00f2 sui giapponesi e alle 16:50 abbatt\u00e9 due Mitsubishi A6M \"Zero\"; nove minuti dopo altri sei sbucarono d'improvviso dalle nuvole basse e si buttarono sulla nave, che fu investita da tre bombe e quattro kamikaze. Alle 18:42 cinque altri apparecchi tentarono di finirla: quattro furono abbattuti ma l'ultimo sfugg\u00ec al tiro contraereo, centr\u00f2 con la bomba il ponte di volo e si gett\u00f2 sulla portaerei, rimbalzando sulla fiancata. La \"Saratoga\" dovette essere ritirata con 123 tra morti e dispersi, 192 feriti e gravissime devastazioni.\nPi\u00f9 o meno alla stessa ora la portaerei di scorta venne colpita da due kamikaze e l'incendio generato raggiunse il deposito di siluri: la nave salt\u00f2 in aria e dovette essere abbandonata dopo venti minuti; affond\u00f2 dopo tre ore assieme a tutti gli aerei e 218 morti per alcune fonti, 119 morti e 99 feriti secondo altre. Un'altra portaerei di scorta, la fu presa di mira da quattro aerosiluranti, uno dei quali dopo aver lanciato il siluro tent\u00f2 di schiantarsi sulla nave, sfiorando l'isola e strisciando sul ponte di volo prima di finire in mare; nel corso dell'attacco anche la nave da sbarco LST-477 venne lievemente danneggiata mentre il posamine ebbe 19 morti e parte della batteria antiaerea da 20\u00a0mm di destra distrutta. Le portaerei misero in aria le pattuglie aeree notturne ma non si verific\u00f2 nessun altro attacco.\nA terra il 21 febbraio fu caratterizzato dalla lenta e sanguinosa progressione del 28\u00ba Reggimento attraverso la fascia di opere fortificate ai piedi del Suribachi, profonda 700 metri: gli scontri furono di grande violenza e nonostante l'intervento dei cannoni navali e di gruppi aerei la resistenza giapponese non sembr\u00f2 risentirne; i combattimenti vennero inoltre resi ancor pi\u00f9 confusi da una fitta e continua pioggia. Soltanto alle 18:00 circa la base del monte fu raggiunta da alcuni elementi del reggimento, che alla data lamentava il 75% delle perdite. La notte fu punteggiata da tentativi d'infiltrazione giapponesi, soprattutto sull'ala destra del reggimento, e da brutali scontri corpo a corpo trascinatisi fino alle prime luci dell'alba. Pi\u00f9 a nord, supportati dall'aviazione e dai carri armati, il 26\u00ba, 27\u00ba e 23\u00ba Reggimento raggiunsero infine la linea \"O-1\" nella costa occidentale, mentre a est, sulle cave, i progressi furono ancora minimi.\n22 febbraio.\nAll'alba le pesanti perdite avevano seriamente intaccato la capacit\u00e0 operativa dei reggimenti sbarcati; per contro, la resistenza giapponese non dava alcun segno di cedimento nonostante l'avanzata statunitense, che comunque era in alcuni punti ben lontana (rispetto alle ridotte dimensioni dell'isola) dalla linea \"O-1\"; le truppe non dormivano da tre notti e si cibavano esclusivamente di razioni K, integrate a volte da razioni C (a base di cibo precotto) non riscaldate e poca acqua. Alle 05:00 il 21\u00ba Reggimento sbarc\u00f2 a rilevare l'esausto 23\u00ba, che and\u00f2 a costituire una riserva a nord-est dell'aeroporto n. 1, mentre il 26\u00ba Reggimento aveva gi\u00e0 rilevato il 27\u00b0. Le condizioni meteorologiche rimasero pessime e la pioggia battente complic\u00f2 l'inoltro di uomini e rifornimenti. Senza i carri, impantanati nel fango, e i cannoni della marina, resi inefficaci dal maltempo, i fanti del 28\u00ba Reggimento non migliorarono le prestazioni dei giorni precedenti e il Suribachi rimase ancora in mano giapponese, tuttavia i marine riuscirono a isolarlo completamente e si pot\u00e9 constatare una certa diminuzione del volume di fuoco; alcuni ufficiali intravidero con i binocoli soldati nipponici suicidarsi sull'orlo del cratere.\nLungo il fronte dell'altopiano di Motoyama i giapponesi poterono avvantaggiarsi di precisi tiri precalcolati e l'avanzata non fu uniforme, facendo trovare alcuni reparti con i fianchi scoperti: il 26\u00ba Reggimento era avanzato di circa 400 metri ma dovette fermarsi per attendere i reparti alle ali. Per contro il 21\u00ba Reggimento, nonostante un nutrito supporto di fuoco, incontr\u00f2 una tale e accanita resistenza che in alcuni punti era avanzato di soli 50 metri. Alle 17:00 gli venne ordinato di fermarsi e prendere posizione per la notte, aspettando un probabile contrattacco operato dal 145\u00ba Reggimento di fanteria giapponese. In precedenza, il 3/25 aveva dovuto fronteggiare una carica di circa duecento giapponesi usciti dalle postazioni sotto il fuoco dei razzi, stroncandola con varie mitragliatrici ben piazzate. Altre cariche di minore entit\u00e0 vennero rintuzzate dal 2/25, che ebbe a soffrire perdite a causa del tiro preparatorio dei mortai nipponici.\nIl mare agitato e la montante risacca resero sempre pi\u00f9 difficile, se non impossibile, sbarcare mezzi o evacuare feriti (in tre giorni di battaglia la 4\u00aa e 5\u00aa Divisione Marine avevano totalizzato rispettivamente e tra morti e feriti); l'equipaggio dello LST 807 scelse volontariamente di rimanere sulla spiaggia per agire da nave ospedale e durante la notte medici e infermiere curarono oltre duecento feriti con sole due perdite. Si riusc\u00ec poi a far approdare il 24\u00ba Reggimento della 4\u00aa Divisione per rimpiazzare il 25\u00b0, messo in riserva. Nella notte tra il 22 e il 23 febbraio la Task Force 58 riprese il largo con obiettivo l'area di Tokyo, lasciando in zona le sole portaerei di scorta, i cui velivoli dovettero eseguire i pattugliamenti antisommergibile, gli attacchi all'isola di Chichi-jima a nord, ricerca e soccorso dei piloti abbattuti: la molteplicit\u00e0 di tali compiti costrinse a diminuire l'appoggio tattico alle truppe a terra e a destinare alla caccia notturna il piccolo Task Group 58.5 formato dalla portaerei \"Enterprise\", da due incrociatori e dalla 54\u00aa Squadriglia cacciatorpediniere di scorta.\n23 febbraio.\nAll'alba del 23 febbraio una pattuglia di quattro uomini s'inerpic\u00f2 sul Suribachi silenzioso; fu raggiunta alle 10:37 da una squadra di quaranta uomini della compagnia \"E\" del tenente H. G. Schrier, appartenente al 2/28, che vinse la sporadica resistenza finale di pochi giapponesi sul crinale nordest. Alle 11:00 fu innalzata una piccola bandiera statunitense assicurata a una tubatura trovata sul luogo, che intorno alle 14:30 fu sostituita da un'altra pi\u00f9 grande, in modo da conservare la prima per il battaglione: la bandiera fu alzata da sei uomini e l'atto venne immortalato dal fotografo della Associated Press Joe Rosenthal nella famosa immagine \"Raising the Flag on Iwo Jima\". Il 28\u00ba Reggimento condusse poi un rastrellamento finale e il 25 febbraio il Suribachi fu dichiarato sotto controllo; tuttavia ancora per due settimane piccoli gruppi di soldati giapponesi, armati di cariche esplosive o granate, continuarono a uscire di notte dagli intricati sotterranei per distruggere i posti di comando dei Marine. Il genio procedette quindi a una metodica opera e distrusse o mur\u00f2 380 tra grotte, anfratti e ingressi sopprimendo le ultime resistenze giapponesi. Il generale Kuribayashi non si aspettava una caduta cos\u00ec repentina del Suribachi e critic\u00f2 aspramente i sopravvissuti che avevano raggiunto le posizioni a nord, infiltratisi tra le linee statunitensi grazie alla fitta rete di gallerie.\nFrattanto il segretario alla marina Forrestal, ancora a bordo della \"Eldorado\", venne portato con un mezzo da sbarco insieme al generale Smith, al viceammiraglio Louis Denfeld (vicecapo del Bureau of Naval Personnel) e al contrammiraglio Mills (vicecapo del Bureau of Ships) sulla spiaggia, dove ancora piovevano granate: parl\u00f2 con le truppe che inizialmente non credettero alla sua identit\u00e0. In contemporanea alla conquista del Suribachi erano continuati gli scontri sull'altopiano di Motoyama e nonostante i violenti tiri giapponesi, i rifornimenti affluivano ora con regolarit\u00e0 anche se fortemente ostacolati dalla risacca. I generali Schmidt e Cates sbarcarono e decisero con il generale Rockey, arrivato a terra il giorno prima, che la 3\u00aa Divisione Marine avrebbe mantenuto il centro del fronte, affiancata a sinistra dalla 5\u00aa Divisione e a destra dalla 4\u00aa; tutti i carri armati vennero riuniti sotto il comando unico del tenente colonnello William Collins della 5\u00aa Divisione. La linea del fronte rimaneva comunque molto labile, sicch\u00e9 i marine avevano marcato delle linee sul terreno per guidare l'appoggio aereo (ancora garantito dai cacciabombardieri imbarcati sulle portaerei) e sul retro delle divise avevano tracciato strisce fluorescenti per permettere un rapido riconoscimento da parte dei commilitoni.\nNel pomeriggio, volendo impedire ulteriori attacchi kamikaze, le portaerei di squadra disponibili vennero inviate nel Task Group 58.5 a martellare gli aeroporti in Giappone, lasciando la \"Enterprise\" al largo dell'isola. La nave oper\u00f2 contro le isole Ogasawara a nord di Iwo Jima, dalle quali la ricognizione aveva individuato provenire attacchi kamikaze.\n24 febbraio.\nAlle 08:00 del giorno D+5, cio\u00e8 cinque giorni dopo lo sbarco, i cannoni della corazzata e dell'incrociatore pesante \"Pensacola\" iniziarono a battere rispettivamente le zone a nord e nord-est dell'aeroporto n. 2, seguiti alle 08:45 dagli obici piazzati a terra. Alle 09:00 il tiro navale fu sostituito dai cacciabombardieri imbarcati sulle portaerei di scorta che colpirono le stesse zone con bombe e razzi. Era l'inizio di una giornata di intensi attacchi, condotti principalmente dal 21\u00ba Reggimento con appoggio di carri armati e artiglieria: i carri si diressero lungo due strade di raccordo tra l'aeroporto n. 1 e n. 2 scelte come direttrici d'attacco, ma le mine e un preciso fuoco di armi anticarro distrussero vari corazzati sulla strada pi\u00f9 a ovest, che venne quindi abbandonata; anche quella a est era tuttavia irta di ordigni e solo dopo un estenuante lavoro di sminamento dodici carri riuscirono a raggiungere la pista dell'aeroporto n. 2, sparando senza sosta sulle postazioni giapponesi a nord.\nNonostante le pesanti perdite, alle 12:00 il 21\u00ba Reggimento era riuscito a conquistare alcune fortificazioni nipponiche con brutali e costosi assalti alla baionetta, che per tre volte erano stati vanificati da un pesante fuoco d'artiglieria. L'avanzata venne misurata in termini di metri, ma verso le 13:00 l'ala sinistra del reggimento si ricongiunse con il 26\u00ba Reggimento della 5\u00aa Divisione, che si trovava sulla sinistra. Il 3/21 rimase per\u00f2 troppo esposto in avanti e sub\u00ec altre perdite. Alle 13:30, dopo una seconda preparazione di artiglieria navale, il 21\u00ba Reggimento lanci\u00f2 un attacco coordinato con i mezzi corazzati alla cintura di casematte nella parte nord della pista, fanaticamente difesa dai giapponesi, riuscendo a portare la Compagnia K sulla collina a nord del centro della pista. Alle 14:15 una seconda compagnia la raggiunse supportata dai carri, che vennero presi sotto il fuoco di artiglieria e mortai; i danni maggiori di questo sbarramento vennero per\u00f2 subiti dalla fanteria, mentre le mine che si rendevano visibili, anche per gli spostamenti d'aria delle bombe, venivano fatte detonare dai mitraglieri dei carri. Dopo vari attacchi e contrattacchi giapponesi effettuati con bombe a mano, alle 16:00 le compagnie che erano avanzate, una fino all'estremit\u00e0 ovest della pista est-ovest (l'aeroporto n. 2 era costituito da due piste intersecantisi, orientate a est-ovest e nordest-sudovest, quest'ultima la principale con alle estremit\u00e0 delle piazzole per far girare gli aerei), si prepararono per la notte e tre compagnie del 21\u00b0 (I e K del 3\u00ba battaglione, E del 2\u00ba Battaglione) dovettero essere rifornite dopo il buio da un rimorchio trainato da un carro armato guidato da due marine a piedi muniti di torce. A causa della pressione giapponese venne ordinato il ripiegamento delle compagnie pi\u00f9 esposte ma anche lo sganciamento non fu un'impresa facile e solo alle 22:00 la compagnia G del 3\u00ba Battaglione rientr\u00f2 sotto la protezione delle artiglierie statunitensi, ricongiungendosi al 2\u00ba e 1\u00ba Battaglione, quest'ultimo inizialmente in riserva e appena gettato in battaglia.\nA fine giornata il 21\u00ba teneva una linea che lambiva l'inizio della pista principale, ne teneva il raccordo centrale tra le due piste congiungendosi a destra con il fronte del 24\u00ba Reggimento, che dalla \"Charlie-Dog Ridge\" (\"Charlie\" e \"Dog\" erano le lettere \"C\" e \"D\" dell'alfabeto fonetico militare statunitense e rappresentavano le lettere dei quadratini che contrassegnavano il rilievo nella mappa di controllo del fuoco; \"Ridge\" vuol dire \"cresta\") proseguiva verso un prolungamento semicircolare delle alture, presto battezzato \"l'anfiteatro\", fronteggiando il villaggio di Minami deviando poi perpendicolarmente verso la costa. Davanti ai marine la 2\u00aa Brigata mista giapponese e gli uomini rimasti \"appiedati\" del 26\u00ba Reggimento carri avevano imperniato un fitto sistema di fortificazioni e casematte, i cui approcci da ovest erano o protetti dal tiro dei loro cannoni o costellati da numerosi crateri vulcanici, che impedivano l'uso dei carri. Il 24\u00ba era arrivato a questi risultati dopo vari assalti iniziati nella mattinata: l'avanzata progred\u00ec fino alle 11:25, quando il 2\u00ba e il 3\u00ba Battaglione furono investiti da un improvviso e massiccio fuoco proveniente dalla Charlie-Dog Ridge; l'avanzata si blocc\u00f2 subito e fu richiesto l'appoggio dell'artiglieria navale, che non pot\u00e9 intervenire tanto i marine erano vicini ai bunker nipponici. Furono dunque utilizzati gli obici da 105\u00a0mm e i mortai da 81 e da 60\u00a0mm che iniziarono a martellare le posizioni giapponesi; nel corso del duro combattimento si rivel\u00f2 molto utile anche il cannone M3 da 37\u00a0mm, leggero ma accurato. Alle 17:00 i marine erano progrediti di oltre 400 metri eliminando il saliente nella zona dell'aeroporto, un risultato eccezionale per gli standard della battaglia.\nI reggimenti di artiglieria sbarcati concentrarono il fuoco dei loro obici M1 da 155\u00a0mm a supporto dell'avanzata dei carri sotto il coordinamento generale del centro controllo del fuoco del 13\u00ba Reggimento, totalizzando undici missioni di fuoco di gruppo e quaranta di battaglione nella giornata; inoltre durante l'attacco il comandante del 5\u00ba Battaglione carri ag\u00ec da osservatore di tiro avanzato. La 3\u00aa Divisione era nel frattempo sbarcata al completo, seguita dal proprio comando con il generale Erskine. Il 12\u00ba Reggimento artiglieria della 3\u00aa Divisione inizi\u00f2 a sbarcare nel tardo pomeriggio e continu\u00f2 l'operazione il giorno dopo, terminandola solo il 1\u00ba marzo. Il bilancio delle perdite statunitensi dopo i primi sei giorni era di tra morti, feriti e dispersi; di questi, dal 20 al 24 febbraio tra cui 773 morti in combattimento, feriti, 261 morti in seguito alle ferite riportate, 5 dispersi e 558 crollati per stress da combattimento.\nIl 24 febbraio vennero inoltre messe in mare le boe di ancoraggio per gli idrovolanti da pattugliamento marittimo e da trasporto, il primo dei quali arriv\u00f2 tre giorni dopo a causa del maltempo. La base rimase attiva fino all'8 marzo.\nD+6 - D+11.\n25 febbraio.\nCon la messa in sicurezza dell'area di sbarco, pi\u00f9 truppe ed equipaggiamento pesante giunsero sull'isola e l'invasione procedette verso nord per catturare il resto di Iwo Jima. Continuarono i frequenti attacchi soprattutto notturni, per cui dalle navi venivano sparati proiettili illuminanti in modo da far stagliare le eventuali sagome di giapponesi in avvicinamento e negare l'effetto sorpresa. Peraltro un certo numero di giapponesi parlava inglese, per cui i marine sentivano vicino alle loro linee voci che in inglese chiamavano i loro \"compagni\", per poi rivelarsi come giapponesi.\nPer le necessit\u00e0 logistiche era imperativo poter disporre delle spiagge a ovest, scartate come aree di sbarco per la pericolosit\u00e0 del moto ondoso ma che si prestavano, in determinate condizioni meteo, a sbarcare materiali dagli LCI e da altre piccole unit\u00e0, soprattutto se le sovraffollate spiagge a est erano battute da un vento da oriente che alzava una temibile risacca. Queste spiagge erano per\u00f2 ancora soggette al tiro delle postazioni nipponiche scavate nelle alture a nord-ovest dell'aeroporto n. 2, che dovevano quindi essere distrutte; inoltre bisognava quanto prima liberare molte delle navi trasporto truppe perch\u00e9 destinate al programmato sbarco a Okinawa. Si rendeva infine necessaria un'avanzata coordinata delle tre divisioni per evitare di impegnare ulteriori truppe a coprire i fianchi esposti delle unit\u00e0 avanzate: alla 5\u00aa Divisione posta alla sinistra dello schieramento statunitense, infatti, venne ordinato di attestarsi perch\u00e9 si trovava gi\u00e0 circa 360 metri oltre le linee tenuta dalla 3\u00aa Divisione, dislocata alla sua destra, al centro dello schieramento. A destra, invece, la 4\u00aa Divisione cozz\u00f2 contro nuove e formidabili postazioni difensive giapponesi: bench\u00e9 preceduti dal solito tiro preparatorio aeronavale, a fine giornata i marine erano avanzati di soli 90 metri al prezzo di cinquecento perdite. La zona attaccata dalla 4\u00aa Divisione era costellata da casematte e postazioni, che rendevano ogni tentativo d'avanzata talmente sanguinoso da venire denominate collettivamente \"the Meatgrinder\" (\"il tritacarne\"): i cardini della difesa erano la collina 382 (alta appunto 382 metri), il gi\u00e0 citato \"anfiteatro\", il cosiddetto \"Turkey Knob\" (traducibile come il \"pomo del tacchino\", una collina sormontata da un imprendibile fortino) e il villaggio di Minami.\nAlle 09:30 le batterie principali di una corazzata e di due incrociatori iniziarono un tiro di ammorbidimento delle posizioni giapponesi nell'area della 3\u00aa Divisione, appoggiate dall'artiglieria a terra e da un bombardamento aereo con ordigni da 500 libbre (circa 220 chili). Subito dopo il 9\u00ba e 21\u00ba Reggimento, appoggiati dai ventisei carri rimasti, iniziarono l'avanzata su un asse di attacco diretto verso il villaggio di Motoyama e il pi\u00f9 distante aeroporto n. 3. A bloccare loro la strada si trovavano le due colline \"Peter\" e \"199-O\" (nomi in codice statunitensi, il primo sarebbe stato dato in seguito); dopo cinque ore e pesanti perdite (quattrocento tra morti e feriti e nove carri), i marine erano avanzati meno di 100 metri. Cannoni e mortai giapponesi martellarono le compagnie avanzanti nonostante il fuoco di controbatteria statunitense uccidendo molti degli ufficiali, ma alla fine della giornata gran parte dell'aeroporto n. 2 era nelle mani dei marine.\n26 febbraio.\nAl mattino l'avanzata riprese verso le due colline \"Peter\" e \"Oboe\", che dominavano il settore della 3\u00aa Divisione; a questa fu assegnato il 50% del totale del supporto di fuoco disponibile, col restante diviso tra le altre due divisioni. Alle 08:00 del 26 il 9\u00ba Reggimento riprese l'attacco dopo la stessa preparazione di artiglieria del giorno precedente, contro quelle che si erano rivelate le principali posizioni difensive giapponesi. Nonostante i reiterati attacchi, anche con carri lanciafiamme, i marine non registrarono alcun progresso fino a fine giornata.\nA ovest la 5\u00aa Divisione fece pochi progressi. A est, dove c'era la 4\u00aa Divisione, il 25\u00ba Reggimento torn\u00f2 in prima linea per rilevare il 24\u00ba, ma ancora una volta i marine non riuscirono a conquistare neanche 100 metri di terreno. La coriacea difesa giapponese provoc\u00f2 inoltre la distruzione di altri undici carri armati.\nNel corso dei duri scontri gli statunitensi utilizzarono massicciamente la versione lanciafiamme del carro Sherman, il lanciafiamme portatile M2 e i bulldozer blindati. Gli Sherman (soprannominati \"Ronson\" o \"Zippo\") riuscivano a saturare i fortini col liquido bruciando vivi gli occupanti; subito dopo i fortini venivano fatti saltare con l'esplosivo per evitare che i giapponesi, utilizzando la fitta rete di tunnel che collegava le opere difensive, li rioccupassero. Gli M2, formati da due serbatoi pieni rispettivamente di liquido e gas compresso come propellente, completavano l'opera e ne era assegnato uno per plotone, pi\u00f9 uno di riserva per battaglione; i loro operatori erano pericolosamente esposti ai tiratori scelti, per cui quando lo rendevano possibile le condizioni del terreno si cercava di utilizzare i carri: un ufficiale la defin\u00ec \"la migliore arma individuale dell'operazione\". I \"tankdozer\", come vennero chiamati i bulldozer blindati, precedevano gli Sherman per aprire la strada nel terreno vulcanico ricoperto di sabbia dell'isola che limitava i movimenti dei mezzi cingolati; spesso vennero utilizzati anche come diretto supporto alla fanteria.\n27 febbraio.\nAl mattino del 27 l'attacco riprese. Il 1 e 2/9 vennero presi sotto il fuoco di mortai posti sul pendio opposto della collina \"199-O\"; dopo una mattinata infruttuosa, nel pomeriggio fu rinnovato l'attacco dopo una breve preparazione di artiglieria: l'intero aeroporto n. 2 e le colline che lo dominavano a nord caddero nelle mani degli statunitensi. Molti giapponesi, approfittando delle caverne e dei tunnel di comunicazione, attaccarono alle spalle i marine fino a che i genieri non sigillarono una per una le aperture facendo saltare poi i bunker con l'esplosivo; il rastrellamento dell'area dur\u00f2 altri due giorni.\nAltrove, la 5\u00aa Divisione riusc\u00ec ad avanzare verso la collina 362-A, mentre a est la 4\u00aa Divisione era ferma ai piedi della collina 382 e del Turkey Knob. Solo il 2/25 fece progressi riuscendo a muoversi verso est nella zona non battuta dai giapponesi del \"Meatgrinder\".\nLa giornata vide l'unico tentativo giapponese di rifornire la guarnigione dell'isola. Alcuni aerei riuscirono a paracadutare medicinali e munizioni, ma tre di essi vennero abbattuti dai caccia notturni statunitensi.\n28 febbraio.\nNell'ordine di operazioni del 28 febbraio, venne delineata come obiettivo una nuova linea di operazioni, denominata O-3 sulla mappa, che partiva dalla costa ovest a circa 900 metri a sud di Punta Kitano proseguendo a est e poi a sud-est, seguendo la linea delle creste che delimitavano l'altopiano di Motoyama, per poi congiungersi con la linea O-1 a Punta Tachiiwa. L'ultimo giorno di febbraio fu particolarmente positivo per la 3\u00aa Divisione. Rilevato l'esausto 9\u00ba Reggimento, il 21\u00ba si lanci\u00f2 in avanti alle 09:00, dopo il consueto sbarramento di artiglieria che stavolta fu efficace, dando modo ai fanti di guadagnare terreno verso nord, per nulla ostacolati da alcuni degli ultimi Type 95 Ha-Go del 26\u00ba Reggimento carri, distrutti dall'aviazione o dai bazooka. Alle 13:00 la marina esegu\u00ec un altro massiccio sbarramento di fuoco e il 3\u00ba Battaglione colse l'attimo per conquistare il villaggio di Motoyama, dopo aver snidato le piazzole di mitragliatrici e i tiratori scelti giapponesi che lo difendevano. In questo modo i Marine si aggiudicarono un terreno strategico che dall'alto aveva la visuale su tutto l'aeroporto n. 3.\nA ovest la 5\u00aa Divisione stava ancora confrontandosi con i cannoni anticarro e i mortai della collina 362-A. Due battaglioni del 27\u00ba Reggimento assaltarono la postazione con lanciafiamme, cariche da demolizione e carri armati, riuscendo addirittura a far arrivare qualche soldato in cima all'altura, salvo per\u00f2 dover indietreggiare subito dopo di fronte alla determinazione dei soldati nipponici. Il 1\u00ba Battaglione, in ogni caso, fu in grado di avanzare di circa 270 metri verso la base della collina. Nel primo pomeriggio la divisione perse circa un quarto delle sue riserve di munizioni quando un colpo d'artiglieria giapponese colp\u00ec un deposito vicino all'aeroporto n. 1, provocando un enorme boato senza tuttavia fare nessun ferito.\n1-2 marzo.\nSorprendentemente, quando il 21\u00ba Reggimento torn\u00f2 in azione dopo una notte in vista dell'aeroporto n. 3, la resistenza giapponese fu debole e per le 12:00 del 1\u00ba marzo i primi marine stavano attraversando la pista principale. Le truppe si arrestarono solo quando si imbatterono nelle colline fortificate 362-B e 362-C. Il 2 marzo la 3\u00aa Divisione riusc\u00ec a coprire circa 450 metri di terreno privo di ripari fino alla base della collina 362-B, complice anche la copertura fornita dai carri armati, mentre il tentativo di prendere possesso della restate parte dell'aeroporto n. 3 venne vanificato dai soldati del tenente colonnello Nishi. La collina 362-A nel settore della 5\u00aa Divisione, invece, venne conquistata il 1\u00ba marzo dal 28\u00ba Reggimento inviato di rinforzo, reduce dalla conquista del Suribachi. I giapponesi abbandonarono le posizioni ritirandosi attraverso un labirinto di gallerie verso le alture antistanti il villaggio di Nishi, raggiunto il giorno seguente dai Marine. Proprio il 2 marzo per\u00ec il comandante del 2/28, tenente colonnello Chandler Johnson, probabilmente colpito da fuoco amico.\nD+12 - D+19.\nLa lenta avanzata.\nDopo due settimane di combattimenti gli aeroporti cominciarono a essere operativi. Gli aerei da ricognizione OY-1 iniziarono le missioni il 1\u00ba marzo, quelli da trasporto atterrarono il 3 marzo, mentre il primo atterraggio di un B-29, in emergenza, avvenne il 4 marzo quando il \"Dinah Might\" del 9th Bomb Group atterr\u00f2 nell'aeroporto n. 1 per scarsit\u00e0 di carburante con i combattimenti in corso; il pilota contravven\u00ec agli ordini e atterr\u00f2 dal lato della pista ancora esposto all'artiglieria giapponese: subito preso di mira, caric\u00f2 frettolosamente litri di carburante e ripart\u00ec. Oltre agli sporadici atterraggi dei B-29 in difficolt\u00e0, negli aeroporti n. 1 e 2 giunsero squadriglie di aerosiluranti Grumman TBF Avenger e due reparti di cacciabombardieri North American P-51 Mustang, il 15th Fighter Group su ottantadue unit\u00e0 che inizi\u00f2 le missioni di supporto l'8 marzo e il 21st Fighter Group, schierato dal 22 marzo; atterrarono anche una dozzina di Northrop P-61 Black Widow per garantire la difesa notturna. Presero avvio inoltre le evacuazioni dei feriti per via aerea con grande sollievo dei congestionati ospedali da campo e sulle navi. Entro l'11 marzo tutte le operazioni aeree sopra Iwo Jima erano operate da aerei basati a terra nei suoi campi d'aviazione. Il disagio tra le truppe continuava invece a essere grande a causa del difficile terreno, dal quale si sprigionavano esalazioni solforose tossiche e temperature tali che una razione C sepolta sotto uno strato superficiale si cuoceva in quindici minuti. Ci\u00f2 rese inoltre impossibile rimanere nelle trincee individuali.\nFrattanto, la mattina del 3 marzo, era stata infine presa la collina 382 con un violento attacco frontale. A sinistra il 26\u00ba Reggimento era riuscito finalmente a conquistare la sommit\u00e0 della collina 362-B, passata di recente dalla zona d'operazioni della 3\u00aa Divisione a quella della 5\u00aa, mentre il 28\u00ba Reggimento aveva fatto ancora meglio prendendo possesso delle alture antistanti il villaggio di Nishi. A quel giorno, gli Stati Uniti avevano subito circa perdite totali, mentre a Kuribayashi rimanevano circa soldati per difendere l'ultima parte di Iwo Jima. Nonostante ci\u00f2, il 4 marzo il comandante giapponese comunic\u00f2 a Tokyo di essere in grado di resistere, nella pi\u00f9 pessimistica delle ipotesi, per altre tre settimane. I Marine spesero il 5 marzo per riorganizzarsi e riposarsi in vista dell'attacco previsto per il giorno seguente; un cauto ottimismo convinse l'ammiraglio Spruance a lasciare la zona d'operazioni a bordo dell\"Indianapolis\" per Guam, seguito dal 3\u00ba Reggimento della 3\u00aa Divisione che mai aveva messo piede a Iwo Jima. La catena di comando fu nuovamente cambiata il 9 marzo: il viceammiraglio Turner sciolse la Task Force 51 e pass\u00f2 il comando dell'operazione al comandante della Task Force 53, contrammiraglio Hill.\nIl 6 marzo (D+15) fu ripresa l'offensiva su tutto il fronte per occupare la parte settentrionale di Iwo Jima: dopo uno dei pi\u00f9 massicci tiri preliminari dell'intera battaglia effettuato da undici battaglioni di artiglieria dei Marine con pezzi da 105 e 155\u00a0mm e dai cannoni navali, la 3\u00aa Divisione si lanci\u00f2 all'attacco a ondate successive contro la linea di difesa nipponica arroccata sulle colline 362-C e 357. La resistenza giapponese fu particolarmente feroce, nonostante le distruzioni inferte, s\u00ec che ogni ondata d'assalto lanciata dai reparti di tutte e tre le divisioni fu accolta da un intenso fuoco di armi automatiche e da gragnole di bombe di mortaio: alla fine del 6 marzo il 1/21 aveva completato l'avanzata pi\u00f9 profonda della giornata, inferiore a 150 metri. A sinistra, dove c'era la 5\u00aa Divisione, nonostante il supporto di una corazzata con cannoni da 356\u00a0mm, di due incrociatori pesanti e dodici missioni aeree di appoggio ravvicinato, le difese giapponesi continuarono a tenere inchiodati i marine alle loro posizioni; l'unico risultato tangibile fu la continua diminuzione del fuoco dell'artiglieria pesante nipponica, registrata gi\u00e0 da alcuni giorni. Di nuovo le armi pi\u00f9 efficaci si rivelarono essere i lanciafiamme M2, gli Sherman \"Zippo\" e anche le bombe al napalm sganciate dagli aerei, le quali inondavano di fuoco casematte, forti e caverne.\nIl 7 marzo, visto l'enorme consumo di proiettili, venne ordinato alle batterie da 155\u00a0mm di aprire il fuoco solo contro bersagli chiaramente individuati e di mantenere una scorta di munizioni per le emergenze; ogni nave dovette limitare il tiro a cinquecento proiettili al giorno. Un ennesimo attacco protrattosi per tutto il 7 marzo fece guadagnare alla 5\u00aa Divisione un centinaio metri sul suo lato destro (1/26 e 2/27) e circa 460 metri sul lato sinistro (3/27 e 3/28). Mai la divisione era riuscita ad avanzare cos\u00ec tanto fino a quel momento. Ancora una volta, dove non riuscirono i cannoni pesanti e gli aerei (nel corso della giornata la 5\u00aa Divisione ebbe il supporto di centodiciannove aerei imbarcati che svolsero centoquarantasette missioni di appoggio ravvicinato), furono i cannoni da 37\u00a0mm puntati con accuratezza a distruggere le numerose postazioni di mitragliatrici giapponesi, ben mimetizzate e operanti in reciproco supporto, e i mortai che stando dal lato nascosto delle colline ne battevano sistematicamente la cresta e l'altro pendio sul quale avanzavano gli statunitensi. Nel settore della 3\u00aa Divisione la giornata venne caratterizzata da un cambio di strategia da parte del generale Erskine che chiese il permesso di anticipare l'assalto dalle 07:30 alle 05:00, cosa che colse di sorpresa i giapponesi; il 9\u00ba Reggimento si mosse furtivamente in avanti senza che nessun traffico radio permettesse di rilevare in anticipo le mosse e solo alle 06:00 inizi\u00f2 a manifestarsi una difesa organizzata: alle 07:15 una breve preparazione di artiglieria permise di conquistare la collina 331 e attaccare la collina 362-C, il vero obiettivo che non era stato ben identificato al buio e che venne conquistata solo alle 14:00. I reparti vennero contrastati anche ai fianchi da postazioni che avevano inavvertitamente superato, ma il 9\u00ba e il 21\u00ba Reggimento furono in grado di espugnarle con pesanti perdite, arrivando in vista dell'ultima linea di resistenza giapponese e del mare.\nL'arrivo al mare.\nL'8 marzo (D+17) per la prima volta l'ordine di operazioni statunitensi riportava l'obiettivo \"... di catturare il resto dell'isola\" e non di sfondare linee difensive. L'attacco cominci\u00f2 alle 07:50 nel settore del 2/27 ma la fanteria rimase inchiodata fino all'arrivo dei carri Sherman e comunque l'avanzata del mattino fu di soli 50 metri. In altri punti che non si prestavano all'impiego di carri armati, la batteria B del 15\u00ba Reggimento di artiglieria mise insieme una squadra, un obice da 75\u00a0mm e 200 proiettili per dare supporto ravvicinato: distrusse varie posizioni ma i progressi furono molto scarsi. Nel settore del Regimental Combat Team 28 l'avanzata fu maggiore, arrivando dai 100 agli oltre 150 metri, ma il fitto fuoco di risposta dell'artiglieria giapponese, dei mitragliamenti dai bunker e della fucileria dalle caverne ancora operativi impediva ai genieri di aprire varchi nei vasti campi minati. Alla fine della giornata, Kuribayashi inform\u00f2 Tokio che\nNel tardo pomeriggio dell'8 vi fu un'intensa attivit\u00e0 giapponese, manifestatasi con infiltrazioni diffuse che sfruttavano le pieghe del terreno, appoggiate dal fuoco di artiglieria e mortai. Il generale Senda e il capitano della marina Samaji Inouye, comandante della \"Forza di guardia navale\" che maneggiava i cannoni costieri di Iwo Jima, si misero in contatto con Kuribayashi che tuttavia giudic\u00f2 la loro idea impraticabile e stupida; tuttavia, i due ufficiali nipponici decisero ugualmente di agire. Alle 23:30 un contrattacco su larga scala nel settore del 23\u00ba Reggimento arriv\u00f2 a tiro di bomba a mano dal posto di comando del 2\u00ba Battaglione, con i giapponesi che gridavano in inglese per confondere i marine; gli statunitensi impiegarono generose quantit\u00e0 di proiettili illuminanti sia dai mortai sia dalle navi da guerra. Al mattino vennero contati 800 cadaveri giapponesi, dei quali 650 nella zona dell'attacco principale, contro 90 morti e 257 feriti tra il 23\u00ba e il 24\u00ba RCT: elementi di almeno tre battaglioni (310\u00ba e 314\u00ba Battaglione di fanteria indipendente, 3\u00ba Battaglione del 145\u00ba Reggimento fanteria) pi\u00f9 genieri e marinai vennero identificati tra gli attaccanti, diversi dei quali portavano con loro cariche da demolizione; da mappe e documenti catturati sui cadaveri risultavano obiettivi impossibili come un non meglio precisato \"aeroporto\", la spiaggia di sbarco e il monte Suribachi (gli statunitensi classificarono questo attacco come un tentativo di giocarsi il tutto per tutto, sperando di riunirsi con altre unit\u00e0 ancora operative ma tagliate fuori dall'avanzata dei marine).\nIl 9 marzo, una pattuglia di sei uomini della 3\u00aa Divisione oltrepass\u00f2 l'ultima collina e raggiunse il mare intorno alle 18:00, buttandosi in acqua per \"lavare via lo sporco giapponese\" sotto gli occhi dei giapponesi che ancora presidiavano le postazioni occultate intorno alla zona; subito dopo riempirono una damigiana di acqua di mare e la inviarono al generale Erskine con la frase \"Per approvazione, non per consumo\". Nel frattempo altre unit\u00e0 della 3\u00aa seguirono la pattuglia stabilendo un corridoio largo 750 metri che separ\u00f2 in due la residua zona ancora occupata dai giapponesi.\nIl 10 marzo il 25\u00ba Reggimento riusc\u00ec finalmente a espugnare il Turkey Knob e l'anfiteatro avanzando, senza raggiungerla, verso la costa; la distruzione del \"Meatgrinder\" era costata uomini tra morti, feriti, dispersi e traumatizzati. Alla fine della giornata i giapponesi risultavano confinati in tre aree: una era la cosiddetta \"valle della morte\" nella porzione nord-ovest di Iwo Jima, dove rimaneva Kuribayashi con il resto del suo stato maggiore; la seconda era un'area nella costa orientale racchiusa tra il villaggio di Higashi e il mare; la terza era il \"Cushman's Pocket\", la \"sacca di Cushman\", una cresta a sud-ovest della collina 362-C dove dal 7 marzo il 1/9, 2/9 (comandato appunto dal tenente colonnello Robert E. Cushman, Jr.) e 3/21 si erano imbattuti nell'accanita resistenza dei resti del 26\u00ba Reggimento carri nipponico. I giapponesi avevano fino ad allora rallentato l'avanzata statunitense con la fitta rete di tunnel che permetteva di concentrare le forze su un settore degli attaccanti, ripararsi quando interveniva l'artiglieria e ritornare in posizione quando il tiro cessava. L'intera operazione aveva causato perdite significative agli attaccanti: la 4\u00aa Divisione perse dal 25 febbraio al 10 marzo uomini tra morti e feriti o crollati per la fatica, la 3\u00aa Divisione ne contava e la 5\u00aa .\nD+20 - D+36: la fase finale.\nLe distanze nella sacca di Higashi erano cos\u00ec ridotte che gli statunitensi dovettero rinunciare dapprima al supporto aereo, poi a quello navale e di artiglieria per evitare episodi di fuoco amico, limitandosi, quando non ostacolati dal terreno impervio, ai semicingolati e ai carri Sherman con i loro cannoni da 75\u00a0mm. La Task Force 54 venne ritirata dal 7 al 12 marzo, mentre l'11 marzo erano partite le ultime portaerei. Nella sacca di Punta Kitano i caccia P-51 del 15th Fighter Group dovettero sospendere i voli il 14 marzo, quando gi\u00e0 da due giorni avevano smesso di sparare i cannoni da 203\u00a0mm degli incrociatori pesanti e ; l'artiglieria dei marine con i cannoni da 105 e 155\u00a0mm interruppe i tiri il 16 e anche i cacciatorpediniere con i pi\u00f9 precisi cannoni da 127\u00a0mm, dopo il 17 e fino al 24 marzo spararono solo proiettili illuminanti prima di essere ritirati. I marine risentivano delle perdite e alcuni battaglioni erano ridotti dagli oltre ottocento uomini della forza originale a poco pi\u00f9 di trecento, alcuni dei quali erano rimpiazzi inesperti.\nLa sacca di Higashi era difesa dai superstiti della 2\u00aa Brigata mista del generale Senda, che non si arresero nonostante i messaggi diffusi con gli altoparlanti; dopo duri scontri iniziati nel primo pomeriggio dell'11 marzo, la 3\u00aa e 4\u00aa Divisione dichiararono la conquista della sacca alle 10:30 del 16 marzo: il corpo del generale Senda non venne mai ritrovato. Anche la sacca di Cushman, con le sue postazioni difensive realizzate con le torrette dei carri, venne infine espugnata il 16 marzo, ma neppure il corpo del tenente colonnello Nishi fu rinvenuto.\nIl 16 marzo, dopo vari giorni senza mostrare cedimento, nei pressi di Punta Kitano rimanevano solo cinquecento giapponesi che avrebbero prolungato la loro resistenza per altri nove giorni. Il 26\u00ba e 28\u00ba Reggimento, appoggiati dal 5\u00ba Battaglione pionieri, procedettero a sopprimere l'ultima resistenza, che per\u00f2 era facilitata dalla natura molto accidentata del terreno, disseminato da varie postazioni annidate nella roccia che si coprivano reciprocamente, le quali spesso andavano distrutte con i tankdozer e i lanciafiamme: il 27\u00ba Reggimento, ritirato giorni prima dai combattimenti, forn\u00ec aiuto inviando un battaglione composito di 470 uomini. Durante l'avanzata i marine si imbatterono in una struttura a forma di igl\u00f9 costruita in calcestruzzo armato e supportata da altre postazioni vicine, che si dimostr\u00f2 impenetrabile dai colpi da 75\u00a0mm dei carri e dalle cariche cave da demolizione da circa 20\u00a0kg; la struttura venne distrutta il 18 marzo, dopo che le fortificazioni adiacenti erano state neutralizzate da cinque cariche da demolizione per complessivi \u00a0kg di esplosivo. Nuclei di truppe nipponiche continuarono a opporre resistenza nelle tortuose gole circostanti e la 5\u00aa Divisione ricevette supporto da alcuni reparti della 3\u00aa; il 20 marzo essi sferrarono un attacco uccidendo 200 giapponesi e facendo 13 prigionieri. Il 20 o 21 marzo, mentre gli scontri a Punta Kitano si trascinavano, cominci\u00f2 a sbarcare il 147\u00ba Reggimento fanteria dell'esercito, futura guarnigione dell'isola.\nAlla sera del 24 marzo i giapponesi presidiavano solo una ristretta zona di circa 45\u00d745 metri che la mattina dopo venne sopraffatta. Particolarmente utile era stata per i giapponesi la polvere da sparo, infume e senza lampo, che usavano normalmente per le armi leggere, perch\u00e9 impediva di stabilire da dove provenisse il fuoco, tanto pi\u00f9 se il tiratore era nascosto in grotta con un'angusta feritoia (anche soli 10\u00b0). Nonostante i tentativi di guerra psicologica e propaganda fatti anche con i pochissimi prigionieri o con nisei (statunitensi di origine giapponese), i risultati furono deludenti e i superstiti rimasero nascosti in attesa di un'occasione utile per colpire. Kuribayashi era stato promosso generale il 17, ma non \u00e8 dato sapere se la comunicazione da Chichi-jima lo raggiunse mai; in ogni caso, un messaggio trasmesso il 21 da Iwo Jima recitava: \"Non abbiamo mangiato n\u00e9 bevuto da cinque giorni. Ma il nostro spirito combattivo vola ancora alto. Combatteremo valorosamente fino alla fine\". L'ultimo messaggio venne trasmesso il 24: \"A tutti gli ufficiali e soldati di Chichi Jima, addio\".\nVerso le 05:15 della notte tra il 25 e il 26 marzo, una forza di trecento giapponesi usc\u00ec dalla rete di tunnel a sud e sud-est dall'aeroporto n. 2, lo aggir\u00f2 da ovest e penetr\u00f2 silenziosamente in una zona tenuta da unit\u00e0 statunitensi non combattenti. Gli scontri corpo a corpo si fecero subito violenti e piloti dell'esercito, Seabees del 5\u00ba Battaglione costruzioni e marine (richiamati dalla prima linea) combatterono fino al mattino, lasciando sul campo circa cento uomini e subendo duecento feriti. I giapponesi ebbero 233 morti, inclusi quaranta ufficiali e sottufficiali anziani riconoscibili dalle katane. Il destino di Kuribayashi \u00e8 avvolto dal mistero: negli anni le varie fonti ne hanno ipotizzato la caduta nella valle della morte o il suicidio. Suo figlio Taro scrisse in seguito che il padre sarebbe rimasto ucciso proprio nel contrattacco del 25-26 marzo e che il suo corpo venne immediatamente sepolto nel villaggio di Chidori, come da lui espressamente ordinato per evitare la vergogna di far cadere i suoi resti in mano statunitense.\nL'operazione fu dichiarata \"completata\" alle 08:00 del 26 mentre l'isola era stata dichiarata \"conquistata\" gi\u00e0 il 16 alle 18:00 o, stando a un'altra fonte, il 14, con una mossa propagandistica e ipocrita volta a placare i dubbi dell'opinione pubblica sulle continue notizie di lutti che arrivavano dall'isola. La 4\u00aa Divisione aveva gi\u00e0 lasciato Iwo Jima il 19 marzo, mentre la 3\u00aa e 5\u00aa Divisione salparono a partire dal 27 dello stesso mese. Nel periodo D+20 - D+36 le tre divisioni dei Marine soffrirono perdite totali. Dal 24 marzo le competenze dei Marine iniziarono a passare al 147\u00ba Reggimento che si occup\u00f2 del rastrellamento finale: tra aprile e maggio totalizz\u00f2 867 giapponesi prigionieri e uccisi.\nConseguenze.\nDei / giapponesi di stanza sull'isola, ne perirono dai ai e ne furono catturati , considerando i 216 presi durante la battaglia e gli 867 rastrellati dall'esercito dopo la fine delle operazioni. A seconda delle fonti, il Corpo dei Marine soffr\u00ec dalle alle perdite ( per la precisione), di cui , o morti. La marina ebbe circa 620/900 morti e feriti. Le perdite dell'esercito furono di gran lunga minori: 9 morti e 28 feriti. Dei feriti, meno del 9% pot\u00e9 ritornare al fronte prima della fine della guerra. Iwo Jima fu l'unico episodio della campagna di riconquista del Pacifico in cui gli Stati Uniti soffrirono pi\u00f9 perdite del Giappone. Le alte perdite subite dal V Corpo anfibio comportarono la cancellazione, in aprile, della progettata operazione da attuarsi dopo la caduta di Okinawa, la presa dell'isola di Miyakojima. Furono ventisette i militari statunitensi insigniti della Medal of Honor, la pi\u00f9 alta decorazione concessa dal governo statunitense: ventidue ai marine (pi\u00f9 del 25% del totale delle Medal of Honor concesse ai marine nel corso dell'intera guerra) e cinque ad appartenenti alla marina.\nOltre alla portaerei di scorta USS \"Bismarck Sea\" affondata dai giapponesi, l'imperizia dei molti equipaggi scarsamente addestrati caus\u00f2 danni a trentasei navi o grossi mezzi da sbarco per collisioni o contatti mentre erano affiancati tra il 16 febbraio e il 6 marzo 1945; altre undici imbarcazioni subirono danni a causa delle cattive condizioni meteorologiche.\nRimane controversa l'utilit\u00e0 della conquista dell'isola. Gli Stati Uniti giustificarono l'importanza strategica di Iwo Jima perch\u00e9 base idonea al rifornimento dei bombardieri in rotta o di ritorno dal Giappone: il generale Smith sottoline\u00f2 che gi\u00e0 durante la battaglia quaranta velivoli erano atterrati in emergenza sulle piste e che in seguito, fino alla fine della guerra, altri B-29 ( uomini) atterrarono a Iwo Jima. Puntualizz\u00f2, inoltre, che il possesso della base signific\u00f2 altri chili di peso utilizzabile per i bombardieri in ordigni, carburante e un forte aumento dei fattori di sicurezza. Secondo altre fonti, i B-29 atterrati durante e dopo la battaglia sarebbero stati addirittura . Anche lo storico francese Bernard Millot afferma che l'occupazione di Iwo Jima rivest\u00ec grande importanza sia per le future operazioni contro l'isola di Okinawa, sia per gli stormi di bombardieri diretti sulle citt\u00e0 nipponiche, ai quali si aggregava una scorta di caccia che contribu\u00ec a contenere le perdite dovute alla difesa giapponese. Per diverse ragioni tecniche, secondo un giornalista, tali scorte si rivelarono superflue o impraticabili e solo dieci missioni furono compiute effettivamente partendo dall'isola.\nIl bilancio delle perdite statunitensi a Iwo Jima, assieme a quello ancora pi\u00f9 gravoso della battaglia di Okinawa, fu tenuto in conto nelle proiezioni relative all'invasione del Giappone: dal 1\u00ba gennaio 1945 al 31 luglio si erano avute morti al mese e le perdite ipotizzate furono tali che il presidente Harry Truman (subentrato il 12 aprile 1945 al defunto Roosevelt) valut\u00f2 tra le opzioni di attacco al Giappone l'uso della bomba atomica, con l'obiettivo di diminuire le probabili vittime statunitensi. La decisione avrebbe suscitato nel futuro un forte dibattito storiografico.\nIl campo di battaglia oggi.\nIl 19 febbraio 1985 fu tenuta la cosiddetta \"Riunione d'onore\" o \"Riunione del valore\" per ricordare il quarantesimo anniversario della battaglia: vi parteciparono i reduci di entrambi gli schieramenti che combatterono a Iwo Jima e le rispettive famiglie, per un totale di circa quattrocento persone. L'evento si svolse sulla spiaggia meridionale teatro dello sbarco statunitense. Sulle alture di fronte alla costa fu eretta una lapide decorata e con incisa sopra una dedica commemorativa sia in lingua giapponese sia in inglese:\nDopo la cerimonia di scoprimento e la deposizione di fiori, i veterani si avvicinarono al monumento stringendosi la mano commossi, abbandonando l'iniziale e comprensibile atteggiamento timido o diffidente e mescolandosi tra loro, come poi fecero anche le loro famiglie.\nIntitolazioni.\nLa United States Navy ha dedicato tre navi alla battaglia:"}
{"id": "235900", "revid": "287204", "url": "https://it.wikipedia.org/wiki?curid=235900", "title": "Teramo Basket", "text": "Il Teramo Basket \u00e8 stata la societ\u00e0 professionistica di pallacanestro della citt\u00e0 di Teramo. Ha militato dalla stagione 2003-04 alla stagione 2011-12 nella Serie A, la massima categoria di basket italiana.\nStoria.\nFu fondata da Paolo Antonetti il 5 novembre 1973 con la denominazione \"AICS (Associazione Italiana Cultura e Sport) Teramo\", per curare l'attivit\u00e0 giovanile e diffondere la cultura della pallacanestro.\nLa collaborazione di tanti appassionati e professionisti consente che gli anni '70 e '80 siano gi\u00e0 pieni di successi in campo provinciale e regionale.\nDopo parecchi campionati disputati a livello regionale e dopo aver curato molto i vari settori giovanili, finalmente la Teramo Basket nel campionato 1992-1993 raggiunge la promozione al suo primo campionato nazionale di Serie C1.\nIl 1996-97 \u00e8 la prima stagione in B1, ottenuta con Franco Gramenzi come allenatore. La squadra ottiene la salvezza.\nNel campionato 1997-98 l'allenatore diventa Bruno Impaloni, teramano, gi\u00e0 allenatore delle giovanili locali negli anni 80. La prima squadra accede ai play-off per la promozione in serie A2. L'anno successivo la squadra si attrezza per cercare il salto di categoria ma l'avventura si interrompe ai quarti di finale contro Scafati.\nNel 1999 Carlo Antonetti assume la presidenza della societ\u00e0 e inizia ad elaborare un sogno, che diventa progetto organico con la stagione 2001-02: raggiungere la Serie A.\nLa stagione 1999-00 per\u00f2 \u00e8 una stagione problematica. La squadra \u00e8 composta di molti giovani e a met\u00e0 stagione la situazione \u00e8 nera: ultimo posto. Il cambio di allenatore (arriva Marcello Perazzetti) e qualche nuovo inserimento in campo portano ad un grandissimo girone di ritorno che garantisce a Teramo un nuovo accesso ai play-off per la Serie A2. Perde al primo turno con Rieti (di Franco Gramenzi).\nLo stesso Gramenzi torna a Teramo per la stagione 2001-02.\nNel 2002-03, la squadra viene promossa in Serie A.\nTeramo nei primi anni di militanza nella massima categoria compie campionati di medio-basso profilo arrivando sempre a centrare l'obiettivo principale ovvero quello della salvezza; tra i biancorossi intanto militano giocatori di grande qualit\u00e0 tra tutti spicca Clay Tucker che nella stagione 2007-08 compie grandi prestazioni per poi trasferirsi al Khimki in Russia.\nIl 2009-10 vede la prima partecipazione ad una rassegna continentale: superato l'Apoel Nicosia nei preliminari, i biancorossi fanno bella figura nella Regular Season di Eurocup, giocandosi fino all'ultimo la qualificazione alle Last 16.\nStagione 2008-2009.\nLa stagione 2008-09 si riveler\u00e0 la migliore di sempre nella storia della Teramo Basket.\nLa squadra allenata dal coach Andrea Capobianco \u00e8 artefice di una stagione che, escludendo la Montepaschi Siena, dopo la semifinale di Coppa Italia, ha visto i bianco-rossi lottare fino all'ultima giornata per le massime posizioni del campionato. Grazie alla vittoria nell'ultima partita contro la Fortitudo Bologna, che obbliga questi ultimi alla retrocessione in A2, si aggiudica il 3\u00ba posto finale.\nNei play-off l'avversario \u00e8 la Armani Jeans Milano, giunto sesto in campionato, nel debutto storico ai Play-off il 18 maggio 2009 al PalaScapriano di Teramo la squadra di coach Andrea Capobianco viene sconfitta, stessa sorte si ha in Gara2 al PalaLido di Milano ove Teramo viene sconfitto solo all'ultimo punto per 83-82; in gara-3 i biancorossi si aggiudicano la loro prima partita nei Play-off battendo di 7 punti i lombardi dell'Aj Milano; in gara-4 con un canestro all'ultimo secondo di Mindaugas Katelynas, Teramo viene sconfitta ed esce dalla lotta scudetto.\nIl piazzamento del campionato, ad ogni modo, consente a Teramo di entrare nella successiva Eurocup, passando dai preliminari.\nStagione 2010-11.\nLa stagione 2010-11 si rivela essere la peggiore nella storia recente della Teramo Basket. A causa di acquisti estivi oltre le aspettative, la squadra non riesce ad avere un organico competitivo per l'inizio di campionato. Dopo sei partite ancora senza vittoria, la societ\u00e0 esonera Andrea Capobianco, l'eroe delle due stagioni precedenti, sostituendolo con Alessandro Ramagli. La compagine reagisce anche grazie ad un mercato di riparazione e nella seconda parte di campionato, con un andamento da squadra di play-off, riesce alla penultima giornata, ad evitare matematicamente l'ultimo posto che sancisce la retrocessione diretta, salvo poi perdere la gara decisiva contro la Virtus Bologna classificandosi al penultimo posto. La societ\u00e0 per\u00f2 si impegna subito per pagare la \"wild card\" per la permanenza nella massima serie, versando la cifra il 10 giugno 2011.\nPellecchia rileva il Teramo.\nIn una nota ufficiale della societ\u00e0 del 30 giugno 2011 si legge: \"Questa mattina il gruppo capeggiato dal Vice Presidente della Teramo Basket Lino Pellecchia, ha acquistato il 100% delle quote della societ\u00e0. Ne fanno parte lo stesso Lino Pellecchia, Antonio Pellecchia, e i fratelli Alfredo e Lucio Capasso.\nLa Teramo Basket Srl, inoltre comunica di aver provveduto ad effettuare, sempre nella giornata odierna, i pagamenti di tutte le scadenze federali, previste per il 30 giugno 2011, relative all'iscrizione al prossimo campionato 2011-12. \". A seguito di tale annuncio, nuovo presidente della societ\u00e0 \u00e8 divenuto Corrado Pellanera, che oltre a essere una gloria della pallacanestro teramana e azzurra, \u00e8 coetaneo e amico di vecchia data di Lino Pellecchia. Il passato presidente Carlo Antonetti, esce di fatto di scena dalla dirigenza della societ\u00e0 biancorossa lasciando la propriet\u00e0 in mano al nuovo gruppo capeggiato dal vecchio vicepresidente.\nFinita la stagione, il Consiglio Federale, sentita la relazione della Comtec e delle Leghe professionistiche riconosciute, ha dato parere negativo per l'ammissione al campionato professionistico 2012-13 di Serie A della societ\u00e0 Teramo Basket Srl.\nLa scomparsa.\nAlla fine del campionato 2011-12 la nuova dirigenza del Teramo Basket non riesce a fronteggiare i problemi economici derivanti dalla gestione precedente e non si iscrive al campionato di serie A1 2012/13, come non si iscrive in nessun campionato.\nTeramo rimarr\u00e0 senza alcuna squadra in campionati nazionali fino al 2016, anno in cui una nuova societ\u00e0 riuscir\u00e0 ad iscriversi in serie B, terza serie del campionato italiano.\nNumeri ritirati.\n8 Giuseppe Poeta PM (2006-2010)\n20 Mario Boni AP (2002-2004)"}
{"id": "235901", "revid": "2184720", "url": "https://it.wikipedia.org/wiki?curid=235901", "title": "Logopedia", "text": "La logopedia (dalle parole greche \"logos\" \"discorso\" e \"paideia\" \"educazione\") si occupa dello studio, della prevenzione, della valutazione e della cura delle patologie e dei disturbi della voce, del linguaggio, della comunicazione, della deglutizione e dei disturbi cognitivi connessi (relativi, ad esempio, alla memoria e all'apprendimento).\nPatologie d'interesse logopedico.\nTra le patologie di interesse logopedico ci sono:\nLogopedista.\nI logopedisti elaborano, anche in \u00e9quipe multidisciplinare, il bilancio logopedico volto all'individuazione e alla soddisfazione del bisogno di salute del paziente; praticano attivit\u00e0 terapeutica per la rieducazione delle disabilit\u00e0 comunicative e cognitive, utilizzando terapie logopediche di abilitazione e riabilitazione della comunicazione e del linguaggio, verbali e non verbali; propongono l'adozione di ausili, ne addestrano all'uso e ne verificano l'efficacia; svolgono attivit\u00e0 di studio, didattica e consulenza professionale nei servizi sanitari e in quelli ove si richiedono le loro competenze professionali; verificano le rispondenze della metodologia riabilitativa attuata agli obiettivi di recupero funzionale; svolgono la loro attivit\u00e0 professionale in strutture sanitarie, pubbliche o private, in regime di dipendenza o in regime libero professionale.\nOrdinamento italiano.\nIl profilo professionale del logopedista in Italia \u00e8 definito nel decreto ministeriale 14 settembre 1994, n. 742, che prevede: \nA seguito dell'entrata in vigore della legge 3/2018 e successivi decreti attuativi, dal 1\u00ba luglio 2018, per i logopedisti \u00e8 previsto l'obbligo di iscrizione all'albo dei logopedisti, istituito presso l'Ordine dei tecnici di radiologia medica e delle professioni sanitarie tecniche, della riabilitazione e della prevenzione. La Federazione Logopedisti Italiani continuer\u00e0 ad esistere con missioni ed obiettivi diversi."}
{"id": "235905", "revid": "125958024", "url": "https://it.wikipedia.org/wiki?curid=235905", "title": "Carnegie Corporation", "text": "La Carnegie Corporation \u00e8 una fondazione filantropica istituita da Andrew Carnegie nel 1911 con una donazione da 135 milioni di dollari.\nOggi la fondazione vanta un patrimonio di circa 1,9 miliardi di dollari ed \u00e8 attiva in settori quali l'educazione, la pace e la cooperazione internazionale, lo sviluppo del terzo mondo. La fondazione ha sede al 437 di Madison Avenue, New York."}
{"id": "235907", "revid": "451735", "url": "https://it.wikipedia.org/wiki?curid=235907", "title": "Pallacanestro Roseto", "text": "La Pallacanestro Roseto \u00e8 una societ\u00e0 di pallacanestro maschile di Roseto degli Abruzzi. La societ\u00e0 \u00e8 nata nel 2020 dopo la scomparsa del Roseto Sharks grazie all\u2019acquisto del titolo di Serie B dal Basket Lecco.\nIl Roseto Basket \u00e8 stato fondato nel 1946: ha preso parte a sei campionati consecutivi di Serie A, dal 2000-2001 al 2005-2006, giungendo al massimo al settimo posto, ma sfiorando anche la finale di Coppa Italia 2003 persa per una rocambolesca sconfitta in semifinale contro Cant\u00f9. Nel 2006 la societ\u00e0 non si \u00e8 iscritta al campionato: la pallacanestro cittadina \u00e8 ripartita dalla Serie B2, cedendo successivamente il titolo a Chieti.\nNel 2008 il basket rosetano \u00e8 ripartito dalla Legadue con la neonata Pallacanestro Roseto 1946, ma la squadra \u00e8 retrocessa al termine della stagione, venendo inoltre esclusa dai campionati. Nella stessa estate del 2009 \u00e8 stata quindi fondata la nuova societ\u00e0, denominata Roseto Sharks, la quale \u00e8 ripartita dalla Serie C regionale. In seguito a difficolt\u00e0 finanziarie legate alla fine della partnership con la societ\u00e0 romana Stella Azzurra Roma, la societ\u00e0 ha annunciato il 2 luglio 2020 la cessione del titolo sportivo alla societ\u00e0 laziale, concludendo la vicenda sportiva della societ\u00e0 rosetana. Durante l\u2019estate del 2020 nasce il consorzio \u201cLe Quote\u201d con a capo Fabio Brocco. Gli imprenditori che ne fanno parte diventano unici proprietari del nuovo titolo di Serie B appena acquistato, permettendo al basket cittadino di non scomparire al livello nazionale.\nL'anno in cui a Roseto si festeggia un secolo di Pallacanestro (i primi pionieri iniziarono a palleggiare nella cittadina nel 1921) sar\u00e0 purtroppo ricordato come anno della \"pandemia\" e quindi delle partite senza pubblico: gli uomini chiamati dal \"Consorzio\" a gestire la nuova societ\u00e0 in un momento cos\u00ec buio sono: Ernesto Ciafardoni (presidente) Marco Pompetti (vicepresidente) e Patrizio Serafini (consigliere) componenti unici del CDA della Pallacanestro Roseto.\nStoria.\nGli inizi.\nLa palla al cesto a Roseto fece la sua comparsa nel 1922 grazie al colonnello Aldo Anastasi, ancor prima che la sede comunale si trasferisse l\u00ec da Montepagano (nel 1927).\nI primi campionati ufficiali sono quelli della \"Polisportiva Rosetana\", che rappresenta la primissima societ\u00e0 della zona. Siamo nel 1933, ed i campionati sono a carattere provinciale e regionale. Il campo da gioco, come la maggior parte dei campi italiani \u00e8 in terra battuta. La polisportiva gioca alla \"Pineta\".\nNel 1940 Roseto partecipa alle finali interregionali che si svolgono a Roma. Queste competizioni erano denominate \"Coppa Bruno Mussolini\". Solo nel 1943 Roseto partecipa ad un vero e proprio campionato nazionale: la Serie C.\nRoseto Basket tra Serie B e Serie A.\nDa una branca della Polisportiva, nasce nel 1946 il \"Roseto Basket Ball Club\". \u00c8 del 1955 la promozione in Serie B, mentre al termine della stagione 1956-1957 arriva il ripescaggio in Serie A (allora 2\u00ba livello del campionato italiano di basket). Dopo otto stagioni il Roseto retrocede nella serie inferiore (che con la nuova Serie A unica riprende il nome di Serie C). Nel 1967 viene promosso nuovamente in Serie B. Il ritorno nel grande basket avviene dopo alcuni campionati, nella stagione 1981-1982. L'allenatore della storica promozione in Serie A2 fu Renzo Ranuzzi, che tuttavia fu esonerato in estate senza avere la possibilit\u00e0 di cominciare il nuovo campionato. Nella stagione 1982-1983 (presidente Mario D'Eustachio, allenatore Bruno Boero) il Roseto retrocede di nuovo in Serie B. Nel 1985 la societ\u00e0 rischia addirittura il fallimento. Seguono alterne vicende: nel 1988 promozione in B1 (presidente Giovanni Giunco, allenatore Domenico Sorgentone, in campo i rosetani Stama e Battistoni), nel 1990 retrocessione in B2 (presidente Romano Chiappini, allenatore Luciano Bertolassi, in squadra tra gli altri Melioli, Aprea, Marella, Iardella, Malcangi), nel 1993 retrocessione in C1 (allenatore Antimo Di Biase), nel 1995 risalita in B2 (presidente Giovanni Giunco, allenatore Gabriele Di Bonaventura, tra i giocatori Verrigni, Battistoni, Pacione), nel 1997 ripescaggio in B1.\nNella stagione 1997-1998 il presidente Giunco viene affiancato da Michele Martinelli alla guida gestionale del club. La squadra, allenata da Tony Trullo, conquista la Coppa Italia di Lega e soprattutto la promozione in A2, riportando Roseto nel basket che conta. Il quintetto composto da Busca, Coppo, Meneghin, Facenda, Rizzo, con Bonaccorsi decisivo partendo dalla panchina, supera nella serie di finale Biella.\nNell'estate del 1998 Giunco lascia la presidenza a Martinelli, che stipula un contratto di sponsorizzazione triennale con la Cordivari, una delle pi\u00f9 importanti aziende del territorio. Per il campionato 1998-1999 la guida tecnica viene affidata a coach Phil Melillo e attorno al confermato playmaker Leo Busca viene allestito un roster di alto profilo, con giocatori come Federico Pieri, Sandro Dell'Agnello e Adrian Griffin. Gli ultimi due lasceranno il club in corso d'opera (il primo per firmare con l'ambiziosa Siena, il secondo per continuare la carriera in USA), sostituiti dal naturalizzato Brian Shorter e da Jamal Johnson. Roseto raggiunse il primo turno di play-off, venendo sconfitta da Pozzuoli.\nLa storica promozione in Serie A1.\nLa stagione 1999-2000 vede oltre ai confermati Busca e Orsini, un roster composto nel reparto lunghi da Albert Burditt, dallo spagnolo Alejandro Gomez e dall'esperto Giovanni Savio, oltre agli esterni Paolo Moretti, in cerca di rilancio personale, e Abdul Fox. A gennaio Moretti, fino a quel punto capocannoniere della A2 e miglior giocatore della squadra per valutazione, subisce un grave infortunio al ginocchio. Al suo posto viene ingaggiato Mario Boni, reduce da un'esperienza in Spagna, che si cala subito nel ruolo di primo terminale offensivo. Il rendimento della squadra, che in quel momento occupa il secondo posto in classifica, non subisce rallentamenti: il Roseto si porta in testa al campionato, e il 6 aprile 2000 con due giornate d'anticipo rispetto al termine della fase a orologio, arriva la storica promozione diretta nella massima serie.\nIl Roseto Basket nella massima serie.\nIn vista del campionato di A1 2000-01 la squadra riparte da due punti fermi: coach Melillo e Mario Boni, che a 37 anni disputer\u00e0 una regular season da 23,7 punti a partita (terzo marcatore per punti segnati del torneo). Il quintetto \u00e8 completato dal play George Gilmore, dalla guardia Stefano Attruia, dall'ala grande Ian Lockhart e dal centro Peter Guarasci. Nel novembre 2000 viene ingaggiato l'ex trevigiano Jeff Sheppard, nonostante le regole allora impedissero il tesseramento di un terzo extracomunitario. Da l\u00ec il contenzioso con la FIP, che vede il giocatore rivolgersi al Tribunale il quale gli d\u00e0 ragione portando, per quella stagione e per la successiva, alla libert\u00e0 per i club di utilizzare giocatori extracomunitari. Il Roseto si rivela da subito una delle sorprese del campionato, ottenendo la partecipazione alla Coppa Italia grazie all'ottavo posto al termine del girone di andata, piazzamento confermato al termine della regular season. Arriva lo storico accesso ai playoff, nei quali viene subito eliminata ai quarti di finale dalla corazzata Virtus Bologna, che di l\u00ec a poco realizzer\u00e0 il grande slam.\nNel frattempo la presidenza del club viene assunta dall'allora vicepresidente Domenico Alcini, per via della squalifica subita da Martinelli per la questione Sheppard. Per la stagione 2001-02 sulla panchina viene chiamato il giovanissimo Demis Cavina al posto di Melillo, passato ad Udine. Viene raggiunto un accordo di sponsorizzazione con la Euro Cellulari, azienda di telefonia di propriet\u00e0 del futuro presidente del Pescara Calcio Dante Paterna. La squadra viene costruita attorno ai confermati Boni e Attruia a cui si aggiungono il talentuoso esterno Alvin Sims e l'esperto lungo Joshua Grant. La stagione \u00e8 piuttosto turbolenta, caratterizzata da numerosi cambi operati da Martinelli tra gli elementi di completamento del roster. L'arrivo del panamense Michael Hicks e soprattutto il ritorno di Gilmore e Lockhart a dicembre cercano di cambiare le sorti di un difficile girone di andata, che porta all'esonero di Cavina sostituito dal vice Bruno Impaloni a gennaio. La stabilit\u00e0 trovata (unica novit\u00e0 significativa l'addio di Attruia che coglie l'occasione di andare a giocare al Real Madrid, a cui subentra Aaron Swinson) consente di invertire la rotta e di ottenere la qualificazione ai playoff, dove agli ottavi affronta la Virtus Roma di Carlton Myers: in gara-1 prevalgono i romani soltanto all'overtime, in gara-2 giocata a Roseto arriva la sconfitta che sancisce l'eliminazione degli abruzzesi.\nNell'estate del 2002 la societ\u00e0 viene venduta da Michele Martinelli all'imprenditore pescarese Enzo Amadio che assume la presidenza. Lo staff dirigenziale viene composto da Valerio Bianchini come vicepresidente operativo e Massimo Cosmelli come direttore sportivo. La guida della squadra viene affidata a Phil Melillo che torna sulla panchina rosetana. Viene allestito un roster di alto livello in cui spicca il nazionale sloveno Marco Milic (ex Phoenix Suns, Real Madrid e Fortitudo Bologna), a cui si aggiungono il giovane playmaker Teemu Rannikko, l'esperto cannoniere Rodney Monroe, l'ala grande spagnola Diego Fajardo, i lunghi Ben Davis e Dan Callahan e gli esterni Juan Manuel Moltedo e Miroslav Radosevic. La stagione 2002-2003 vede il Roseto fare il suo storico esordio nelle coppe europee, con la partecipazione alla ULEB Cup in cui gli abruzzesi raggiungono le Top 16, subendo l'eliminazione contro gli spagnoli dell'Estudiantes. Il girone di andata del campionato di Serie A \u00e8 esaltante con la squadra di Melillo che si piazza al terzo posto in classifica e accede alle Final Eight di Coppa Italia, in cui sfiora la finale superando Roma ai quarti e cedendo in semifinale contro Cant\u00f9 di soli tre punti. Nel girone di ritorno avviene una flessione nel rendimento che fa scivolare la squadra all'ottavo posto al termine della regular season. Negli ottavi di playoff incrocia la Viola Reggio Calabria: la netta vittoria in casa in gara-1 viene vanificata dalle sconfitte in terra calabra e in gara-3 dopo una opaca prova al PalaMaggetti.\nLe prospettive di aprire un ciclo ambizioso svaniscono nell'estate 2003, quando Amadio, nel frattempo divenuto proprietario della VL Pesaro, vende la societ\u00e0 rosetana all'imprenditore Nino Tulli. La squadra viene totalmente ricostruita (con l'eccezione di Moltedo che per\u00f2 rescinde il contratto a novembre) e affidata a Luca Dalmonte. Il roster all'inizio della stagione 2003-2004 comprende il play Billy Keys, la guardia Luke Recker, i lunghi K'Zell Wesson e Norman Nolan, con Anthony Giovacchini, il giovane centro spagnolo Albert Miralles dalla panchina. Ad ottobre Tulli si fa da parte cedendo le quote a Vittorio Fossataro che avvia un periodo di transizione verso un nuovo assetto societario. Dopo alcune settimane di trattative il 13 novembre 2003 la propriet\u00e0 passa ad una cordata capeggiata da Alcini e Martinelli, che assumono rispettivamente la carica di presidente e general manager, insieme ad altri soci tra cui Antonio Norante, Domenico Di Marco, Claudio e Aurelio Malvone, Giovanni Lucidi, a cui si aggiungono in seguito Daniele e Domenico Cimorosi. Sul fronte sportivo le prime giornate si dimostrano complicate, dopo cinque sconfitte consecutive arrivano i primi correttivi con l'ingaggio del navigato Steve Hansell e il ritorno dell'esperto Claudio Bonaccorsi, idolo del pubblico rosetano, a dare il suo contributo di imprevedibilit\u00e0. Sul finale del girone di andata la squadra naviga ancora nelle retrovie, ma il taglio di Keys e l'arrivo del giovane play Robert Fultz dalla Fortitudo e dell'esterno Dewayne Jefferson danno nuovo slancio: il loro esordio coincide con la vittoria interna contro Teramo nel primo storico derby abruzzese nella massima serie. Nella seconda parte di stagione la squadra mostra una maggiore continuit\u00e0 e si porta in zone tranquille di classifica, nonostante le inaspettate dimissioni di coach Dalmonte a febbraio, sostituito dal croato Neven Spahija. La salvezza viene raggiunta con quattro turni di anticipo, all'ultima giornata arriva anche la vittoria nel derby di ritorno al PalaScapriano.\nPer la stagione 2004-2005 viene confermato Spahija sulla panchina rosetana. Il rinnovato roster \u00e8 formato dagli esterni Duane Woodward e Kyle Julius, i nazionali belgi Patrick Mutombo e Christophe Beghin, i nazionali tedeschi Misan Nikagbatse e Stephen Arigbabu, il lungo italiano Christian Di Giuliomaria. Diversi i cambiamenti in corso d'opera operati da Martinelli: dopo una partenza difficile (una vittoria nelle prime cinque) viene ingaggiato Mahmoud Abdul-Rauf, ex stella NBA sbarcato in Russia nella stagione precedente dopo due anni di inattivit\u00e0, che si riveler\u00e0 un trascinatore per la sua classe e il suo carisma. Dopo l'esordio vincente in casa contro Teramo del play americano arrivano a Roseto anche le ali Brad Traina e Jeff Nordgaard (per una breve parentesi) e il lungo Andre Brown. A dicembre viene annunciato Il nuovo main sponsor, Sedima, azienda del teramano. Il girone di andata si conclude in una posizione a ridosso della zona play-off. A gennaio vengono ingaggiati l'ala americana Ansu Sesay, appena tagliato dai Golden State Warriors, il play di riserva Mauro Morri (con il contestuale taglio di Brown, Traina e Julius). Nel girone di ritorno la squadra sale fino alla settima posizione, grazie soprattutto al talento di Abdul-Rauf, Woodward e Sesay, per quello che viene definito dai tifosi \"il Roseto pi\u00f9 forte di sempre\". Ai quarti di play-off (serie al meglio delle cinque) i biancazzurri incrociano la Fortitudo Bologna: in gara-1 vince agevolmente 95-84 la squadra allenata da Jasmin Repesa davanti al proprio pubblico mentre in gara-2, giocata al PalaMaggetti, Roseto si porta fino al +12 al termine del primo tempo, per poi subire la rimonta dei bolognesi favorita dall'infortunio alla caviglia di Abdul-Rauf che lo toglie dal match e dalla serie, perdendo alla fine con il punteggio di 72-77. Pur senza il loro leader la squadra di Spahija sfodera una prestazione d'orgoglio in gara-3 al PalaDozza, trascinata da un Woodward da 30 punti nonostante un infortunio muscolare patito sul finale di gara-2: partita equilibrata con i rosetani che cedono solo nel finale alla Fortitudo che vince 73-70 e chiude la serie (i bolognesi andranno a conquistare lo scudetto).\nLa salvezza e il fallimento.\nL'estate del 2005 \u00e8 segnata da vicissitudini societarie, con il sodalizio che lancia un appello alle forze imprenditoriali locali per far fronte alle difficolt\u00e0 economiche e creare le basi per un progetto duraturo. Per scongiurare il fallimento viene attuata la ricapitazzazione da parte di cinque soci (Alcini, Cimorosi, Di Marco, Martinelli e Norante), i quali pagano anche l'iscrizione alla Lega e depositano in extremis la somma necessaria a rientrare nei parametri imposti dalla FIP. La squadra per la stagione 2005-2006, affidata ad Alberto Martelossi, promosso dal ruolo di vice, \u00e8 composta da Leo Busca, che torna nella piazza che aveva contribuito a portare nella massima serie, dagli esterni Brandon Armstrong, Giorgos Diamantopoulos e Matteo Malaventura, e dai lunghi Jack Martinez, Roberto Casoli, Steve Payne e Deangelo Collins. Diversi i cambi negli elementi del roster nel girone di andata, che inizia con due sole vittorie nelle prime undici partite: a farne le spese sono Collins, tagliato quasi subito, Armstrong e Diamantopoulos, che lasciano spazio al play Paccelis Morlende, alla guardia Luis Flores e all'ala Jason Capel. Lo stesso coach Martelossi viene esonerato a fine novembre: al suo posto viene chiamato il navigato Attilio Caja. A gennaio arrivano anche i tagli di Morlende e Payne, con il contestuale arrivo di Daniele Cavaliero, emergente play/guardia in prestito da Milano, e di Dan Callahan, che torna a Roseto per dare il suo contributo d'esperienza. Il campionato prosegue con la squadra che naviga in zona retrocessione tra mille difficolt\u00e0, con incertezza sul futuro societario (a marzo Norante diviene proprietario unico, incaricato dagli ex soci di mediare con le istituzioni locali per ottenere i contributi promossi e trovare nuovi investitori), i problemi fisici di Flores (che lascia la squadra salvo poi tornare per l'ultima giornata) e Capel (che salta le ultime gare) e le bizze di Martinez. Tuttavia la squadra si compatta, chiedendo minuti aggiuntivi agli italiani, riuscendo ad ottenere un'insperata salvezza vincendo le ultime due gare casalinghe contro Virtus Bologna (con una clamorosa prestazione di Martinez che realizza 27 punti e 18 rimbalzi) e Capo d'Orlando, nell'ultima decisiva giornata di campionato, grazie anche ai 22 punti del ritrovato Flores.\nNonostante la salvezza ottenuta sul campo restavano i problemi economici: non si riescono a trovare imprenditori disposti a rilevare la societ\u00e0, a fronte dell'esborso necessario all'iscrizione al campionato. Il 13 luglio 2006 l'Assemblea di Lega delibera l'esclusione del Roseto Basket dalla Serie A.\nPallacanestro Roseto 1946.\nNel giugno 2008, a seguito di problemi societari, l'allora presidente del Fabriano Basket Federico Mellone, richiede ed ottiene ufficialmente dalla FIP il trasferimento di sede dalla cittadina marchigiana a quella abruzzese, con il conseguente cambio di denominazione: nacque quindi la nuova Pallacanestro Roseto 1946, due anni dopo il fallimento del Roseto Basket.\nLo staff \u00e8 interamente rosetano, dal general manager Giuseppe D'Andrea al direttore sportivo Domenico Sorgentone, dal team manager Vittorio Fossataro alla guida tecnica di coach Tony Trullo, assistito da Piero Bianchi. Anche lo sponsor principale uscir\u00e0 dall'ambiente industriale rosetano. Il primo acquisto \u00e8 rappresentato dal lungo nazionale svedese Martin Ringstr\u00f6m: seguiranno poi nell'ordine gli ingaggi di Marco Pazzi (pivot), Fabio Ruini (guardia), Jaime Lloreda (pivot nazionale panamense), F\u00falvio Chiantia de Assis (play nazionale brasiliano), Stefano Borsato (play-guardia), Andrea La Gioia (guardia), Nello Lorenzetti (ala), J.R. Pinnock (guardia-ala USA di passaporto panamense) e del rosetano Sergio Di Nicola (guardia) a completare l'organico. Poco prima dell'inizio del campionato si aggiunge il ritorno dell'ex biancazzurro Roberto Casoli (ala-pivot), il cui contratto viene \"ereditato\" da Fabriano. Nelle prime partite il pivot franco-dominicano Sylvere Bryan sostituisce a gettone l'infortunato Lloreda, mentre sempre a gettone l'ala elvetica di origini serbe Du\u0161an Mla\u0111an avvicenda temporaneamente Pinnock.\nLa prima parte della stagione \u00e8 molto positiva: alla quarta giornata di ritorno la squadra \u00e8 addirittura in zona play-off, settima in classifica con 18 punti, 9 vinte e 10 perse. Ma poi, complice il tracollo finanziario della societ\u00e0, la situazione precipita. Arrivano frequenti cambi nell'organico (tagliati Lloreda, Fulvio e Pinnock, ceduto a Pavia Casoli, Bryan a Pistoia, ingaggiati il fromboliere statunitense Delonte Holland, l'altro ex Max Monti, il pivot USA di passaporto italiano Donzel Rush e il playmaker polacco Iwo Kitzinger), si registra anche l'avvicendamento della guida tecnica (il croato Nik\u0161a Bav\u010devi\u0107 al posto del dimissionario Trullo), ma gli stravolgimenti non portano frutti e la squadra chiude all'ultimo posto tra le contestazioni del pubblico, retrocedendo in Serie A Dilettanti con una striscia aperta di 11 sconfitte consecutive.\nNell'estate del 2009 per salvare il titolo sportivo viene tentata la scissione della societ\u00e0, secondo quanto consentito dal regolamento della FIP di allora, in modo da creare un nuovo soggetto sgravato dai debiti extrasportivi (restava l'obbligo di transare i debiti verso i tesserati) pi\u00f9 appetibile per potenziali acquirenti. Si fa avanti una cordata guidata da Michele Martinelli, con la quale per\u00f2 non si conclude l'accordo. Il 9 luglio 2009 la societ\u00e0 annuncia la mancata iscrizione della squadra al campionato 2009-2010 della Serie A Dilettanti, decretando cos\u00ec la fine della propria attivit\u00e0 sportiva societaria.\nRoseto Sharks: dalle ceneri della C2 al ritorno in Serie A2.\nNel settembre del 2009 viene presentata la nuova societ\u00e0, denominata Roseto Sharks, la quale riparte dalla Serie C regionale. Il roster allestito \u00e8 di primo livello, con innesti fuori categoria come Janis Porzingis, nazionale lettone in Serie A con Pistoia, Livorno e Brindisi, Alessandro Angeli e Domenico Marcario, play canadese vincitore del campionato francese di ProA nel 2007. Il Roseto arriva agevolmente primo in regular season per poi aggiudicarsi la finale play-off contro il Penta Teramo, ottenendo la promozione in Serie C Dilettanti. Nella stagione 2010-2011 il Roseto viene sconfitto in finale play-off contro l'Amatori Pescara davanti a circa 2500 spettatori, ma ottiene in estate il ripescaggio in Divisione Nazionale B. La prima stagione di DNB si conclude con il quarto posto in regular season e la sconfitta in semifinale play off contro Agrigento (poi vincitrice del campionato). La stagione 2012-2013 inizia con le migliori aspettative visto il buon roster allestito (a gennaio si unir\u00e0 al gruppo anche l'esperto Christian Di Giuliomaria, ex capitano del Roseto Basket). La squadra disputa un'ottima regular season conclusa al secondo posto dietro al Basket Nord Barese, che ritrover\u00e0 nella finale play-off. La promozione viene conquistata dai baresi, i quali prevalgono anche in gara-2 nonostante un PalaMaggetti da Serie A (circa 4000 spettatori presenti). Tuttavia in estate arriva il ripescaggio nella nuova Divisione Nazionale A Silver. Il decimo posto ottenuto al termine della stagione 2013-2014 permette al Roseto Sharks di accedere alla ricostituita Serie A2, sorta della fusione tra DNA Gold e DNA Silver.\nNella stagione 2016-17 guidata da Emanuele Di Paolantonio, la squadra si qualifica ai play off come sesta del girone Est eliminando al primo turno Legnano per tre partite a una mentre nei quarti affronta la Virtus Bologna venendo eliminata per tre partite a una.\nNella stagione 2017-2018, il roster pesantemente ridimensionato e guidato sempre da coach Emanuele Di Paolantonio, conclude la stagione regolare piazzandosi penultima nel Gironte Est delle Seria A2. Nei Playout, dopo essere stata sconfitta dalla Virtus Roma nel primo turno, con partite giocate al meglio delle tre gare, nel secondo turno riesce ad avere la meglio contro la compagine del girone Ovest del Cuore Napoli che viene battuta sia in gara uno che in gara due, conquistando pertanto la salvezza nel campionato di Serie A2. Il 2 luglio 2020, con l'annuncio della cessione del titolo sportivo alla societ\u00e0 Stella Azzurra Roma, si concludono le attivit\u00e0 professionistiche della societ\u00e0.\nRoster 2020-2021.\n\"Aggiornato al 20 settembre 2020.\""}
{"id": "235910", "revid": "1504506", "url": "https://it.wikipedia.org/wiki?curid=235910", "title": "Triboluminescenza", "text": "La triboluminescenza \u00e8 un particolare tipo di luminescenza che si manifesta in alcuni materiali che, sottoposti a sforzi meccanici (ad esempio schiacciandoli, graffiandoli o sfregandoli), emettono parte dell'energia assorbita sotto forma di onde elettromagnetiche.\nIl fenomeno fu scoperto accidentalmente alla fine del XVIII secolo durante la raffinazione dello zucchero. In particolare, vennero notate piccole scintille di luce visibile durante la frantumazione di grossi cristalli di zucchero.\nIl fenomeno era comunque gi\u00e0 stato notato in precedenza: la prima registrazione del fenomeno \u00e8 attribuita allo studioso inglese Francis Bacon, che annot\u00f2 in \"The Advancement of Learning\" di aver notato un bagliore quando aveva frantumato un blocco di zucchero di canna nel 1605. Anche Robert Boyle registr\u00f2 il fenomeno nel 1663.\nL'effetto non \u00e8 ancora stato spiegato completamente, ma le teorie attuali \u2014 basate sui risultati di esperimenti di cristallografia e spettroscopia \u2014 ipotizzano che durante la rottura di materiali asimmetrici avvenga una separazione di carica e, quando le cariche si ricombinano, la scarica elettrica ionizzi l'aria causando il lampo di luce. Tali ipotesi richiedono che i cristalli che evidenziano questo effetto abbiano difetti di simmetria (per consentire la separazione della carica) e che siano cattivi conduttori, tuttavia esistono sostanze che pur non possedendo tali qualit\u00e0 sono soggette al fenomeno.\nQuesto effetto non \u00e8 da confondere con la fractoluminescenza che \u00e8 l'emissione di luce che avviene quando si frattura un cristallo."}
{"id": "235915", "revid": "1645873", "url": "https://it.wikipedia.org/wiki?curid=235915", "title": "K\u00f3pavogur", "text": "K\u00f3pavogur (ufficialmente: K\u00f3pavogsb\u00e6r) \u00e8 la seconda citt\u00e0 islandese per numero di abitanti. Il comune appartiene alla regione capitale di Reykjav\u00edk. La citt\u00e0 ricopr\u00ec un certo ruolo a met\u00e0 XVII secolo, ma \u00e8 dal 1900 che inizi\u00f2 la sua espansione. Il suo stemma contiene il profilo della chiesa K\u00f3pavogskirkja ed il profilo di una foca, infatti il suo nome significa letteralmente \"Baia della piccola foca\".\nStoria.\nI primi segni di abitazione risalgono al IX secolo, ma l'urbanizzazione non ebbe luogo che dal XX secolo. Alcuni ritrovamenti archeologici hanno rivelato tracce di fattorie nei quartieri di Vatnsendi, Digranes e Fifuhvammur (anticamente \"Hvammur\"), oltre alla rovine di quello che si crede essere l'antico parlamento di Kjalarnes\u00feing, datato al X secolo. Al 1234 risale la prima concessione scritta di residenza a Vatnsendi, mentre il nome di K\u00f3pavogur si ritrova per la prima volta nel 1523. \nDurante il dominio danese protrattosi in tutta l'isola dal 1602 al 1787, la citt\u00e0 fu scelta nel 1662 dal vescovo \"Brynj\u00f3lfur Sveinsson y \u00c1rni Oddsson\" (in rappresentanza del popolo islandese) per firmare un accordo che riconosceva il re di Danimarca come sovrano di tutta l'Islanda.\nEconomia.\nK\u00f3pavogur \u00e8 una citt\u00e0 prevalentemente formata da aree residenziali, ma \u00e8 anche un grosso centro commerciale e industriale: la sua economia infatti \u00e8 basata principalmente sulle attivit\u00e0 portuali, sulla pesca e sulle industrie di materie plastiche e legno. \nL'edificio pi\u00f9 alto dell'Islanda ha sede a K\u00f3pavogur, lo Sm\u00e1ratorg 3.\nSport.\nK\u00f3pavogur ha squadre di calcio che militano nella Landsbankadeild, la massima serie del campionato di calcio islandese: l'Handknattleiksf\u00e9lag K\u00f3pavogs (pi\u00f9 noto come \"HK K\u00f3pavogur\") ed il Brei\u00f0ablik K\u00f3pavogur (pi\u00f9 nota come \"Brei\u00f0ablik\").\nIl Brei\u00f0ablik K\u00f3pavogur ha partecipato anche, nel 1990, all'unica edizione del campionato nazionale di football americano."}
{"id": "235916", "revid": "7336", "url": "https://it.wikipedia.org/wiki?curid=235916", "title": "Elettroni", "text": ""}
{"id": "235917", "revid": "2033069", "url": "https://it.wikipedia.org/wiki?curid=235917", "title": "Team Knight Rider", "text": "Team Knight Rider \u00e8 una serie televisiva di azione con elementi fantascientifici iniziata nel 1997, inedita in Italia, che cercava di rinverdire i fasti della serie \"Supercar\". Invece di un uomo solo a combattere il crimine, ci sono cinque persone alla guida di due fuoristrada, un'auto sportiva e due moto. Venne prodotta una sola stagione di 22 episodi.\nTrama.\nTra le vicende degne di nota che avvengono in questa serie televisiva, vi \u00e8 il combattimento tra i cinque membri del team da una parte e da KRO dall'altra. KRO (acronimo di \"Knight Reformulation One\") \u00e8 una Ferrari F355 nera che nelle intenzioni della Fondazione Knight avrebbe dovuto essere l'erede di KITT (in grado quindi di fare cose incredibili grazie alla tecnologia e dotata inoltre di un'elevatissima intelligenza artificiale), ma che ben presto si dimostra essere molto pi\u00f9 simile a KARR, e quindi molto pericolosa. A guidare KRO era stato scelto un ex-militare, Martin Jantzen, che avrebbe dovuto essere il nuovo Michael Knight. Martin si rivela per\u00f2 essere uno psicopatico, riuscendo a creare un legame viscerale con KRO. L'accoppiata Martin-KRO diventa quindi un'enorme minaccia per tutti, che tuttavia i membri del team con i loro veicoli riusciranno ad annientare."}
{"id": "235931", "revid": "2220269", "url": "https://it.wikipedia.org/wiki?curid=235931", "title": "Disfonia", "text": "La disfonia \u00e8 uno dei disturbi della voce che va dalla raucedine fino all'afonia. In pratica con il termine disfonia si intende la difficolt\u00e0 nel produrre una voce \"fisiologica\" indotta da cause che possono essere organiche o funzionali.\nCause.\nLa disfonia pu\u00f2 essere sintomo di malattie:\nProprio per questa variet\u00e0 di cause scatenanti, \u00e8 consigliabile arrivare alla diagnosi grazie ad una accurata laringoscopia indiretta.\nTrattamento.\nLa terapia \u00e8 strettamente correlata alla causa della malattia e pu\u00f2 essere medica, chirurgica, riabilitativa logopedica spesso eseguita con la terapia a vibrazione locale o una combinazione di questi interventi."}
{"id": "235934", "revid": "311148", "url": "https://it.wikipedia.org/wiki?curid=235934", "title": "Censimento", "text": "Nell'accezione comune un censimento indica acquisire informazioni sul numero di abitanti e su diverse caratteristiche della popolazione (come, ad esempio, il numero di persone per nucleo familiare ed eventuali beni posseduti da ciascuna di esse).\nStoria.\nIl termine viene dal latino \"censere\" e significa valutare.\nLe prime informazioni riguardo a indagini sulla popolazione risalgono addirittura al 3800 a.C. dove i Sumeri affrontavano vere e proprie indagini per misurare la quantit\u00e0 di uomini e beni di cui si poteva disporre. Le informazioni acquisite erano utili soprattutto in caso di guerra o di carestie.\nSi sa di censimenti compiuti dalle civilt\u00e0 mesopotamiche, dagli Egizi, cos\u00ec come dai Greci, dai Cinesi e dal popolo ebraico.\nNella Bibbia si fa riferimento al censimento effettuato da Mos\u00e8 nel Sinai:\"il Signore parl\u00f2 a Mos\u00e8, (\u2026), e disse: \u2039\u2039 Fate il censimento di tutta la comunit\u00e0 degli Israeliti, secondo le loro famiglie, secondo il casato dei loro padri, contando i nomi di tutti i maschi, testa per testa, dall'et\u00e0 di venti anni in su, quanti in Israele possono andare in guerra(\u2026)\u203a\u203a.\".\nAltri censimenti citati nell'Antico Testamento sono quello svolto mentre gli ebrei erano accampati nelle pianure di Moab (Numeri 26), quello condotto da re Davide (in 2 Samuele 24,1 e Cronache 21,1) e quello di suo figlio Salomone per censire gli stranieri in Israele (2 Cronache 2:17)\nAntica Roma.\nNell'antica Roma i censimenti venivano effettuati gi\u00e0 dalla fine del VI secolo a.C. e servivano anche per valutare la classe sociale di appartenenza, il ruolo nell'organizzazione militare o politica e ovviamente la quantit\u00e0 di tasse dovute.\nDionigi riporta come durante il consolato di Aulo Verginio Tricosto Rutilo e Spurio Servilio Prisco (476 a.C.) a Roma si contassero oltre 111.000 cittadini, cui si dovevano aggiungere donne, bambini, schiavi, liberti, che dovevano essere almeno tre volte il numero dei cittadini, per un totale di oltre 440.000 abitanti.\nDurante il 465 a.C. a Roma il censimento cont\u00f2 104.714 romani.\nTito Livio racconta come, nel 459 a.C. (in effetti fa riferimento al consolato di Quinto Fabio Vibulano e Lucio Cornelio Maluginense Uritino), si sia concluso il decimo censimento ab Urbe condita, dal quale risultarono 117.319 cittadini romani.\nNel 443 a.C. il Senato romano istitu\u00ec la magistratura del censore, a cui fu affidato il compito di tenere i censimenti della popolazione, e di tenere i relativi registri, perch\u00e9 era ormai evidente che i consoli, a cui era originariamente affidato questo compito, non riuscivano pi\u00f9 ad attendervi.\nCon l'espansione e in seguito l'avvento dell'impero i censimenti vennero estesi anche alle province conquistate, per conoscere meglio le risorse umane ed economiche di cui si era entrati in possesso. Ges\u00f9 nacque proprio durante uno di questi censimenti ordinati dall'imperatore Augusto tra il 28 a.C. e il 14 d.C.\nEt\u00e0 moderna.\nIn tempi pi\u00f9 recenti rilevazioni demografiche pi\u00f9 precise e sistematiche si tenevano in citt\u00e0 come Venezia, Napoli, Firenze e Siena nel XV e XVI secolo. Si tratta pi\u00f9 che altro di rilevazioni catastali (la prima a Firenze, nel 1427), legate a determinare la quantit\u00e0 di imposte da versare, in base alle proprie condizioni patrimoniali.\nI primi censimenti moderni, che tengono conto di tutti gli abitanti in uno stesso momento e per tutto il paese, si hanno in Svezia nel 1749 e negli Stati Uniti dal 1790. Il ritmo periodico viene introdotto solo in et\u00e0 contemporanea: i pi\u00f9 regolari sono gli Stati Uniti, che eseguono censimenti ogni dieci anni, termine temporale adottato poi in quasi tutti i paesi. Anche il giorno scelto per il censimento \u00e8 importante: se in passato non si dava peso a questo elemento, oggi si evitano quelle stagioni in cui la mobilit\u00e0 \u00e8 elevata.\nCensimento in Italia.\nIn Italia il primo censimento ufficiale (conosciuto come censimento generale della popolazione e delle abitazioni) risale solo al 1861, cio\u00e8 subito dopo l'Unit\u00e0 d'Italia.\nDa quel momento le tornate censuarie si sono susseguite ogni dieci anni con le eccezioni del 1891, per le difficolt\u00e0 finanziarie in cui versava il Paese, e del 1941, a causa della guerra. Un'altra eccezione \u00e8 il censimento del 1936, svolto a soli cinque anni dal precedente a seguito di una riforma legislativa del 1930 che ne aveva modificato la periodicit\u00e0, subito dopo riportata a cadenza decennale e rimasta invariata fino a oggi (ultima rilevazione: 9 ottobre 2011).\nA partire dalla sua fondazione, nel 1926, a occuparsi dei censimenti \u00e8 l'Istituto nazionale di statistica (Istat). Dal 2018 il censimento ha cadenza annuale ed \u00e8 su base campionaria, come indicato nella lettera dell\u2019Istat spedita appunto al campione di cittadini scelti.\nCensimento della popolazione in Svizzera.\nVengono effettuati anche altri censimenti relativi ad ambiti particolari:\nCensimento in Germania.\nUn censimento nazionale (in tedesco: \"Volksz\u00e4hlung\") veniva svolto nell'Impero tedesco ogni cinque anni a partire dal 1875 fino al 1910. Dopo le guerre mondiali, si sono tenuti solo pochi censimenti completi della popolazione in Germania, l'ultimo dei quali nel 1987. Il censimento pi\u00f9 recente, sebbene non un censimento nazionale, era il censimento dell'Unione Europea del 2011.\nCarenza dei censimenti in alcuni paesi.\nMolti paesi del mondo non hanno ancora censimenti o li hanno di tipo elementare; in molti casi i registri non esistono o sono in cattivo stato di organizzazione. In alcuni paesi la registrazione \u00e8 obbligatoria solo per le nascite e per le morti (non esistono, per esempio, statistiche sui matrimoni); altrove \u00e8 obbligatoria solo per una parte della popolazione. \nLa disponibilit\u00e0 di statistiche \u00e8 particolarmente scarsa in Africa, in Asia e in parte dell'America latina."}
{"id": "235936", "revid": "30610", "url": "https://it.wikipedia.org/wiki?curid=235936", "title": "Glenn Frey", "text": "Era noto soprattutto per essere stato uno dei membri fondatori del gruppo musicale country rock degli Eagles. Durante gli anni settanta era il polistrumentista della band, cos\u00ec come una delle voci principali assieme a Don Henley. Prest\u00f2 infatti la sua voce per celebri singoli come \"Take It Easy\", \"Peaceful Easy Feeling\", \"Tequila Sunrise\", \"Already Gone\", \"Lyin' Eyes\", \"New Kid in Town\" e \"Heartache Tonight\". Dopo la separazione iniziale degli Eagles nel 1980, Frey inizi\u00f2 una carriera solista di successo e nel 1982 pubblic\u00f2 il suo primo album, \"No Fun Aloud\".\nCome membro degli Eagles vinse sei Grammy Awards e cinque American Music Awards. Essi furono inclusi nella Rock and Roll Hall of Fame nel 1998, al primo anno di candidatura. Come solista e membro del gruppo, Frey pubblic\u00f2 24 singoli che raggiunsero la \"Top 40\" della classifica \"Billboard Hot 100\".\nParallelamente a quella di musicista, intraprese anche la carriera di attore, facendo da comparsa in celebri serie televisive quali \"Miami Vice\" e \"Nash Bridges\".\nBiografia.\nFrey pass\u00f2 gran parte della sua giovent\u00f9 a Royal Oak, nel Michigan, per poi trasferirsi a Detroit. Fra le sue prime esperienze professionali nella scena musicale di questa citt\u00e0 si pu\u00f2 citare un'apparizione come chitarrista e seconda voce in \"Ramblin' Gamblin' Man\" di Bob Seger (1968). La collaborazione fra Frey e Seger sarebbe ripresa pi\u00f9 volte nel corso degli anni.\nTrasferitosi a Los Angeles, nel 1969 Frey form\u00f2 un duo con J.D. Souther. Nello stesso periodo conobbe Jackson Browne, un altro artista con il quale Frey avrebbe collaborato anche in seguito.\nNel 1971 suon\u00f2 con Linda Ronstadt, e divenne poi membro fondatore degli Eagles (come chitarrista e tastierista). Frey \u00e8 autore (da solo o con Don Henley) di molti dei brani pi\u00f9 celebri del gruppo, come \"Tequila Sunrise\", \"New Kid in Town\", \"Hotel California\" e \"Desperado\".\nDopo lo scioglimento degli Eagles, negli anni ottanta Frey intraprese la carriera da solista con un buon successo. Fu autore della canzone \"The Heat Is On\", colonna sonora di \"Un piedipiatti a Beverly Hills\" e dei brani \"Smuggler's Blues\" e \"You Belong to the City\", inseriti nel telefilm \"Miami Vice\", al quale peraltro il musicista partecip\u00f2 in qualit\u00e0 di guest star nell'episodio \"Contrabbando\" della prima stagione (il cui titolo originale era proprio \"Smuggler's Blues\").\nCome attore, ebbe una parte anche nel film \"Jerry Maguire\" con Tom Cruise.\nA partire dall'anno 1994 si impegn\u00f2 in numerosi progetti di riunificazione degli Eagles.\nMor\u00ec a New York il 18 gennaio 2016 per complicanze dell'artrite reumatoide, di cui soffriva da tempo, all'et\u00e0 di 67 anni. Lasci\u00f2 la moglie, sposata in seconde nozze, e tre figli (una femmina, Taylor, e due maschi, Deacon e Otis).\nDue mesi dopo la sua scomparsa, il 10 marzo 2016, Don Henley comunic\u00f2 in un'intervista radio lo scioglimento ufficiale della storica band californiana Eagles, annullando cos\u00ec tutte le date in programma per il 2016."}
{"id": "235937", "revid": "767487", "url": "https://it.wikipedia.org/wiki?curid=235937", "title": "Bernie Leadon", "text": "Biografia.\n\u00c8 noto principalmente come chitarrista della formazione originaria degli Eagles. Strumentista versatile, oltre alla chitarra ha suonato anche il banjo e il mandolino.\nAlla fine degli anni sessanta Leadon entr\u00f2 nella band The Continentals in sostituzione di Stephen Stills, che aveva lasciato il gruppo. Con il cambio di formazione la band cambi\u00f2 anche nome in Maundy Quintet. Il complesso ebbe vita breve, e allo scioglimento i suoi componenti presero strade diverse.\nLeadon and\u00f2 a costituire gli Eagles nel 1971 assieme a Glenn Frey, Don Henley e Randy Meisner. Don Felder, un altro membro dei Maudy Quintet, si un\u00ec inizialmente ai Flow, per poi raggiungere Leadon agli Eagles nel 1974.\nNel 1975, dopo l'uscita dell'album \"One of These Nights\", Leadon abbandon\u00f2 gli Eagles. Fu sostituito da Joe Walsh.\nIn seguito ha lavorato con varie band country e bluegrass, tra cui la Nitty Gritty Dirt Band, The Bernie Leadon-Michael Georgiades Band, Ever Call Ready, Hearts And Flowers, Maxfield Parrish, The Flying Burrito Bros, The Maundy Quintet, Woodstock Mountains Revue. Ha pubblicato inoltre .\nNel 2013 torna a suonare con la sua vecchia band, partecipando con gli Eagles al tour promozionale per il loro documentario storico \"History of the Eagles\"."}
{"id": "235939", "revid": "2194416", "url": "https://it.wikipedia.org/wiki?curid=235939", "title": "Asimmetria informativa", "text": "Lasimmetria informativa \u00e8 una condizione in cui un'informazione non \u00e8 condivisa integralmente fra gli individui facenti parte del processo economico: dunque una parte degli agenti interessati dispone di maggiori informazioni rispetto al resto dei partecipanti e pu\u00f2 trarre un vantaggio da questa configurazione.\nIl concetto viene usato e studiato in economia, dove si suppone la presenza di asimmetrie informative per spiegare i differenti comportamenti dei soggetti economici.\nDescrizione.\nLa presenza di asimmetrie informative spiega per esempio perch\u00e9 i risparmiatori preferiscano ricorrere ai servizi di investimento offerti dalle banche bench\u00e9 siano costosi. Infatti rispetto ai risparmiatori, le banche possiedono informazioni migliori su un maggior numero di possibili investimenti. La minore conoscenza da parte del risparmiatore lo induce a ricorrere a un operatore specializzato nella raccolta e nell'elaborazione delle informazioni circa i possibili modi di investire il denaro. L'asimmetria informativa si presenta generalmente nei casi di:\nGli azionisti di una societ\u00e0 vogliono assumere il miglior manager sul mercato con il compito di gestire l'azienda e definire i piani in difesa dei loro interessi. Esiste un accesso differenziato alle informazioni: da un lato gli azionisti non sono in grado di valutare le capacit\u00e0 manageriali dell'agente prima della sua assunzione (selezione avversa), dall'altro non hanno un controllo puntuale sulle sue azioni e decisioni (azzardo morale). Se il manager viene pagato a stipendio fisso, il suo interesse \u00e8 quello di minimizzare gli sforzi e, in mancanza di variabili o elementi verificabili su cui fondare un contratto ottimale, cercher\u00e0 di sfruttare il vantaggio informativo per incrementare la sua utilit\u00e0 a scapito di quella degli azionisti. Quindi la selezione avversa \u00e8 un opportunismo pre-contrattuale, mentre l'azzardo morale \u00e8 un opportunismo post-contrattuale.\nIl vantaggio informativo condiziona la definizione delle caratteristiche del contratto ottimale tra il principale (principal), colui che propone il contratto, e l'agente (agent), colui che pu\u00f2 accettare o rifiutare. Da questi due nomi deriva l'espressione \"problemi di agency\" (letteralmente \"problemi di agentivit\u00e0\"), che sono tra i capisaldi del diritto societario. Se le parti avessero interessi comuni, tutte le informazioni rilevanti verrebbero immediatamente scambiate e ogni asimmetria informativa cesserebbe di esistere. Quando una delle parti contrattuali possiede maggiori o migliori informazioni sulla disponibilit\u00e0 a pagare dell'avversario, questa asimmetria si riflette sulla capacit\u00e0 di influenzare a proprio favore il prezzo. \"Potere informativo\" \u00e8 dunque sinonimo di potere contrattuale ed economico.\nSelezione avversa.\nLa \"selezione avversa\" \u00e8 un problema connaturato alla fase pre-contrattuale, e sorge a causa del divario tra le informazioni possedute dall'azienda e quelle possedute dal cliente. Nel caso delle assicurazioni \u00e8 grazie alle informazioni di cui l'assicurazione non dispone che il cliente considera conveniente l'operazione di stipula.\nLe persone che acquistano un'assicurazione per tutelarsi da un determinato evento non rappresentano un campione casuale, ma sono piuttosto un gruppo di individui con informazioni private sulla loro situazione privata. Forti di queste informazioni possono prevedere il proprio futuro con maggiore precisione di quanto pu\u00f2 fare statisticamente l'assicurazione ed \u00e8 dunque probabile che queste persone ricevano un livello di rimborsi/pagamenti pi\u00f9 elevati della media.\nSe ad esempio una compagnia di assicurazioni volesse mettere sul mercato una polizza per coprire i costi medici riguardanti il parto e la maternit\u00e0, \u00e8 facile prevedere che la polizza sar\u00e0 acquistata da una percentuale pi\u00f9 che proporzionale di donne che hanno in progetto l'avere figli nell'immediato futuro. Quindi la pianificazione della maternit\u00e0 rappresenta la caratteristica nascosta, implicita, del compratore di una polizza e questo ha notevole impatto sui costi di assicurazione. Quindi una copertura universale funziona meglio di quella individuale.\nStudiato inizialmente negli anni settanta da George Akerlof per il mercato delle auto usate, il caso di selezione avversa \u00e8 un tipico caso che oggi interessa soprattutto il mercato assicurativo. In questo settore i ricavi sono corrisposti anticipatamente al verificarsi dell'evento e l'ignoranza dell'effettivo manifestarsi dell'evento determina incertezza nella quantificazione del prezzo da attuare. Il prezzo attuariale deve corrispondere al costo medio atteso dell'evento dannoso, ma non essendo questo prevedibile in maniera certa, poich\u00e9 il grado di rischiosit\u00e0 dell'assicurato \u00e8 noto solo a quest'ultimo, il risultato sar\u00e0 a una situazione di inefficienza. \nInfatti l'assicuratore \u00e8 costretto a fissare il premio sulla base di una probabilit\u00e0 media del verificarsi dell'evento. Da un lato questo premio sar\u00e0 troppo alto per individui con un basso grado di rischiosit\u00e0 che decideranno quindi di non assicurarsi. Dall'altro lato questo sar\u00e0 vantaggioso per coloro che presentano alti profili di rischiosit\u00e0 che quindi saranno gli unici a sottoscrivere il contratto assicurativo. Tutto ci\u00f2 condurr\u00e0 a un aumento del verificarsi degli eventi dannosi e a un conseguente innalzamento dei livelli di premi assicurativi, con un ciclo negativo che conduce rapidamente al fallimento del mercato.\nIn termini analitici la situazione pu\u00f2 essere riassunta in questo modo: si supponga che esistano due segmenti di popolazione A e B percepenti entrambi un reddito \"R\". La popolazione A, il 40% del totale, ha il 60% di probabilit\u00e0 di ammalarsi mentre la popolazione B, corrispondente al restante 60%, ha il 40% di probabilit\u00e0 di contrarre una malattia. In caso di malattia, si viene a contrarre un danno in termini economici pari a d, tale che il reddito effettivo da malati sar\u00e0 \"R\" \u2212 \"d\".\nSi supponga che l'assicurazione proponga una polizza che consente alla popolazione A e B di proteggersi completamente dal rischio di contrarre una malattia, garantendo in tal caso un risarcimento pari a \"S\" = \"d\"; supponiamo che il premio di assicurazione sia pari a una percentuale \"p\" del risarcimento, in modo tale che esso coincida con \"p\" \u00d7 \"S\".\nPer la compagnia di assicurazione risulta quindi fondamentale determinare questa percentuale p. In caso di perfetta informazione, ossia l'assicurazione sa distinguere quali sono gli individui appartenenti ad A e a B, l'assicurazione fa coincidere p con la probabilit\u00e0 di ammalarsi di ciascun segmento di popolazione. Per A quindi il premio sar\u00e0 0,6 \u00d7 \"S\", mentre per B sar\u00e0 0,4 \u00d7 \"S\"; questa soluzione soddisfa i bisogni di tutti, poich\u00e9 il premio richiesto \u00e8 proporzionale alla possibilit\u00e0 di ammalarsi, quindi sia A sia B si assicureranno.\nSi consideri il caso di asimmetria informativa: in questo caso l'assicurazione conosce solo la distribuzione percentuale di A e di B, ma non \u00e8 in grado di capire a quale segmento appartenga un singolo assicurato; sar\u00e0 costretta quindi a trovare una percentuale p che possa applicare a tutti senza incorrere in perdite; questa percentuale \u00e8 la somma dei p dei singoli segmenti ponderati per l'incidenza in termini di popolazione, ossia 0,6 \u00d7 0,4 + 0,4 \u00d7 0,6 = 0,48. In questo caso 0,48 \u00e8 maggiore della probabilit\u00e0 degli appartenenti a B di ammalarsi (0,4); quindi il segmento B trover\u00e0 troppo iniquo assicurarsi e preferir\u00e0 correre il rischio della riduzione del proprio stipendio causa malattia; si assicureranno quindi solo gli appartenenti ad A che inizialmente conseguiranno un vantaggio economico perch\u00e9 \"p\" = 0,48 \u00e8 minore di \"p\" = 0,6 che avrebbero avuto in caso di perfetta informazione; tuttavia l'assicurazione si trover\u00e0 ben presto con delle perdite poich\u00e9 gli appartenenti ad A si ammalano pi\u00f9 frequentemente della media stimata in precedenza (60% dei casi, e non il 48%): il premio \"p\" aumenter\u00e0 fino ad arrivare a 0,6, scoraggiando ancora di pi\u00f9 gli appartenenti a B ad assicurarsi e creando un effetto perverso in cui il prodotto (assicurato) \"cattivo\" scaccia quello \"buono\".\nSegnalazione e selezione.\nA volte l'informazione privata responsabile della selezione avversa pu\u00f2 essere acquisita sia attraverso esami attitudinali e sulla preparazione, sia tramite l'invio del curriculum vitae. Comunque vi sono costi o limitazioni che riducono il loro utilizzo mantenendo la relazione contrattuale soggetta ad asimmetrie informative. Nelle situazioni di opportunismo pre-contrattuale, gli individui potrebbero avvantaggiarsi rivelando le loro informazioni private e certamente anche le altre parti ne trarrebbero beneficio. Le difficolt\u00e0 consistono nel fatto che non esiste un metodo efficace in grado di rivelare informazioni credibili se non attraverso il tentativo delle parti non informate di ricercare le informazioni attraverso l'analisi delle dichiarazioni verificabili. La segnalazione \u00e8 la strategia intrapresa dalla parte privatamente informata mentre la selezione viene intrapresa dalla sua controparte.\nAzzardo morale.\nL\"azzardo morale\" \u00e8 una forma di opportunismo post-contrattuale che si verifica durante il rapporto assicurativo. Il consumatore, avendo stipulato un contratto che lo tutela e lo risarcisce in caso di accadimento dell'evento negativo, \u00e8 portato a non usare pi\u00f9 strumenti e accortezze cautelari che lo prevengano dall'evento. Il fatto di essere assicurato induce l'individuo a ridurre l'attivit\u00e0 di prevenzione o parallelamente a sovrautilizzare la disponibilit\u00e0 di risorse a lui dovute pi\u00f9 di quanto non necessiti. \nLe precauzioni non sono osservabili e verificabili, pertanto \u00e8 impossibile farne oggetto di un accordo effettivamente vincolante: infatti il contratto potrebbe imporre il mantenimento di un certo comportamento, ma la compagnia di assicurazione non \u00e8 in grado di verificarne il rispetto. L'azzardo morale si presenta anche nella vita di tutti i giorni: se il guidatore \u00e8 responsabile per tutti i danni, \u00e8 probabile che guider\u00e0 una macchina noleggiata pi\u00f9 prudentemente che nel caso fosse coperta da assicurazione."}
{"id": "235940", "revid": "767487", "url": "https://it.wikipedia.org/wiki?curid=235940", "title": "115 Thyra", "text": "115 Thyra \u00e8 un piccolo e brillante asteroide della Fascia principale.\nThyra fu scoperto il 6 agosto 1871 da James Craig Watson al Detroit Observatory dell'universit\u00e0 del Michigan (USA) ad Ann Arbor. Fu battezzato cos\u00ec in onore della regina Thyra, moglie di Gorm il Vecchio, sovrani di Danimarca."}
{"id": "235945", "revid": "16066", "url": "https://it.wikipedia.org/wiki?curid=235945", "title": "Glosse", "text": ""}
{"id": "235946", "revid": "118195170", "url": "https://it.wikipedia.org/wiki?curid=235946", "title": "Legge di annullamento del prodotto", "text": "In algebra elementare la legge di annullamento del prodotto afferma che \"se due numeri reali danno prodotto zero allora almeno uno dei due fattori \u00e8 zero\". In formula:\nSi pu\u00f2 generalizzare questo concetto in algebra astratta, nella teoria degli anelli, con enunciato pressoch\u00e9 uguale, ove con zero si intender\u00e0 lo zero dell'anello. Un anello per cui valga tale legge prende il nome di dominio di integrit\u00e0.\n\u00c8 possibile dimostrare che la legge di annullamento del prodotto \u00e8 sicuramente verificata sui corpi, in virt\u00f9 dell'esistenza dell'elemento inverso rispetto al prodotto per ogni elemento diverso da 0.\nDimostrazione.\nSi assuma per assurdo che esista una coppia di elementi formula_2 appartenenti a un corpo formula_3 entrambi non nulli, tali che formula_4.\nMoltiplicando a sinistra entrambi i membri per l'elemento inverso di formula_5 e applicando le propriet\u00e0 dei corpi si ottiene:\nPoich\u00e9 in un corpo \ninfatti\nquindi, per la legge di legge di cancellazione, si ha\nformula_9\ne quindi\nche contraddice l'ipotesi che entrambi gli elementi fossero non nulli."}
{"id": "235949", "revid": "767487", "url": "https://it.wikipedia.org/wiki?curid=235949", "title": "Carnegie Foundation for the Advancement of Teaching", "text": "La Carnegie Foundation for the Advancement of Teaching \u00e8 stata fondata dal filantropo Andrew Carnegie nel 1905 e approvata dal Congresso degli Stati Uniti nel 1906. La fondazione \u00e8 un ente indipendente dalla politica che ha come scopo quello di collaborare con insegnanti, ricercatori, politici e organizzazioni attive nell'educazione per analizzare e sviluppare nuovi metodi che portino cambiamenti positivi nell'ambito educativo."}
{"id": "235951", "revid": "108374783", "url": "https://it.wikipedia.org/wiki?curid=235951", "title": "Disuguaglianza di Markov", "text": "In teoria della probabilit\u00e0 e statistica, la disuguaglianza di Markov afferma che, per una variabile casuale formula_1 non negativa il cui valore atteso esiste:\nQuesta disuguaglianza permette di stabilire un limite superiore al valore di probabilit\u00e0 dalla sola conoscenza del valore atteso formula_3 a condizione che la variabile casuale sia definita non negativa. \nLa disuguaglianza di Markov \u00e8 anche utilizzata nella dimostrazione della disuguaglianza di \u010ceby\u0161\u00ebv.\nDimostrazione.\nSi definiscano le variabili casuali formula_4 ed formula_5 come segue:\ncon formula_7 spazio campionario e\ncon formula_9 Chiaramente per ogni formula_10 non nullo, vale la seguente disuguaglianza larga formula_11 \nSupponiamo inoltre che per la variabile aleatoria formula_1 esiste formula_13 allora:\nIl valore atteso \u00e8 definito come somma di tutti i valori che la variabile aleatoria pu\u00f2 assumere moltiplicati per la probabilit\u00e0 che tale variabile assuma effettivamente tali valori: nel nostro caso\nMa ancora, la probabilit\u00e0 che formula_5 sia uguale a 1 \u00e8 proprio la probabilit\u00e0 che formula_4 sia maggiore o uguale ad formula_10\nIl valore atteso mantiene la disuguaglianza degli argomenti poich\u00e9 si tratta di una funzione non decrescente, in vista del fatto che gli argomenti sono variabili non negative. Basti pensare alla definizione di valore atteso, nel caso discreto e quello continuo, la quale genera serie a termini positivi in un caso, e integrali di funzioni positive nell'altro.\nPer la linearit\u00e0 del valore atteso. Quindi si conclude che\nDisuguaglianza di \u010ceby\u0161\u00ebv.\nPartendo dall'appena dimostrata disuguaglianza possiamo ottenere, come corollario, il seguente enunciato:\nformula_22\ncon parametro formula_23 positivo. Per farlo definiamo una variabile aleatoria formula_24 e associamo ad essa la variabile aleatoria formula_25\nCos\u00ec definita formula_26 \u00e8 una variabile aleatoria non negativa, pertanto applichiamo ad essa la disuguaglianza di Markov, ottenendo\na destra otteniamo la definizione di varianza formula_28\ne sapendo che in generale formula_29 vale quanto segue formula_30 \notteniamo quanto si voleva dimostrare, cio\u00e8\nche pu\u00f2 anche essere riscritta ponendo il parametro formula_32\npossiamo inoltre semplificare la scrittura usando, anzich\u00e9 la varianza, lo strumento statistico della deviazione standard, definito proprio come sua radice.\nLegge debole dei grandi numeri.\nLa disuguaglianza di \u010ceby\u0161\u00ebv, viene inoltre utilizzata nella famosa legge dei grandi numeri, di cui qui verr\u00e0 dimostrata il suo enunciato cosiddetto \"debole\". L'enunciato \u00e8 il seguente:\nConsideriamo una popolazione di formula_35 elementi di variabili aleatorie indipendenti tutte di valore atteso formula_36 e varianza formula_37.\nE definendo lo stimatore del valor medio formula_41 si ha\nIl che vuol dire che aumentando la grandezza della popolazione in nostro possesso, lo stimatore del valor medio va sempre di pi\u00f9 a coincidere con il valore atteso.\nDimostrazione.\nApplichiamo la disuguaglianza di \u010ceby\u0161\u00ebv allo stimatore del valor medio:\nper ogni formula_44 Per le propriet\u00e0 di linearit\u00e0 del valore atteso abbiamo che in generale la media aritmetica di variabili aleatorie di diverso valore atteso corrisponde a uno stimatore di valore atteso pari alla media aritmetica dei singoli valori attesi. Nel nostro caso tutte le formula_45 hanno lo stesso valore atteso formula_36, pertanto\nPoich\u00e9 le formula_45 sono indipendenti tra di loro vale quanto segue formula_49 tale che formula_50\nNel nostro caso quindi abbiamo che\nQuindi riscriviamo la nostra relazione alla luce di quanto detto\nIl primo termine pu\u00f2 essere riscritto mediante il complementare dell'evento di cui stiamo calcolando la probabilit\u00e0\nMa comunque la probabilit\u00e0 di qualunque evento \u00e8 al pi\u00f9 1:\nPertanto se portiamo al limite tale espressione otteniamo quanto stavamo cercando per il teorema del confronto:\nIl che vuol dire che \u00e8 certo l'evento preso in considerazione, ovvero che definitivamente la distanza tra formula_57 e formula_36 \u00e8 maggiorata da formula_59 arbitrario positivo\nIl che significa in conclusione, per definizione di limite, che"}
{"id": "235952", "revid": "14365", "url": "https://it.wikipedia.org/wiki?curid=235952", "title": "Diseguaglianza di Markov", "text": ""}
{"id": "235954", "revid": "287204", "url": "https://it.wikipedia.org/wiki?curid=235954", "title": "Registrum Gregorii", "text": "Il Registrum Gregorii, oggi conservato nel Mus\u00e9e Cond\u00e9 a Chantilly e nella \"Stadtbibliothek\" di Treviri, \u00e8 un codice che raccoglie le lettere di papa Gregorio I. Il documento fu commissionato dall'arcivescovo Egberto di Treviri all'italiano e anonimo Maestro del Registrum Gregorii, probabilmente dopo la morte di Ottone II nel 983. In particolare vennero eseguite solo due grandi miniature a piena pagina, \"Ottone II in trono attorniato dalle Province dell'Impero\" (oggi a Chantilly) e \"San Gregorio Magno ispirato dalla colomba che detta allo scriba\" (oggi a Treviri). L'artista che esegu\u00ec le miniature doveva essere molto colto, a conoscenza del greco e con un bagaglio figurativo molto ampio.\nNella prima miniatura, l'imperatore, definito dall'iscrizione \u00abOtto Imperator August[us]\u00bb, siede su un trono posto davanti a un ciborio con sullo sfondo un telo verde, il sovrano indossa un'alba di colore rosa con ricchi ornamenti d'oro e la clamide imperiale color porpora e ricamata in oro. Nella mano destra tiene lo scettro mentre con la sinistra regge la sfera con la croce. Attorno sono quattro personaggi femminili coronati che indossano vesti antiche e reggono sfere pi\u00f9 piccole e sono identificate dalle iscrizioni come: la Francia, la Germania, l'Italia e l'Alemannia. Qui la solenne frontalit\u00e0 dell'imperatore \u00e8 movimentata dall'architettura di sfondo che, intuitivamente, crea un gioco di pieni e vuoti con un pacato equilibrio classicheggiante.\nNella seconda scena si vede papa Gregorio I sulla destra, assorto sulla cattedra, con la colomba divina sulla spalla, mentre una tenda lo separa dallo scriba intento a ricopiare sotto dettatura. Anche qui le figure sono incorniciate da un'architettura, con naturalezza e misura.\nIn entrambe le scene le figure possiedono una fisicit\u00e0 realistica, ed i colori sono scelti in maniera da amalgamarsi gradevolmente (nella prima prevalgono i toni rossi, nella seconda quelli blu), con un ampio ricorso alle lumeggiature per evidenziare i volumi.\nIl resto delle pagine si trova a Treviri (una doppia pagina e 37 pagine di lettere)."}
{"id": "235956", "revid": "287204", "url": "https://it.wikipedia.org/wiki?curid=235956", "title": "Stimatore efficiente", "text": ""}
{"id": "235960", "revid": "1833487", "url": "https://it.wikipedia.org/wiki?curid=235960", "title": "Emblema", "text": "Emblema viene dal greco (\u00e9mblema), composto delle parole (en) e (ballo), che significa \"ci\u00f2 che \u00e8 messo dentro\".\nSignificato.\nPer i Latini significava mosaico o figura ornata in rilievo, mentre nell'accezione usata nei nostri giorni si tratta di un simbolo, spesso composto da un'immagine e da un motto, ma non necessariamente da entrambi.\nUno stemma gentilizio pu\u00f2 essere un emblema, cos\u00ec come il marchio di fabbrica di un'impresa commerciale o il simbolo di uno Stato (ad esempio l'emblema della Repubblica Italiana).\nA un livello pi\u00f9 astratto un emblema \u00e8 un'entit\u00e0 in cui \u00e8 fortemente presente una caratteristica, al punto che tale entit\u00e0 \u00e8 in grado di definirla e quindi in grado di evocare in chi lo osserva un'idea o un'emozione non necessariamente esplicita.\nLa differenza tra stemma e emblema \u00e8 principalmente l'assenza di uno scudo nel secondo.\nEmblematica.\nL'emblematica fu un genere letterario le cui origini possono essere rintracciate gi\u00e0 nel medioevo, ma che una sua particolare fortuna, per circa due secoli, soprattutto a partire dal Rinascimento. Si trattava di raccolte di allegorie illustrate da versi latini. Artefice di questa fortuna fu Andrea Alciati, con i suoi \"Emblemata\", pubblicati ad Augusta nel 1531 e oggetto di centinaia di edizioni e volgarizzamenti in varie lingue europee. Altro esponente del genere letterario fu Pierre Coustau (alias \"Petrus Costalius\", floruit 1555), con i suoi \"Pegma, cum narrationibus philosophicis\", opera pubblicata a Lione nel 1555, per i tipi di Mac\u00e8 Bonhomme, frutto dell'idea innovativa di accompagnare ciascuna allegoria con commenti filosofici compiuti e autosufficienti, in una maniera che pu\u00f2 essere accostata alla forma dei \"Saggi\" di Michel de Montaigne."}
{"id": "235962", "revid": "767487", "url": "https://it.wikipedia.org/wiki?curid=235962", "title": "Witch (gruppo musicale statunitense)", "text": "I Witch sono un gruppo musicale stoner rock statunitense i cui membri sono originari di Vermont e Massachusetts.\nStoria del gruppo.\nI Witch sono stati formati nel 2005 da J Mascis (chitarrista dei Dinosaur Jr) e dal suo amico di lunga data Dave Sweetapple. Nonostante Mascis sia principalmente un chitarrista, nei Witch suona il suo primo strumento, la batteria. Per completare la formazione, Mascis e Sweetapple hanno reclutato il cantante e chitarrista Kyle Thomas, noto come King Tuff e gi\u00e0 membro della band avant-folk Feathers (da non confondersi con l'omonimo cantante di Exhorder, Alabama Thunderpussy e Trouble).\nIl primo album omonimo \u00e8 stato pubblicato il 7 marzo 2006 dalla Tee Pee Records. Nello stesso anno hanno inoltre partecipato con una cover del brano \"Rip Van Winkle\" alla compilation \"Invaders\" pubblicata dalla Kemado Records.\nIl 18 marzo 2008 \u00e8 uscito il secondo album \"Paralyzed\", sempre per Tee Pee Records.\nStile.\nIl suono dei Witch mostra influenze molto evidenti da parte dei Black Sabbath. Nel secondo album si pu\u00f2 notare l'influenza dei Black Flag.\nI vari membri della band hanno citato diverse ispirazioni, tra cui The Wipers, Dead Meadow e Black Sabbath."}
{"id": "235967", "revid": "125550603", "url": "https://it.wikipedia.org/wiki?curid=235967", "title": "W.I.T.C.H.", "text": "W.I.T.C.H. \u00e8 un fumetto italiano ideato da Elisabetta Gnone, Alessandro Barbucci e Barbara Canepa nel 2001 e prodotto da Disney Italia, presto diventato un successo su scala planetaria, portando alla creazione di numerosi progetti correlati: una serie animata omonima francese nel 2004, un manga, un videogioco, una serie di romanzi, manuali e merchandising vario. Il fumetto ha chiuso a ottobre 2012 con l'albo numero 139.\n\"Witch\" significa \"strega\" in inglese, ma le W.I.T.C.H. non lo sono, infatti il titolo nasce dalle iniziali dei nomi delle protagoniste femminili, cinque adolescenti umane di 13-14 anni, dotate di poteri magici.\nStoria.\n\"W.I.T.C.H.\", uno dei primi fumetti italiani Disney per ragazze, nacque nel 1999 da un'idea di Elisabetta Gnone, che decise di creare un fumetto con protagoniste cinque ragazze aventi il controllo di un elemento della natura, che lottavano contro il male. Alessandro Barbucci cre\u00f2 il character design insieme a Barbara Canepa, che si occup\u00f2 del colore. Francesco Artibani si un\u00ec poi al progetto come sceneggiatore, e in seguito al suo arrivo venne rimossa dalla stesura provvisoria Paperina, che affiancava le W.I.T.C.H. nelle loro avventure. Il progetto fu strutturato con la collaborazione del gruppo di esperti di manga Kappa boys https://www.ubcfumetti.com/wtc/streghe.htm Andrea Baricordi, Massimiliano De Giovanni, Andrea Pietroni e Barbara Rossi. https://www.animeclick.it/news/23538-ventanni-con-i-kappa-boys-tanti-auguri\nIl fumetto usc\u00ec per la prima volta nel 2001 ed erano inizialmente previsti solo dodici albi (ridotti a nove con il proseguire della stesura), ma la situazione cambi\u00f2 quando arrivarono i risultati delle vendite: \"W.I.T.C.H.\" aveva infatti ottenuto un grande successo, raggiungendo le 200.000 copie vendute mensilmente dopo soli 15 albi, e venendo letto sia dal pubblico femminile, per il quale era prevalentemente destinato, sia da quello maschile. Al 2004, era stato distribuito in pi\u00f9 di 70 Paesi nel mondo, vendendo pi\u00f9 di 20 milioni di copie ogni anno, di cui 11,6 nella sola Europa. Nel dettaglio: nel 2002, in Italia vendette pi\u00f9 250.000 copie al mese e oltre 3.000.000 di copie all'anno; in Germania e in Francia oltre 140.000 al mese e quasi un milione e mezzo all'anno; in Spagna 150.000 copie al mese. In quattro anni divenne il quarto periodico nel mondo per numero di edizioni, dopo \"Cosmopolitan\", \"Selezione dal Reader's Digest\" ed \"Elle\". A partire dal 2008, il fumetto sub\u00ec per\u00f2 un progressivo calo delle vendite, che si dimezzarono entro il 2011.\nIn tutto il mondo, il marchio \"W.I.T.C.H.\" si afferm\u00f2 nel campo del merchandising e della cancelleria. Si arriv\u00f2 poi alla creazione di un manga nel 2003, una serie animata nel 2004, un videogioco nel 2005. Nel 2011, il fumetto comp\u00ec dieci anni, considerevole per un periodico; l'anno successivo, a maggio, approd\u00f2 in formato digitale su iBookstore, e a ottobre venne chiuso con l'uscita dell'albo numero 139.\nTrama.\nPrima serie: \"I dodici portali\" (N\u00ba 1-12).\nWill Vandom, Irma Lair, Taranee Cook, Cornelia Hale e Hay Lin Lin, cinque comuni adolescenti che vivono nella citt\u00e0 di Heatherfield, scoprono di avere poteri magici legati alle forze della natura: insieme formano le W.I.T.C.H., Guardiane della Muraglia che separa la Terra e gli altri pianeti dalla zona oscura del Metamondo, avente come capitale Meridian. Grazie al Cuore di Kandrakar, un monile donato a Will da Yan Lin, possono trasformarsi in creature magiche e chiudere i Portali della Muraglia, per impedire ai Metamondesi di arrivare a Heatherfield.\nPhobos, malvagio principe del Metamondo, di cui ha usurpato il trono, desidera che la Muraglia venga abbattuta per poter assorbire l'energia degli altri mondi, avendo ormai prosciugato, con la sua sete di potere, quella del proprio. Per questo motivo, invia il suo sottoposto, Lord Cedric, a Heatherfield, dove vive, ignara della propria identit\u00e0, Elyon, sua sorella minore e legittima erede al trono. Cedric riesce a convincere Elyon che le Guardiane sono malvagie e l'hanno tenuta separata da Phobos per anni: in questo modo la fa avvicinare al fratello, che in realt\u00e0 mira solo ad assorbire gli immensi poteri della ragazza per portare a termine il suo piano. Dopo molte peripezie, le W.I.T.C.H., aiutate dai ribelli guidati da Caleb e da Elyon, che riesce infine a scoprire la verit\u00e0, sconfiggono Phobos, che viene imprigionato con Cedric nella fortezza di Kandrakar. Scongiurato il pericolo rappresentato dal principe, la Muraglia viene abbattuta dall'Oracolo ed Elyon sale al trono di Meridian.\nSeconda serie: \"Il ritorno di Nerissa\" (N\u00ba 13-24).\nDurante la battaglia finale contro Phobos, Caleb \u00e8 stato trasformato in un fiore: Cornelia, innamorata di lui, fa di tutto per riuscire a restituirgli le sue sembianze umane e si allontana dalle altre Guardiane. A causa dei loro continui litigi, i loro poteri si indeboliscono e Luba, custode delle Stille degli elementi, cerca di convincere l'Oracolo che le W.I.T.C.H. non sono adatte al loro compito: per farle cadere in fallo, manomette le Stille in modo che le ragazze, utilizzando la loro magia, creino involontariamente un Cangiante, una creatura che si impossessa di tutti i loro poteri, per poi entrare nel corpo di Cornelia. Quest'ultima, diventata eccezionalmente potente, riesce a ridare vita a Caleb.\nL'unione dei poteri degli elementi in un'unica persona, per\u00f2, fa avverare una profezia: viene cos\u00ec liberata Nerissa, l'ex-leader del precedente gruppo di Guardiane, formato da Yan Lin, Halinor, Kadma e Cassidy. A causa del potere del Cuore di Kandrakar, era diventata malvagia e aveva ucciso Cassidy, a cui l'Oracolo aveva consegnato l'amuleto accorgendosi del cambiamento avvenuto in lei. Grazie a un tranello, Nerissa riesce a prendere il Cuore di Kandrakar a Will, ma lo spirito di Cassidy fa un dono speciale alla ragazza, donandole una copia del Cuore di Kandrakar, la Luce di Cassidy, con il quale le W.I.T.C.H. riescono a sconfiggere l'ex-Guardiana e riconquistare l'amuleto originale. Will, inoltre, scopre che Kadma vive a Fadden Hills, citt\u00e0 dove la ragazza aveva abitato prima di trasferirsi a Heatherfield, e l'ha sempre tenuta d'occhio. La donna paga il padre di Will, Thomas, quando questi arriva in citt\u00e0 e minaccia di chiedere la custodia della figlia se non ricever\u00e0 del denaro.\nTerza serie: \"Il regno di Arkhanta\" (N\u00ba 25-36).\nTaranee, risentita perch\u00e9 l'Oracolo non racconta mai tutta la verit\u00e0 alle Guardiane, decide di lasciare il gruppo e viene sostituita da Orube, una guerriera proveniente dal pianeta Basiliade che non \u00e8 dotata di poteri magici, ma \u00e8 molto abile nel combattimento. Mentre Orube si ambienta a Heatherfield, Cornelia, Taranee e Hay Lin partono per un viaggio-studio in una citt\u00e0 molto distante, Redstone. Le accompagna Ralph Sylla, agente dell'Interpol specializzato in fenomeni paranormali, che si finge un professore e indaga su di loro con il sospetto che abbiano poteri magici: scoperto il segreto delle W.I.T.C.H., l'Interpol rapisce Will per studiarla, senza sospettare che si tratti della sua Goccia Astrale, una copia priva di poteri magici. L'Oracolo interviene e fa dimenticare a tutti la scoperta dei poteri delle ragazze, permettendo loro di concentrarsi sulla missione che nel frattempo hanno ricevuto.\nAri, sovrano di Arkhanta, intende distruggere Kandrakar perch\u00e9 l'Oracolo si \u00e8 rifiutato di guarire suo figlio, Maqi: il bambino vive in un mondo tutto suo, non parla n\u00e9 sorride e nessuna cura medica lo pu\u00f2 aiutare. Ari si era anche rivolto alla banshee Yua, ma nemmeno lei pot\u00e9 aiutarlo, quindi l'uomo la mise in catene, costringendola ad esaudire tutti i suoi desideri. L'Oracolo manda le Guardiane come ambasciatrici per farlo ragionare, ma Ari non sente ragioni e le attacca tramite la banshee. Le W.I.T.C.H. e Orube riescono a liberare la banshee e a guarire Maqi, rendendolo un bambino normale. Taranee riprende il suo posto e Orube decide di rimanere a Heatherfield.\nLe W.I.T.C.H. devono anche vedersela con le Gocce Astrali, che si ribellano chiedendo libert\u00e0 e indipendenza, e scappano dalla citt\u00e0. Ritrovate grazie all'aiuto di Orube, l'Oracolo permette alle Gocce di crearsi una nuova vita con un aspetto diverso, dopo aver sgridato le Guardiane per aver trattato con leggerezza le loro gemelle non magiche.\nQuarta serie: \"Il potere di Endarno\" (N\u00ba 37-49).\nEndarno, uno dei saggi di Kandrakar, riesce a mettere la Congrega contro l'Oracolo e a farlo cacciare dalla Fortezza: l'uomo \u00e8 quindi costretto a tornare al suo pianeta d'origine, Basiliade, e a riprendere il suo vecchio nome di Himerish, che aveva dimenticato, mentre Endarno viene scelto come nuovo Oracolo. Le W.I.T.C.H. scoprono che, in realt\u00e0, Endarno \u00e8 Phobos travestito, e il vero saggio \u00e8 rinchiuso nella Torre delle Nebbie al posto del principe. Phobos si accanisce contro le Guardiane e contro sua sorella Elyon, colpevole di avergli rubato il suo potere. Il piano del principe viene sventato ed egli si getta nell'abisso che circonda Kandrakar pur di non farsi catturare, ma il suo spirito resta vivo nella clessidra del Soffio del Tempo che aveva dato a Cornelia: le W.I.T.C.H. riescono per\u00f2 a distruggerlo e a riportare la pace.\nQuinta serie: \"Il mondo nel libro\" (N\u00ba 50-63).\nCedric, privo di poteri, viene mandato sulla Terra dall'Oracolo per redimersi, ma il mutaforma progetta, piuttosto, di ottenere di nuovo la sua magia e vendicarsi delle W.I.T.C.H. Riprende il controllo della sua libreria e si mette alla ricerca di libri che possano servire allo scopo: trova cos\u00ec il Libro degli Elementi, nel quale \u00e8 imprigionato il malvagio alchimista Jonathan Ludmoore. Questi vuole tornare in libert\u00e0, cos\u00ec risucchia al proprio interno Matt, il ragazzo di Will, per costringere le W.I.T.C.H. ad aprire il libro. Le Guardiane devono trovare le Pietre degli Elementi, affrontando i loro Custodi Eterni per conquistarle. Aperto il libro, le W.I.T.C.H., Cedric ed Orube vengono risucchiati al suo interno: qui attraversano i vari capitoli per arrivare all'ultimo, dove Matt \u00e8 prigioniero. Ludmoore, intanto, vuole rubare il Cuore di Kandrakar, l'ultima Pietra degli Elementi, per ottenere l'agognata libert\u00e0, e incarica Cedric di convincere Will a cedere il monile. Quando la Guardiana sta per rinunciare al Cuore di Kandrakar, Orube la ferma e Ludmoore scaglia una fulmine contro di lei: Cedric protegge la ragazza, di cui \u00e8 innamorato, e viene colpito al suo posto, venendo ucciso. Arrivate all'ultimo capitolo, le W.I.T.C.H. combattono contro Ludmoore e riescono a distruggerlo grazie a uno stratagemma di Matt: cancellare il nome di Ludmoore dal libro in modo che sparisca. Terminata la missione, Orube, distrutta dalla morte di Cedric, torna a Basiliade, mentre Susan, la madre di Will, si sposa con il professor Dean Collins.\nSesta serie: \"Ragorlang\" (N\u00ba 64-74).\nHay Lin \u00e8 tormentata da incubi popolati da un uomo che urla. Durante una cena con Karl e Tecla Ibsen, due vecchi amici della famiglia di Eric, il suo ragazzo, viene a conoscenza dell'esistenza dei Ragorlang, creature capaci di risucchiare l'energia vitale delle persone lasciando il malcapitato in uno stato catatonico. \u00c8 la stessa Tecla a generare i Ragorlang per mantenere un aspetto giovane. La donna tenta di assorbire l'energia vitale di Hay Lin, che \u00e8 molto forte perch\u00e9 \u00e8 dotata di poteri magici, ma le W.I.T.C.H. intervengono salvando la ragazza. L'incontro con il Ragorlang, per\u00f2, le lascia il marchio della creatura negli occhi.\nPassata l'estate, le ragazze ritornano a scuola, dove un misterioso oculista, il dottor Edward Folkner, dimostra un particolare interesse per lo sguardo di Hay Lin. Le ragazze decidono pertanto di introdursi nella sua casa, scoprendo un collegamento fra questi e Tecla. Gli incubi di Hay Lin peggiorano e la ragazza si allontana dalle amiche, che non la comprendono. Abbandonata a se stessa, cade preda della paura, trasformandosi nel Ragorlang che fino a quel momento aveva dormito dentro di lei. Guidata da Tecla, attacca le compagne, ma viene salvata da Folkner, che si scopre essere un cacciatore di Ragorlang, che la libera dal mostro. Successivamente, il piccolo WE permette involontariamente il passaggio su Heatherfield di un raggio carico di energia magica, che fa riacquistare le forze a Tecla. Partite per una gita scolastica, le W.I.T.C.H. si trovano ad affrontare i Superragorlang, riflessi del loro potere, che rubano il Cuore di Kandrakar a Will. Le ragazze hanno la meglio, ma una minuscola ombra si insinua nel Cuore. Folkner, assorbita la forza di tutti i Ragorlang, se ne serve per diventare un Ragorlang egli stesso, ma le W.I.T.C.H., anche grazie all'aiuto di Tecla, lo sconfiggono.\nSettima serie: \"New Power\" (N\u00ba 75-86).\nMatt ruba i poteri delle W.I.T.C.H., mentre Kandrakar si isola dal mondo esterno per proteggersi da una nuova minaccia che la sta attaccando direttamente. Le Guardiane, isolate e senza poteri, sono disperate per la nuova condizione, tranne Cornelia. Matt rivela di essere il ladro del Cuore di Kandrakar e dei loro poteri, ma di averlo fatto per ordine dell'Oracolo, che dona alle W.I.T.C.H. poteri nuovi e pi\u00f9 forti. Per imparare a gestirli, ognuna deve trovare la radice della propria magia. Nel frattempo, Dark Mother, una donna che ha poteri sulla natura, riesce a penetrare a Kandrakar. Le W.I.T.C.H., con l'aiuto di Yan Lin, riescono a sconfiggerla e ad impedire che la fortezza di Kandrakar, contaminata dalle radici del suo albero nero, vaghi alla deriva nell'universo. Al termine di quest'ultima prova, Himerish lascia il suo ruolo e i suoi poteri a Yan Lin, che diventa il nuovo Oracolo.\nAnche sul piano personale le W.I.T.C.H. devono affrontare dei cambiamenti: Taranee scopre di essere stata adottata e vuole notizie sui suoi veri genitori; Hay Lin cambia casa; Irma si innamora di Stephen, un vecchio amico, e gli rivela i suoi poteri; Cornelia inizia a uscire con Peter, il fratello di Taranee; Will apprende che sua madre \u00e8 incinta e che il nuovo fratellino, William, ha poteri magici.\nOttava serie: \"Teach 2b W.I.T.C.H.\" (N\u00ba 87-99).\nLe W.I.T.C.H. vengono a sapere che a Heatherfield esistono alcuni esseri umani magici e ricevono il compito di individuare queste persone per insegnare loro come usare i poteri. Sede delle lezioni \u00e8 un pullman rosa guidato da Kandor, uno dei Saggi di Kandrakar, che si occupa anche di liberare i Lumien, le stringhe magiche che conducono alle persone magiche.\nNel frattempo, Takeda Foreman, presidente della \"Takeshita Inc.\", vuole distruggere tutta la magia, ritenendola malvagia perch\u00e9 l'ha allontanato da sua figlia Mariko, la cui mente \u00e8 stata catapultata nel Mondo Veloce: qui conosce Liam e se ne innamora. Liam, le W.I.T.C.H. e la sorella minore di Mariko, Shinobu, cercano di sconfiggere la Regina Bianca del Mondo Veloce per riportare indietro Mariko.\nNona serie: \"100% W.I.T.C.H.\" (N\u00ba 100-139).\nLa nona serie, non \u00e8 costituita da un vero e proprio arco narrativo, ma da storie autoconclusive alternate a piccoli archi narrativi pubblicati in totale discontinuit\u00e0:\nTra gli altri spicca l'albo 121, \"Dieci anni dopo\", celebrativo per i dieci anni di pubblicazione del mensile.\nPubblicazioni.\nGli albi pubblicati sono 139, mentre gli albi speciali sono 17.\nA partire dall'albo numero 64, nella rivista \u00e8 stato incluso \"WElcome\", un magazine collegato alla serie, che tratta per\u00f2 di problematiche quotidiane tipiche del mondo adolescenziale, come la bellezza e l'amore, e contiene solo brevi fumetti che introducono i vari argomenti. \"WElcome\" aveva cominciato a essere pubblicato separatamente da \"W.I.T.C.H.\" a maggio 2005 ed era durato per undici mesi, prima di essere accorpato alla rivista principale.\nLa serie \u00e8 stata ristampata sei volte:\nNelle ristampe non sono presenti le rubriche, ma solo il fumetto.\nRomanzi a fumetti.\nNegli Stati Uniti d'America sono usciti otto romanzi a fumetti, a partire dal 2005, contenenti ognuno due storie, pubblicati dalla casa editrice Hyperion Books.\nManga.\nIl fumetto di \"W.I.T.C.H.\" non approd\u00f2 mai in Giappone, ma venne realizzato un manga ispirato ad esso, disegnato dalla mangaka Haruko Iida. Pubblicato dal 2003 al 2004 dalla Kadokawa Shoten e raccolto in due volumi \"tank\u014dbon\", \u00e8 uscito anche in Italia nel 2008, nella collana Disney Manga.\nIl manga non differisce molto dal fumetto italiano, pur adattando solo i primi tre albi (\"Halloween\", \"I dodici portali\" e \"L'altra dimensione\"). In particolare, il segmento relativo a \"Halloween\" \u00e8 molto pi\u00f9 lungo e occupa quasi tutto il primo volumetto. Poche le modifiche apportate, che riguardano principalmente l'aggiunta di nuove scene e spunti narrativi. L'unico nuovo personaggio introdotto \u00e8 Nagar, un cavallo sputafuoco che appartiene a Elyon: la leggenda di lui racconta che colui che lo domer\u00e0 \u00e8 destinato a diventare re.\nAltri media.\nSerie animata.\nUna serie animata francese \u00e8 stata realizzata a partire dal 2004, per un totale di due stagioni che coprono le prime due serie del fumetto.\nVideogioco.\nDisney Interactive ha creato un videogioco, uscito in Europa nel 2005.\nRomanzi.\nDa \"W.I.T.C.H.\" sono state tratte numerose serie di romanzi in tutto il mondo.\nIl fumetto \u00e8 stato adattato in 26 romanzi da Elizabeth Lenhard, Alice Alfonsi e Kate Egan. Ogni libro contiene inserti del fumetto originale. I primi quattro sono stati pubblicati anche in Italia da Buena Vista.\nLene Kaaberb\u00f8l ha pubblicato, tra il 2003 e il 2004, cinque romanzi, ognuno avente come protagonista una W.I.T.C.H. diversa, che sono usciti anche in Italia nella collana \"Magici misteri\". \u00c8 poi seguita una seconda serie, di quattro volumi, inedita in Italia.\nManuali.\nIn Italia sono uscite due serie di manuali: \"Cento magie per...\", che tratta problemi quotidiani e come risolverli, e \"Tutto su...\", in cui viene presentata nel dettaglio una W.I.T.C.H. a volumetto."}
{"id": "235968", "revid": "290351", "url": "https://it.wikipedia.org/wiki?curid=235968", "title": "Modello autoregressivo vettoriale", "text": "In econometria, un modello autoregressivo vettoriale (conosciuto anche come VAR o, in inglese, Vector Autoregression) \u00e8 un sistema di equazioni simultanee nella forma:\ndove, per un VAR(\"p\"), formula_2 \u00e8 un polinomio matriciale di ordine formula_3 nell'operatore ritardo formula_4 (ossia, l'operatore tale che formula_5); formula_6 \u00e8 un vettore di variabili nella forma:\ne formula_8 \u00e8 un vettore conforme di disturbi stocastici tali che formula_9 e formula_10, formula_11. Si osservi che gli elementi del vettore formula_8 non sono necessariamente incorrelati, ossia in generale formula_13 per elementi di formula_14 indicizzati da formula_15, con formula_16; per contro, per ipotesi nessuna delle componenti del vettore formula_14 esibisce correlazione seriale, ossia formula_18, per ogni formula_19, per ogni formula_20.\nI modelli VAR sono stati introdotti da Christopher Sims in uno storico articolo pubblicato su \"Econometrica\" nel 1980, che proponeva una critica dei modelli strutturali di equazioni simultanee, allora il principale strumento di analisi econometria nell'ambito della macroeconomia. In particolare, i modelli VAR risultano nel complesso pi\u00f9 semplici rispetto ai modelli strutturali, e la loro performance in termini di capacit\u00e0 previsiva di variabili macroeconomiche appare migliore. Per contro, un evidente limite dei modelli VAR \u00e8 che, a differenza del caso dei modelli strutturali, un'espressione come quella sopra (detta \"forma ridotta\") non \u00e8 in generale giustificabile dal punto di vista teorico.\nRappresentazioni.\nLa rappresentazione di un modello VAR(\"p\") presentata sopra \u00e8 nota come \"forma ridotta\". Esistono due ulteriori rappresentazioni, la \"forma strutturale\" e la \"forma finale\".\nLa forma strutturale di un modello VAR(\"p\") \u00e8 una scrittura del tipo:\ndove formula_22 \u00e8 in generale diverso dal vettore di costanti della forma ridotta formula_23, formula_24 identifica le relazioni strutturali (cio\u00e8 aventi una giustificazione teorica) \"contemporanee\" tra le diverse componenti di formula_25, e il vettore dei disturbi formula_26 \u00e8 un rumore bianco, e in particolare ha componenti tra loro incorrelate: formula_27 per formula_16. Non sempre le relazioni strutturali incorporate nella matrice formula_24 sono note; questa difficolt\u00e0 si riflette nei problemi relativi all'identificazione del modello VAR, nonch\u00e9 nel calcolo delle funzioni di risposta a un impulso (in inglese \"impulse response functions\"). In generale, inoltre, la teoria non specifica le relazioni strutturali implicite nel polinomio matriciale formula_30 al secondo membro dell'espressione sopra; questo problema ha tuttavia una minore rilevanza.\nChiaramente \u00e8 possibile passare dalla forma strutturale alla forma ridotta, premoltiplicando per l'inversa della matrice formula_24:\nL'espressione sopra pu\u00f2 essere riscritta come:\nDa cui si ottiene la forma finale del modello VAR(\"p\"), o rappresentazione di Wold:\ndove formula_35 \u00e8 un polinomio matriciale nell'operatore formula_4 di ordine infinito, e formula_37 \u00e8 il valore atteso \"non\" condizionato di formula_38. In altre parole, il VAR(\"p\"), processo vettoriale autoregressivo di ordine \"finito\", \u00e8 equivalente a un processo in media mobile di ordine \"infinito\".\nStima dei coefficienti della forma ridotta e inferenza.\nIl modello VAR(\"p\") in forma ridotta pu\u00f2 scriversi come:\nOsservando che al secondo membro di ogni equazione figurano le stesse variabili, il VAR(\"p\") risulta equivalente a un modello SURE (dall'inglese \"Seemingly Unrelated Regression Equations\"), i cui coefficienti possono essere stimati considerando ogni equazione come una regressione lineare standard, indipendentemente dalle altre. \nIn particolare, gli stimatori OLS ottenuti con il metodo dei minimi quadrati/massima verosimiglianza risultano consistenti; le consuete statistiche \"t\" sui coefficienti di regressione, nonch\u00e9 le statistiche \"F\" per l'esistenza di regressione, possono essere utilizzate. Si osservi che questo \u00e8 possibile soltanto se non si impone alcuna restrizione al modello (ossia, non si sa in partenza che uno o pi\u00f9 dei coefficienti formula_42 sono nulli, cos\u00ec da assicurare la presenza delle stesse variabili al secondo membro di ogni equazione).\n\"Companion form\" e \"impulse response functions\".\nL'espressione per la forma ridotta di un modello VAR(\"p\") pu\u00f2 essere riscritta, accorpando \"p\" espressioni vettoriali, nella seguente forma, nota con termine inglese come \"companion form\":\ndove formula_44 denota la matrice identit\u00e0. Si adotti ora per la \"companion form\" la notazione:\ndove formula_46, ed essendo formula_47, si ha: formula_48, dove formula_49 \u00e8 la matrice varianze-covarianze dei disturbi formula_50 e formula_51 denota il prodotto di Kronecker. In questo modo \u00e8 possibile trattare le (complicate) espressioni di un VAR di arbitrario ordine \"p\" come un'espressione di ordine 1, sulla base della \"companion form\".\nSi consideri ora il problema di determinare l'effetto nel tempo di uno shock \"strutturale\", ossia uno shock proveniente da uno dei disturbi \"strutturali\" formula_52, sulle variabili del sistema; si supponga per il momento nota la matrice formula_53 che propaga gli shock al sistema. Dall'espressione sopra \u00e8 chiaro che all'istante \"t\" si avr\u00e0:\nAll'istante formula_55 si avr\u00e0:\nIterando, in generale si avr\u00e0:\nMa considerando la relazione tra la forma ridotta del modello VAR e la \"companion form\", si ha che l'effetto di uno shock \"strutturale\", ossia in una delle componenti del vettore formula_58, dopo formula_59 periodi, sar\u00e0 descritto per ciascuna variabile del sistema tramite il prodotto tra il vettore degli shock:\ne il blocco di dimensioni formula_61 in alto a sinistra nella matrice formula_62. Il valore di tale effetto, per diversi valori di formula_63, \u00e8 detto \"impulse response function\" (o IRF, dall'espressione inglese per \"funzione di risposta a un impulso\"). \u00c8 comune in letteratura riportare illustrate non solo le IRF, ma anche le IRF cumulate, date dalla somma dei valori della IRF per una serie di indici temporali; com'\u00e8 facile intuire, le IRF cumulate indicano l'effetto \"cumulato\" di uno shock strutturale sulla/e serie di interesse.\nIl problema dell'identificazione e i VAR strutturali.\nSi consideri un modello VAR in forma ridotta; dalla relazione tra quest'ultima e la forma strutturale si ha:\nSia formula_65 per semplicit\u00e0 di notazione. Dall'espressione sopra segue che:\ndove, per le ipotesi sulla distribuzione del vettore di disturbi strutturali formula_52, formula_49 \u00e8 una matrice diagonale. Nel caso di un VAR con 3 variabili, si avr\u00e0, in particolare:\ndove la matrice formula_70 \u00e8 stata opportunamente normalizzata. Si hanno dunque 9 parametri distinti: formula_71, formula_72, formula_73, formula_74, formula_75, formula_76, formula_77, formula_78, formula_79, ma soltanto 6 equazioni di stima (le 3 relative alla forma ridotta del VAR, i cui parametri possono essere stimati separatamente, pi\u00f9 quelle derivanti dall'espressione sopra). Dunque non tutti i parametri \"strutturali\" del sistema possono essere \"identificati\". Questo \u00e8 pi\u00f9 che un problema meramente accademico, in quanto senza conoscere i coefficienti strutturali non \u00e8 possibile calcolare le \"impulse response functions\" (si veda sopra), che sono l'oggetto di principale interesse di chi applica i VAR nella pratica.\nUna possibile soluzione \u00e8 quella di ipotizzare che la matrice formula_80 sia triangolare inferiore:\ncos\u00ec che il numero di parametri da stimare si riduce a 6, e si ha esatta identificazione. Questa strategia \u00e8 nota come decomposizione di Cholesky, o \"Cholesky causal chain\". Sulla base di tale ipotesi, si possono stimare i parametri strutturali come segue: in primo luogo, si osserva che i residui formula_82 delle equazioni della forma ridotta sono stime consistenti dei disturbi formula_83 (si adotta la convenzione per cui i simboli con formula_84 denota la stima di formula_50, e cos\u00ec via); dunque essendo formula_86 triangolare inferiore si ha:\nSi utilizza questa stima nella seconda equazione della forma strutturale; in particolare, formula_88 \u00e8 stimato tramite i residui della regressione:\nOttenendo inoltre la stima del coefficiente formula_73. Iterando questa procedura, si stimer\u00e0 formula_91 tramite i residui della regressione:\nE cos\u00ec via. Le varianze formula_93 degli formula_94, formula_95 possono essere stimate tramite il consueto stimatore della varianza dei disturbi in una regressione lineare.\nL'aspetto problematico di una soluzione di questo tipo \u00e8 che in genere non ci sono ragioni teoriche per cui la matrice formula_96, che incorpora una serie di relazioni strutturali (e che dunque dovrebbero avere fondamento teorico), debba avere forma triangolare inferiore. Ciononostante, nella pratica la decomposizione di Cholesky \u00e8 utilizzata da numerosi software statistici, se non altro per la sua semplicit\u00e0.\nUn'alternativa che non sacrifica la teoria \u00e8 quella di formulare un modello economico (o utilizzare un modello noto) che giustifichi una serie di restrizioni sui valori dei parametri, che possano essere utilizzate per conseguire l'identificazione del modello. Ad esempio, la teoria economica potrebbe implicare che la matrice formula_96 sia simmetrica, cos\u00ec che, nell'esempio sopra, formula_98, formula_99 e formula_100: il numero dei parametri da stimare si riduce ancora a 6, conseguendo l'esatta identificazione del modello. Questo approccio porta alla formulazione di modelli \"VAR strutturali\". Tuttavia, in questo caso non sono date strategie generali, ma la soluzione dipender\u00e0 dal particolare problema oggetto di studio.\nApplicazioni.\nL'uso principale dei modelli VAR \u00e8 la previsione di variabili economiche nel tempo; nonostante la loro apparente semplicit\u00e0, nonch\u00e9 la mancanza di un fondamento teorico almeno per quel che riguarda la forma ridotta, i VAR hanno dato prova nel tempo di una notevole capacit\u00e0 previsiva, superiore a quella dei modelli strutturali che li hanno preceduti.\nI VAR hanno trovato applicazione storicamente nell'ambito della macroeconomia, come strumento statistico per prevedere gli effetti delle manovre di politica economica. Pi\u00f9 di recente sono stati utilizzati nella finanza, nonch\u00e9 in una variet\u00e0 di altre discipline economiche."}
{"id": "235970", "revid": "767487", "url": "https://it.wikipedia.org/wiki?curid=235970", "title": "The Killer (film 1989)", "text": "The Killer (\u558b\u8840\u53cc\u96c4, \"Die xue shuang xiong\") \u00e8 un film del 1989 diretto da John Woo.\nIl film \u00e8 ispirato a \"Frank Costello faccia d'angelo\" (\"Le Samoura\u00ef\") del regista francese Jean-Pierre Melville (in italiano \"Frank Costello faccia d'angelo\").\nTrama.\nIn preda a sensi di colpa per aver ferito, accecandola, la cantante di un night-club, un sicario le paga le spese di un costoso intervento chirurgico. Tradito da un amico e aiutato da un poliziotto anticonformista che gli d\u00e0 la caccia, va incontro alla sua morte dopo essere stato a sua volta ferito agli occhi.\nProduzione.\nSecondo le sue parole, Woo fu il solo a desiderare la produzione di questa pellicola.\nInizialmente l'opera aveva come oggetto l'amicizia tra due poliziotti, impegnati nella ricerca di un serial killer psicotico."}
{"id": "235971", "revid": "287204", "url": "https://it.wikipedia.org/wiki?curid=235971", "title": "Entoloma sinuatum", "text": "\"Entoloma sinuatum\" (Bull.) P. Kumm., \"F\u00fchrer f\u00fcr Pilzfreunde\" (Zwickau): 23, 97 (1871).\nBel fungo molto diffuso ma altrettanto pericoloso, in Francia lEntoloma sinuatum \u00e8 chiamato \"la perfide\" (\"il perfido\") proprio per il suo aspetto accattivante e la facile confondibilit\u00e0 con il sosia l'agarico nebbioso (diffusamente consumato e ritenuto commestibile, ma causa anch'esso di avvelenamenti per accumulo delle tossine). \u00c8 pi\u00f9 conosciuto con il sinonimo di Entoloma lividum.\nDescrizione della specie.\nCappello.\nDa 5\u201320\u00a0cm di diametro. Carnoso, dapprima sferico, poi convesso ed umbonato, infine piano-depresso.\nPresenta margine ondulato e talvolta involuto.\nDi colore cenere o grigio chiaro, fibroso.\nLamelle.\nAdnate, abbastanza spaziate, inizialmente gialline poi aranciate-salmone per via della sporata.\nGambo.\nCilindrico, slanciato, irregolare.\nCarne.\nBianca immutabile.\nSpore.\n9-11 x 7-8\u00a0\u00b5m, poligonali, color rosa-salmone in massa.\nHabitat.\nGregario oppure cespitoso, fruttifica da fine estate al tardo autunno nei boschi di latifoglie.\nCommestibilit\u00e0.\nVelenoso, raramente mortale.\nProvoca sindrome gastrointestinale particolarmente severa, pu\u00f2 essere mortale se consumato in grandi quantit\u00e0 da persone gi\u00e0 malate, anziane o bambini."}
{"id": "235973", "revid": "767487", "url": "https://it.wikipedia.org/wiki?curid=235973", "title": "Baba Zula", "text": "Baba Zula \u00e8 un gruppo proveniente da Istanbul che, come il ponte sul Bosforo, prova ad unire oriente ed occidente.\nLa loro musica mescola strumenti tradizionali medio-orientali con l'elettronica, e nei loro concerti si esibisce una danzatrice del ventre.\nIn \"Psychebelly Dance Music\" del 2003 collabora con loro il re del dub, Mad Professor. Nel disco \"\"Duble Oryantal\" del 2005\" collabora con il gruppo l'ex bassista dei berlinesi Einst\u00fcrzende Neubauten. Spesso essi registrano suoni naturali per poi inciderli nei loro Cd."}
{"id": "235978", "revid": "15327", "url": "https://it.wikipedia.org/wiki?curid=235978", "title": "Hemer", "text": "Hemer \u00e8 una citt\u00e0 di 37.524 abitanti della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di Arnsberg e al circondario della Marca (targa MK).\nHemer si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\").\nStoria.\nIn epoca nazista la citt\u00e0 fu sede di un campo di concentramento, la cui infermeria italiana fu diretta dal medico Leopoldo Faretra."}
{"id": "235981", "revid": "287204", "url": "https://it.wikipedia.org/wiki?curid=235981", "title": "Premi Oscar 1965", "text": "La 37\u00aa edizione della cerimonia di premiazione degli Oscar si \u00e8 tenuta il 5 aprile 1965 a Santa Monica, al \"Santa Monica Civic Auditorium\", presentata dal comico Bob Hope.\nVincitori e candidati.\nVengono di seguito indicati in grassetto i vincitori. \nOve ricorrente e disponibile, viene indicato il titolo in lingua italiana e quello in lingua originale tra parentesi.\nPremio alla carriera.\nA William Tuttle per gli straordinari risultati come truccatore per \"Le 7 facce del Dr. Lao\""}
{"id": "235982", "revid": "339392", "url": "https://it.wikipedia.org/wiki?curid=235982", "title": "Stimatore corretto", "text": ""}
{"id": "235983", "revid": "1563111", "url": "https://it.wikipedia.org/wiki?curid=235983", "title": "Carnegie Endowment for International Peace", "text": "Il Carnegie Endowment for International Peace (CEIP) \u00e8 un think tank apartitico specializzato in politica estera, con uffici a Washington D.C., Mosca, Beirut, Pechino, Bruxelles e Nuova Delhi. Fondata nel 1910 dall'imprenditore Andrew Carnegie, l'organizzazione si propone di favorire la cooperazione tra le nazioni e un attivo impegno internazionale da parte degli Stati Uniti.\nNel \"2020 Global Go To Think Tanks Report\" dell'Universit\u00e0 della Pennsylvania, il CEIP si \u00e8 classificato come primo think tank al mondo.\nStoria.\nIn occasione del suo settantacinquesimo compleanno, il 25 novembre 1910, l'imprenditore Andrew Carnegie annunci\u00f2 la costituzione dell'istituto effettuando una donazione di 10 milioni di dollari in obbligazioni ipotecarie, pagando un tasso d'interesse del 5%. Il reddito da interessi generato da tali obbligazioni sarebbe stato utilizzato per finanziare un nuovo think tank dedicato a promuovere la causa della pace mondiale. Nell'atto di donazione, presentato a Washington il 14 dicembre 1910, Carnegie incaric\u00f2 gli amministratori fiduciari di utilizzare il fondo per \"\"accelerare l'abolizione della guerra internazionale, la macchia pi\u00f9 sporca sulla nostra civilt\u00e0\", e confer\u00ec agli amministratori stessi \"la pi\u00f9 ampia discrezione sulle misure e la politica da adottare di volta in volta\" nel realizzare lo scopo prefissato.\nCarnegie scelse Elihu Root, suo consigliere di lunga data e gi\u00e0 Segretario di Stato statunitense, come primo presidente dell'Endowment. Root, a cui venne assegnato il Nobel per la pace nel 1912, rimase in carica come presidente fino al 1925. Tra gli amministratori fiduciari nominati dal fondatore furono inoltre il presidente dell'Universit\u00e0 di Harvard Charles W. Eliot, il filantropo Robert S. Brookings, l'ex ambasciatore statunitense in Gran Bretagna Joseph Hodges Choate, l'ex Segretario di Stato John W. Foster e il presidente della Carnegie Foundation for the Advancement of Teaching Henry Smith Pritchett.\nDopo lo scoppio della Prima guerra mondiale, nel 1917, gli amministratori fiduciari dell'Endowment dichiararono all'unanimit\u00e0 che \"il mezzo pi\u00f9 efficace per promuovere una duratura pace internazionale\" fosse quello di \"perseguire la guerra contro il Governo imperiale germanico fino alla vittoria finale per la democrazia\"\". Nel dicembre 1918, dopo aver sconfitto le potenze centrali, il segretario del Carnegie Endowment James Brown Scott e altri quattro membri dell'istituto salparono con il presidente Woodrow Wilson sull'USS George Washington per prendere parte alla conferenza di pace di Parigi.\nNel 1925, Nicholas Murray Butler successe a Elihu Root come presidente dell'Endowment, e, come il predecessore, nel 1931 venne insignito del Premio Nobel per la pace (anche grazie al suo coinvolgimento nella firma del Patto Briand-Kellogg).\nDal 1978 al 2008 il CEIF ha pubblicato l'autorevole rivista \"Foreign Policy\", acquistata da \"The Washington Post Company\" (oggi \"Graham Holdings\").\nFino al 2006, l'Endowment era presente con una sede principale negli Stati Uniti ed un unico ufficio estero a Mosca, fondato nel 1993. Tuttavia, sotto la presidenza di Jessica Mathews, il CEFIP ha inaugurato diverse filiali all'estero: un centro mediorientale a Beirut (2006), un centro europeo a Bruxelles (2007), e un centro asiatico a Pechino in collaborazione con l'Universit\u00e0 Tsinghua (2010). Inoltre, in collaborazione con l'Universit\u00e0 nazionale kazaka al-Farabi, il Carnegie ha istituito una filiale centro-asiatica in Kazakistan alla fine del 2011. Nell'aprile 2016, ha aperto il sesto ufficio internazionale, dedicato all'India e ubicato a Nuova Delhi."}
{"id": "235984", "revid": "17654", "url": "https://it.wikipedia.org/wiki?curid=235984", "title": "Sindrome di Gilles de la Tourette", "text": ""}
{"id": "235987", "revid": "287204", "url": "https://it.wikipedia.org/wiki?curid=235987", "title": "Caff\u00e9", "text": ""}
{"id": "235989", "revid": "638792", "url": "https://it.wikipedia.org/wiki?curid=235989", "title": "Yusaku Kudo", "text": ""}
{"id": "235991", "revid": "120745099", "url": "https://it.wikipedia.org/wiki?curid=235991", "title": "Ai Yazawa", "text": "Biografia.\nIl suo \u00e8 un nome d'arte, tratto dal nome del cantante giapponese Eikichi Yazawa. Fin da piccola \u00e8 stata un'appassionata di disegno. Durante le scuole medie inferiori ha partecipato al suo primo concorso come fumettista per la casa editrice Sh\u016beisha (per cui scrive e disegna tuttora), vincendo il primo premio come esordiente.\nOltre al disegno, Yazawa ha una grande passione per la moda com'\u00e8 facilmente intuibile dai suoi fumetti costantemente curati e dettagliati nella riproduzione dell'abbigliamento, ama inoltre confezionare abiti per se stessa. Questa passione l'ha portata ad iscriversi ad un istituto di moda di Osaka, abbandonato ben presto per trasferirsi a Tokyo per dedicarsi interamente al lavoro di mangaka. Ad oggi vediamo ancora viva questa sua passione testimoniata dai frequenti richiami alla stilista Vivienne Westwood effettuati nel suo pi\u00f9 recente manga \"Nana\".\nIl primo manga pubblicato in Italia \u00e8 stato \"Gokinjo monogatari\", il quale deriva dalla serie animata conosciuta in italiano come \"Curiosando nei cortili del cuore\". In seguito \u00e8 stato pubblicato il racconto in tre volumi \"Kagen no tsuki\" pubblicato in Italia col titolo \"Ultimi raggi di luna\". Sono inoltre stati pubblicati il seguito di Gokinjo monogatari (intitolato \"Paradise Kiss\") e \"Tenshi nanka ja nai\" col titolo di \"Non sono un angelo\".\nNel giugno del 2009, \u00e8 stato rivelato che la Yazawa aveva contratto una grave malattia, e che pertanto doveva essere ricoverata in ospedale per essere curata, interrompendo cos\u00ec la serializzazione di \"Nana\". \u00c8 stata dimessa nell'aprile del 2010, ma ha dichiarato di non sapere se o quando riprender\u00e0 la lavorazione del manga. Sono state fatte diverse ipotesi sull'origine della malattia, ma la Yazawa ha sempre mantenuto il pi\u00f9 stretto riserbo. In un'intervista del 2016 ha tuttavia rassicurato di non soffrire di un male incurabile, rassicurando cos\u00ec i numerosi fan che lei non aveva un cancro o leucemia, ma che comunque non riesce ad usare correttamente una penna o restare seduta alla scrivania da lavoro senza provare dolore.\nAi Yazawa ha realizzato un calendario di \"Nana\" nel 2016. Sempre nel 2016 ha disegnato una breve storia inedita, pubblicata nel numero del gennaio 2017 della rivista giapponese \"Cookie\".\nNell'ottobre 2017 Ai Yazawa ha creato un'illustrazione inedita in collaborazione con la cantante JUJU.\nNon ci sono ancora dichiarazioni certe riguardo al proseguimento di \"Nana\" e altre opere."}
{"id": "235992", "revid": "1318658", "url": "https://it.wikipedia.org/wiki?curid=235992", "title": "Salterio di Egberto", "text": "Il Salterio di Egberto, venne commissionato da Egberto, arcivescovo di Treviri, intorno al 980 al monaco Ruodprecht, dell'Abbazia di Reichenau, e ora \u00e8 conservato a Cividale del Friuli nel Museo Archeologico Nazionale. Si tratta di uno dei capolavori di miniatura del periodo ottoniano.\nIl libro contiene i salmi per le ore canoniche.\nAll'inizio del volume \u00e8 l'immagine dedicatoria di Egberto che consegna a san Pietro il Salterio, questa inserita in una cornice dorata e decorata con elementi vegetali, presenta in una pagina Egberto, vestito con la veste liturgica, che tiene con entrambe le mani il codice rilegato in oro e ha un'aureola rettangolare, che lo individua come personaggio santo ma ancora vivente; nell'altra san Pietro in trono.\nAll'interno, all'inizio di ogni decimo salmo, si ha prima la figura di David e poi una serie di quattordici arcivescovi di Treviri. A queste figure segue sempre una pagina con l'iniziale decorata.\nInsieme ad altre opere dello \"scriptorium\" dell'Abbazia di Reichenau il manoscritto venne incluso nel 2003 nel Registro della Memoria del mondo da parte dell'UNESCO, con attribuzione alla Germania."}
{"id": "235993", "revid": "121722884", "url": "https://it.wikipedia.org/wiki?curid=235993", "title": "Stefano Rusconi", "text": "Alto 2,08\u00a0m per 116\u00a0kg, giocava nel ruolo di centro. \u00c8 noto anche con il soprannome di \"Rusca\", e prediligeva il n\u00ba 15.\nCarriera.\nClub.\nEsordisce in Serie A nel 1985 con la Divarese Varese, squadra nella quale militer\u00e0 fino al 1990. In quell'anno viene scelto al secondo giro del draft NBA dai Cleveland Cavaliers (con il numero 25) da cui i Phoenix Suns ne acquistano i diritti, il 17 giugno 1990, in uno scambio che porta a Cleveland Milo\u0161 Babi\u0107. Tuttavia resta ancora in Italia alla Benetton Treviso fino al 1995, vincendo uno scudetto nel 1992, 3 Coppa Italia e 1 Coppa delle Coppe.\nIl salto in NBA.\nNella stagione 1995-96 opta per il grande salto oltreoceano: il 14 giugno 1995 firma per i Suns. Con la maglia di Phoenix ha giocato solo 7 partite, 30 minuti e 8 punti totali: non si \u00e8 mai realmente ambientato, lamentando nostalgia dell'Italia. Alla base del mancato ambientamento anche un'altezza relativamente ridotta (208 cm) per il ruolo di centro in una NBA dove i pivot partono perlomeno da una base di 213-214 cm.\nIl rientro in Italia.\nTornato in patria trascorre ancora un paio d'anni a Treviso, vincendo un altro scudetto, nel 1997, e, nell'estate del 1999, passa all'Adecco Milano, allenata da Marco Crespi, dove militer\u00e0 per 3 stagioni. Nel 2002 si accasa a Reggio Emilia in Legadue, restandoci fino al 2003. Dopo l'avventura in terra emiliana vive una poco fortunata annata a Caserta, dove la squadra non centra sul campo la promozione in Legadue; nel 2004 firma per l'Ignis Castelletto Ticino, militante in serie B1, con la quale otterr\u00e0 la promozione in Legadue. Il 6 dicembre 2006 risolve il contratto con Castelletto per accasarsi immediatamente dopo nella vicina Novara con la Cimberio, militante nello stesso campionato di Legadue. Trascorsa la stagione \u00e8 stato acquistato dalla Effe 2000, formazione di spicco del rinascente basket genovese, B2. A Genova arriva sino alla semifinale playoff, dimostrandosi dominante nel girone in quasi tutte le classifiche (Statistiche).\nNella stagione 2008-09, dopo la rinuncia al campionato della Effe 2000, Stefano approda a Santa Margherita Ligure nel Tigullio Sport Team, neo promossa societ\u00e0 di Serie C Dilettanti girone A, che conquista la salvezza al secondo turno dei playout. Rusconi vince le classifiche dei punti, dei rimbalzi, dei minuti e della valutazione nel suo girone, e arriva terzo in quella degli assist e in quella delle stoppate).\nNella stagione 2009-10 approda al Riviera Basket Vado Ligure, appena retrocessa dalla Serie A Dilettanti, per disputare il campionato di Serie B Dilettanti nel girone C. Ad ottobre viene acquistato dal mercato di riparazione del CUS Bari Pallacanestro, trovando posto nel Girone D sempre di Serie B Dilettanti, svolgendo anche il ruolo di giocatore-allenatore in due diversi periodi della stagione.\nNel 2010 dopo essere stato vicino alla firma con Legnano/Castellanza decide, ormai stanco e privo di stimoli, di smettere con il basket giocato e si ritira.\nTra il dicembre 2011 e il gennaio 2012 ha allenato l'Affrico Firenze in DNB, prima di essere esonerato.\nNazionale.\n\u00c8 stato convocato in Nazionale U-19 ai campionati mondiali di Bormio 1987, durante il quale ha guadagnato la medaglia di bronzo alle spalle della e degli .\nRusconi \u00e8 stato per alcuni anni un punto fermo della Nazionale azzurra, con la quale ha vinto:\nHa inoltre disputato il Campionato Europeo di Germania nel 1993.\nStatistiche.\nSerie A.\n\"Le statistiche riguardano la sola stagione regolare (non prendendo in considerazione i play-off), le stagioni di Serie A dal 1985 al 1987 non sono state inserite per mancanza di fonti complete.\""}
{"id": "235994", "revid": "486946", "url": "https://it.wikipedia.org/wiki?curid=235994", "title": "Palaonda-Eiswelle", "text": ""}
{"id": "235995", "revid": "547992", "url": "https://it.wikipedia.org/wiki?curid=235995", "title": "Tiberio III", "text": "Regno.\nTiberio era un ammiraglio bizantino, anche se di origine germanica, della regione della Panfilia e il suo nome originale era Apsimar (\u0391\u03c8\u03af\u03bc\u03b1\u03c1\u03bf\u03c2, \"Aps\u00edmaros\"). Da semplice ammiraglio raggiunse il ruolo di governatore e capo della flotta del tema marittimo dei Cibirreoti. Partecip\u00f2 alla fallimentare campagna per la riconquista dell'esarcato di Cartagine del 698. Nello stesso anno fu eletto Imperatore dai suoi uomini, che lo aiutarono a detronizzare Leonzio dopo un assedio della capitale dell'Impero, Costantinopoli.\nSeguendo l'abitudine ormai consolidata fece imprigionare l'imperatore detronizzato facendogli tagliare il naso.\nGravemente sconfitto nel 704 nella regione africana, da parte degli Arabi, Tiberio III fu rovesciato l'anno successivo da Giustiniano II (gi\u00e0 imperatore precedentemente fino al 695), grazie all'aiuto dei bulgari che misero in assedio Costantinopoli. L'imperatore restaurato decise immediatamente di giustiziare i suoi due predecessori Tiberio e Leonzio."}
{"id": "235998", "revid": "287204", "url": "https://it.wikipedia.org/wiki?curid=235998", "title": "Leonzio (imperatore)", "text": "Regno.\nNato molto probabilmente in Isauria, una regione sud-orientale dell'Anatolia (odierna Turchia), da una famiglia di origini armene, fu generale sotto Giustiniano II, dopo essere da lui stato imprigionato per la sconfitta contro gli Arabi, organizzando una rivolta contro l'imperatore con l'appoggio delle truppe di cui era al comando. Salito al trono esili\u00f2 Giustiniano dopo avergli fatto mozzare il naso.\nDurante il breve impero di Leonzio, gli Arabi riuscirono con grande facilit\u00e0 a conquistare l'Esarcato di Cartagine (697); l'imperatore invi\u00f2 allora una flotta in Africa e riusc\u00ec a riprendere il controllo della provincia, finch\u00e9 nella primavera del 698 gli Islamici contrattaccarono dopo aver rinforzato l'esercito e i Bizantini furono costretti a cedere il territorio africano.\nNel 698 una nuova rivolta, capeggiata da Tiberio III, generale delle truppe che avrebbero dovuto difendere i possedimenti africani dagli Arabi, lo costrinse ad abbandonare il trono e ad andare in esilio in un monastero.\nQuando, nel 705, Giustiniano riusc\u00ec a ritornare sul trono fece giustiziare entrambi i generali ribelli, Leonzio e Tiberio."}
{"id": "235999", "revid": "114962983", "url": "https://it.wikipedia.org/wiki?curid=235999", "title": "Lista Pannella - Riformatori", "text": ""}
{"id": "236000", "revid": "554814", "url": "https://it.wikipedia.org/wiki?curid=236000", "title": "Herbert Spencer", "text": "Molto apprezzato, specialmente nel mondo anglosassone, nel 1902 venne candidato al Premio Nobel per la Letteratura.\nBiografia.\nNacque da una famiglia della piccola borghesia. Fu cresciuto senza convinzioni dogmatiche definite ricevendo dal padre un forte sentimento di opposizione a tutte le forme di autoritarismo. L'atteggiamento antidogmatico e antiaccademico sar\u00e0 una costante della sua vita. Altern\u00f2 periodi di studi e di lavoro. Gi\u00e0 dal 1851 aveva abbracciato i principi dell'evoluzionismo.\nInteressato ad elaborare una teoria generale del progresso umano e dell'evoluzione cosmica e biologica, Spencer si propose gi\u00e0 dal 1860 l'idea di un Sistema di filosofia generale, che egli precis\u00f2 nei \"First Principles\" (1862) che \u00e8 la sua opera fondamentale, e quindi applic\u00f2 successivamente alle pi\u00f9 vaste e diverse discipline del sapere:\nGi\u00e0 dai suoi primi saggi emerge con chiarezza l'impostazione fondamentale del suo pensiero, che intende l'evoluzione e il progresso come la legge universale della vita e del cosmo.\nL'Inconoscibile nei positivisti.\nCi\u00f2 non significa per\u00f2 che la scienza possa giungere ad una conoscenza assoluta. I limiti della conoscenza umana sono connaturati negli stessi processi mentali. L'attivit\u00e0 scientifica si basa sul ricondurre i casi particolari a regole generali. Le regole generali a loro volta saranno ricondotte a principi ultimi, i quali, non essendo pi\u00f9 riconducibili ad altro, saranno di fatto inspiegabili. Quindi Spencer annuncia la \"relativit\u00e0 della conoscenza\", la quale prosegue per generalizzazioni e relazioni tra i fatti senza poter mai giungere il principio unitario alla base di tutto ci\u00f2.\nEsso \u00e8 pertanto l'Inconoscibile, fondamento metafisico di ogni realt\u00e0 empirica. L'Inconoscibile \u00e8 anche l'oggetto costitutivo della \"religione\". L'essenza ultima della religione \u00e8 che \u00abl'esistenza del mondo con tutto ci\u00f2 che contiene e con tutto ci\u00f2 che lo circonda \u00e8 un mistero che deve esser sempre interpretato\u00bb. Tanto la scienza quanto la religione si devono arrestare di fronte al limite dell'Inconoscibile, la scienza si ferma, non pu\u00f2 andare oltre, mentre la religione ne fa un oggetto di venerazione e di fede.\nPoich\u00e9 per\u00f2 dell'Inconoscibile assoluto bisogna almeno guadagnare una qualche comprensione affinch\u00e9 da qui possa avanzare in un percorso evolutivo, Spencer distinse il limite della \"relativit\u00e0 della coscienza\" da un'\u00abenergia infinita ed eterna da cui derivano tutte le cose\u00bb; con ci\u00f2 egli adott\u00f2 ampia parte della dottrina filosofica ermetica, a partire dal testo semi-anonimo del \"Kybalion\", caposaldo letterario dell'Ermetismo, il cui autore Spencer pensava essere addirittura una reincarnazione di Eraclito, e dunque patrimonio culturale di riferimento per tutti gli studiosi di filosofia.\nLa teoria dell'Evoluzione secondo Spencer.\nLa filosofia si occupa di unificare i risultati delle varie scienze in una generalizzazione superiore, per questo Spencer definisce il suo pensiero come \"sistema di filosofia sintetica\".\nI risultati generali raggiunti dalle varie discipline scientifiche sono riassumibili in tre principi:\nCompito della filosofia sar\u00e0 formulare una legge che li ricomprenda. Spencer individua tale legge con la \"legge dell'evoluzione\".\nL'evoluzione ha quindi un triplice processo:\nLa formulazione generale della legge dell'evoluzione \u00e8 contenuta in \"Primi principi\" e nelle opere successive Spencer non fa che applicarla ai campi delle specifiche discipline. Spencer cerca di elaborare una teoria evoluzionista che possa valere sia per il mondo naturale (\"evoluzione inorganica\", inerente alla materia e le sue trasformazioni ed \"evoluzione organica\" concernente la trasformazione delle specie) che per il mondo sociale (\"evoluzione superorganica\"). Come si \u00e8 visto schematicamente sopra l'evoluzione \u00e8 il processo durante il quale elementi disomogenei e separati entrano in reciproca dipendenza.\nCoerentemente con la corrente positivista egli riscontra analogie tra l'organismo individuale e l'organismo sociale. Entrambi, infatti: vedono aumentare la loro massa con il passare del tempo, mutano la loro struttura, che diviene pi\u00f9 complessa, aumentano, poi, l'interdipendenza delle loro parti e sopravvivono alla morte delle loro singole componenti. Il suo pensiero \u00e8 quindi basato sul connubio tra l'evoluzionismo darwiniano ed una visione sociologica organicista che prende le mosse da Comte.\nSi pu\u00f2 ravvisare un cambiamento di struttura, conseguente ad un aumento della massa, nella divisione del lavoro, fondamentale per l'evoluzione. Quest'evoluzione sociale deve sostenersi, per\u00f2, anche su principi necessari come il diritto di libera associazione per ogni categoria sociale, la politica intesa come strumento atto alla realizzazione della volont\u00e0 dei cittadini e alla tutela della loro individualit\u00e0, liberalismo economico e cooperazione volontaria. Spencer ravvisa questi elementi nella societ\u00e0 inglese a lui contemporanea.\nIl pensiero politico.\nL'applicazione della legge dell'evoluzione all'ambito sociale gli consente cos\u00ec di spiegare il passaggio dalla societ\u00e0 militare alla societ\u00e0 industriale. La mancanza di coesione tipica delle societ\u00e0 primitive doveva esser surrogata con una centralizzazione del potere in un sistema gerarchico. Nelle moderne societ\u00e0 industriali, la cooperazione forzata delle societ\u00e0 militari \u00e8 stata sostituita da una cooperazione volontaria che consolida la coesione degli individui.\nL'iniziativa, nella vita collettiva, spetta soltanto all'individuo, lo Stato con le sue leggi non deve regolare in alcun modo la societ\u00e0 ma deve al massimo interessarsi alle funzioni di ordine pubblico. La negazione di ogni interferenza dello Stato con la vita sociale (assistenzialismo, risoluzione conflitti sociali) fa di Spencer un sostenitore del liberalismo politico avverso a ogni concezione socialista o comunista, anche se, contrariamente allo stereotipo che lo vede come un ultraconservatore, Spencer era simpatizzante delle istanze georgistiche, libertarie, ferocemente anti-imperialista e sostenitore di un modello di produzione basato sulle cooperative piuttosto che sul lavoro salariato. Per certe sue convinzioni sar\u00e0 da esempio per il movimento libertario spontaneista nonch\u00e9 attento conoscitore del pensatore anglosassone William Godwin.\nL'educazione.\nPer quanto riguarda l'educazione, Spencer riteneva anch'essa frutto dell'evoluzione (quindi naturale) e pensava che essa dovesse dividersi in tre ambiti:\nAl contrario di altri pensatori, come Durkheim, Spencer pensava che l'educazione dovesse essere un processo di realizzazione individuale che andasse oltre le necessit\u00e0 dello Stato.\nOpere.\nTra le opere di Spencer troviamo la sua \"Autobiography\" e \"The Filiation of Ideas\" che non esplicitavano il suo mutamento ideologico-politico anche se non si sforz\u00f2 troppo per nascondere le sue opinioni ora discordanti sul socialismo definito da lui \"schiavista\". L'assimilazione del socialismo ad un regime burocratico-militare \u00e8 il punto chiave di \"The Man Versus The State\", l'uguale diritto a tutti gli uomini all'uso della terra (centrale anche in \"Social Statics\"). Spencer, sulla base della denuncia dei diritti dell'uomo, azzard\u00f2 anche una promessa su un'integrale riconciliazione dell'uomo verso s\u00e9 stesso e verso il proprio ambiente.\nDopo essere intervenuto con questa raccolta in volumi di 4 articoli abbandon\u00f2 le vesti del teorico e si adegu\u00f2 ai metodi polemici. Il suo obiettivo era di ripristinare il proprio profilo di liberale sui compiti dello stato. Nessuno vide di buon occhio \"The Man Versus The State\", n\u00e9 i socialisti che non persero tempo a chiarire la situazione contemporanea, n\u00e9 i liberali che non si ritrovavano nel suo spirito di crociata ormai superato."}
{"id": "236001", "revid": "114649689", "url": "https://it.wikipedia.org/wiki?curid=236001", "title": "Sconto etico", "text": "Lo sconto etico \u00e8 uno sconto sugli acquisti vincolato ad andare in beneficenza; in certi casi, il cliente pu\u00f2 anche scegliere a favore di chi devolverlo.\nEssendo uno sconto a tutti gli effetti, se viene venduto un prodotto a 10 euro con uno sconto etico di 1 euro, il commerciante emetter\u00e0 scontrino per 9 euro e tratterr\u00e0 il rimanente 1 euro per devolverlo in beneficenza.\nIl termine \u00e8 stato coniato nel 1999 dall'Associazione Adelfos onlus e ufficializzato con l'articolo 19 del decreto-legge n. 269/2003 che venne proposto come una misura \"de tax\"."}
{"id": "236002", "revid": "1372005", "url": "https://it.wikipedia.org/wiki?curid=236002", "title": "Gerone", "text": ""}
{"id": "236005", "revid": "547992", "url": "https://it.wikipedia.org/wiki?curid=236005", "title": "Gerone I", "text": "Figlio secondogenito di Dinomene di Gela, Gerone \u00e8 noto per essere stato un abile mecenate: port\u00f2 infatti alla corte aretusea alcuni tra i pi\u00f9 grandi letterati in auge a quel tempo, tra i quali Pindaro ed Eschilo.\nIntraprese diverse battaglie come comandante dell'esercito siracusano, di cui la pi\u00f9 nota \u00e8 lo scontro navale di Cuma, avvenuto nel 474 a.C. in acque italiche contro gli Etruschi, sui quali riport\u00f2 una importante vittoria, spesso interpretata come causa o concausa della definitiva crisi dell'antico popolo dell'Etruria.\nAlle falde dell'Etna Ierone rifond\u00f2 Katane e la ribattezz\u00f2 Aitna. Il centro divenne sul finire del suo governo la sua dimora fissa, tanto che il tiranno verr\u00e0 soprannominato da Eschilo \"Ierone l'Etneo\" e nel centro etneo morir\u00e0.\nViene indicato come \"Gerone I\" per distinguerlo da Gerone II (o Ierone II), tiranno di Siracusa dal 270 al 215 a.C.\nGerone tiranno di Gela.\nSuccede come tiranno di Gela al fratello Gelone, quando questi introduce la tirannia a Siracusa e vi si trasferisce.\nIl problema della successione a Gelone.\nGelone muore nel 478 o nel 477 a.C. La tradizione (tendenzialmente ostile a Gerone) vuole che Gelone, sebbene avesse un figlio, ponesse le condizioni per una successione diarchica: sul letto di morte, infatti, Gelone avrebbe nominato suo successore Gerone, affidando all'altro fratello Polizelo il figlio e la moglie Demarete, oltre ad una non meglio specificata \"strategh\u00eca\".\nAssunta la tirannia di Siracusa, Gerone entra in contrasto con Polizelo e il confronto determina, tra le altre cose, l'istituzione di una sorta di polizia segreta. Conscio che il favore del popolo \u00e8 diretto al fratello, Gerone teme di perdere il trono. Per questo invia Polizelo a soccorrere esuli sibariti in conflitto con i Crotoniati. Si tratta di un passaggio fondamentale per la politica estera di Siracusa, che per la prima volta si ingerisce direttamente nelle questioni di Magna Grecia. Non \u00e8 noto l'esito della spedizione: secondo Timeo di Tauromenio Polizelo l'avrebbe condotta con successo. Al ritorno, per\u00f2, invece di tornare a Siracusa, Polizelo ripiega ad Akragas, dal tiranno emmenide Terone, suo suocero. Ne nasce una contrapposizione con Gerone, ma l'intervento del poeta Simonide di Ceo, chiamato a risolvere la questione, si risolve in una vittoria per l'erede designato.\nPrima che il conflitto tra i due fratelli sia risolto, per\u00f2, la \"polis\" di Imera, in quel periodo controllata da Terone per mezzo del figlio Trasideo, cerca di liberarsi del tiranno agrigentino chiedendo aiuto a Gerone. Questi comprende che il frangente \u00e8 favorevole ad una composizione con Terone e denuncia la ribellione imerese. La repressione ad Imera \u00e8 durissima, tanto che gli Emmenidi dovranno in seguito rimpinguare la popolazione con altri coloni. \u00c8 inoltre probabile che l'intesa tra Terone e Gerone comporti anche l'insediamento di Polizelo a Gela, il quale \u00e8 ricordato da una dedica delfica come (\"Ghelas anasson\"), cio\u00e8 \"reggitore\" o \"signore di Gela\", quando Gela per\u00f2 risulta ormai confinata ad un ruolo marginale nel panorama siceliota. Ed \u00e8 assai probabile che Polizelo, in veste di tiranno di Gela, abbia tentato di prendere le distanze da Gerone e di avvicinarsi a Terone, il quale, peraltro, ne sposa una figlia, di modo che i due risultano avere una sorta di parentela speculare (ciascuno \u00e8 infatti suocero e genero dell'altro). Ma anche il conflitto tra Akragas e Siracusa giunge ad una composizione (seppur non definitiva), con Gerone che sposa una nipote di Terone.\nGerone tiranno di Siracusa.\nL'alleanza con Locri e il conflitto con Crotone.\nUna volta assicuratasi la tirannia di Siracusa, Gerone deve confrontarsi con Anassilao di Reggio, che minaccia Locri, cos\u00ec come attestano gli scoliasti di Pindaro (\"ad Pyth\". 1, 99), che citano un frammento di Epicarmo (98 K./121 Ol.):\nL'episodio pu\u00f2 essere datato tra il 477 e il 476 a.C., un anno prima che Anassilao morisse. Il tiranno di Reggio cerca di avvantaggiarsi della conflittualit\u00e0 interna ai Dinomenidi e di concludere vittoriosamente l'antico contrasto con i Locresi, attaccando con le forze di Messana, governata da suo figlio Leofrone, e con le proprie. Per Gerone \u00e8 sufficiente inviare il cognato Cromio per far desistere Anassilao dall'intento, il che \u00e8 indicativo di quanto fosse potente Siracusa. La riconoscenza dei Locresi verso Gerone \u00e8 ricordata da Pindaro (\"Pyth\". 2, 18-20). \u00c8 probabile che a stretto giro Locri e Siracusa siglino un trattato di \"symmachia\".\nMa l'interventismo siracusano in Magna Grecia non si esaurisce qui. In questa fase \u00e8 Crotone la maggiore potenza di Magna Grecia, ma il centro \u00e8 afflitto da un conflitto interno, relativo alla divisione della \"chora\" di Sibari. I Sibariti chiedono aiuto a Siracusa e questa sollecita le loro istanze separatiste contro Crotone. Al contempo, la \"polis\" aretusea seconda Locri contro Temesa. \u00c8 possibile che in questo sforzo in Magna Grecia Siracusa possa contare sull'appoggio di Poseidonia, come sembrano suggerire le emissioni monetali di Poseidonia in questo periodo: sembra infatti che la colonia di Sibari in questo periodo passi da un accordo commerciale con Elea ad un circuito riferibile a Siracusa.\nLa rifondazione di Katane.\nSul fronte interno, tra il 476 e il 475 a.C., Gerone opera, come gi\u00e0 Gelone, un intenso programma di redistribuzione demografica, come attesta Diodoro (XI, 49):\nL'operazione \u00e8 favorita da una eruzione dell'Etna, che anche Pindaro e Eschilo menzionano. Il significativo processo di ripopolamento definisce tre centri del dominio di Gerone: la capitale Siracusa, Lentini, dove i Calcidesi possono essere controllati, e Aitna (che \u00e8 Katane ribattezzata), dove risiedono i mercenari. La zecca di Aitna adotta il tipo della quadriga, ma sulle monete appare anche Zeus Etneo, divinit\u00e0 preposta all'attivit\u00e0 del vulcano.\nLa rifondazione di Katane \u00e8 oggetto della celebrazione pindarica (\"Pyth\". 1, 58-70). In essa Gerone \u00e8 proclamato cittadino etneo e a Dinomene, figlio di Gerone, viene attribuito il titolo di re (\u03b2\u03b1\u03c3\u03b9\u03bb\u03b5\u03cd\u03c2, \"basil\u00e9us\") di Aitna. Anche le \"Etnee\" avevano a tema la rifondazione di Katane, ma dell'opera restano solo pochi frammenti. Sembra che la propaganda dinomenide tendesse ad appropriarsi di tradizioni sia sicule sia euboiche. Sicule, perch\u00e9 nelle \"Etnee\" la \"polis\" aretusea \u00e8 presentata come grande fattore di ellenizzazione del mondo indigeno isolano, ad esempio nel caso dell'appropriazione dei culti legati ai Palici, che significa una \"depauperizzazione di tutte le tradizioni connotanti identit\u00e0 anelleniche\". Euboiche, perch\u00e9 Eschilo dipinge una Siracusa che si ricollega alle tradizioni fondative delle \"poleis\" ioniche.\nGerone ai giochi panellenici.\nGerone partecipa nel 476 a.C. all'Olimpiade, ma l'ateniese Temistocle ne approfitta per scagliarsi contro di lui, reo di aver negato il soccorso alla madrepatria durante le guerre contro i Persiani. Ma il proposito non va in porto e Ierone vince anche la corsa dei cavalli. In onore della sua vittoria, il tiranno lascer\u00e0 scolpita un\u2019iscrizione alla base del Tempio di Apollo a Delfi.\nLa battaglia di Cuma e la politica estera siracusana nel Tirreno.\nNel 474 o nel 473 a.C., Gerone entra in guerra a fianco dei Cumani contro gli Etruschi, probabilmente Etruschi campani che razziavano le \"poleis\" della Magna Grecia, come sembrano indicare la conquista delle Isole Eolie, i saccheggi operati contro Cuma, le fortificazioni edificate da Anassilao. Cuma chiede aiuto a Siracusa e Gerone riporta una grande vittoria, nella battaglia di Cuma. Il tiranno siracusano ha anche agio di installare una guarnigione a Pitecussa, che per\u00f2, anche a motivo di attivit\u00e0 eruttive, non dura a lungo. Dopo la difesa di Locri, l'aiuto ai Sibariti e la lotta ai Crotoniati, la battaglia per Cuma rappresenta il culmine dell'attivit\u00e0 di Gerone all'estero, che si qualifica soprattutto per l'interesse per l'area tirrenica. Non \u00e8 per\u00f2 facile indicare la misura del successo di queste ambizioni siracusane, anche perch\u00e9 Siracusa non impone i propri tipi monetali, n\u00e9 cerca di strappare tributi alle terre controllate, n\u00e9, a quanto pare, sospende i rapporti commerciali con gli Etruschi.\nLa politica siracusana nel Tirreno trova un appoggio in Micito, reggente per conto dei figli di Anassilao, il quale fonda Pissunte, probabilmente contro Elea, e si allea con Taranto in chiave anticrotoniate. Ma la sconfitta di Taranto per mano degli Iapigi provoca la caduta di Micito, sollecitata dallo stesso Gerone.\nContro Trasideo.\nTra il 472 e il 471 a.C. muore Terone. Gli succede Trasideo, che avvia una politica ostile a Siracusa, ingaggiando mercenari, armandosi e spronando Imera. Gerone, seppur malato, riesce a sconfiggere l'avversario e Trasideo perde il regno.\nLa morte.\nIerone mor\u00ec nel 466 a.C. lapidato non si sa da chi. Si narra che la statua scolpita in suo onore cadde nel medesimo giorno in cui mor\u00ec. Viene sepolto in Aitna, ma la \"polis\" etnea non sopravviver\u00e0 molto al \"rifondatore\": gli esuli calcidesi rientrano e scacciano i coloni di Gerone, che si rifugiano a Inessa. Ad Aitna viene restituito il nome \"Katane\", mentre Inessa viene ribattezzata a sua volta Aitna. Il monumento funebre a Gerone a Katane viene distrutto.\nLa figura di Gerone.\nIerone era conosciuto anche come un mecenate. Eschilo, Pindaro, Simonide e Bacchilide trovarono ospitalit\u00e0 presso la corte del tiranno e ne esaltarono le doti in alcune delle proprie opere.\nLa sua tirannide \u00e8 da Plutarco paragonata a quella di Pisistrato e di Gelone: tutti e tre presero il potere in modo illecito, ma lo utilizzarono con virt\u00f9, diedero alla propria citt\u00e0 buone leggi, svilupparono l'agricoltura e furono savi e modesti."}
{"id": "236007", "revid": "144796", "url": "https://it.wikipedia.org/wiki?curid=236007", "title": "Eclettismo", "text": "Il termine eclettismo (dal greco \"eklektek\u00f3s\" da \"ekleghein\", scegliere, selezionare) indica, nell'ambito delle arti e delle scienze, l'atteggiamento di chi sceglie in diverse dottrine ci\u00f2 che \u00e8 affine e cerca di armonizzarlo in una nuova sintesi. Per gli oppositori dell'eclettismo questo metodo costituisce una acritica e incoerente mescolanza di elementi teorici di provenienza diversa e talvolta contraddittori che lo assimilano al sincretismo nel suo significato pi\u00f9 negativo.\nFilosofia.\nL'eclettismo in filosofia indica un particolare indirizzo speculativo che diffusosi in et\u00e0 ellenistico-romana, riuniva in s\u00e9 pi\u00f9 dottrine di diverse scuole filosofiche.\nNelle scuole postaristoteliche dell'epicureismo, dello scetticismo di Filone di Larissa e del cosiddetto \"stoicismo medio\", rappresentato da Panezio e Posidonio, si pu\u00f2 rintracciare una tendenza eclettica nella concezione comune, pur nella diversit\u00e0 delle dottrine, della felicit\u00e0 intesa come scopo della vita umana e concepita come assenza di passioni.\nComune agli eclettici del II secolo a.C. fu la tendenza a conciliare le filosofie di Platone e Aristotele riportando a semplici differenze terminologiche quelle che erano sostanziali diversit\u00e0 di pensiero.\nSi deve alla scuola della Nuova Accademia platonica, fondata nell'88 a.C. da Filone di Larissa (159/158 a.C. \u2013 84/83 a.C.) la diffusione dell'eclettismo anche nel mondo romano. Le lezioni di Filone che sosteneva la conciliabilit\u00e0 di diverse dottrine nel campo della morale e della politica furono seguite a Roma anche da Cicerone (106 a.C.\u201343 a.C.) che divenne il maggior rappresentante dell'eclettismo nel mondo romano.\nFilone mette da parte l'assunto della scuola scettica di Carneade della sospensione dell'assenso nei giudizi conoscitivi e pur riconoscendo l'impossibilit\u00e0 di una conoscenza certa, tuttavia ritiene ecletticamente che sia possibile raggiungere un sapere stabile nel campo della morale. Altrettanto eclettica \u00e8 la posizione filosofica di Panezio e Posidonio che sostituiscono alla rigorosa etica stoica il principio della \"convenienza\" come fondamento dell'azione morale.\nNel mondo romano Cicerone \u00e8 il principale rappresentante di un pensiero eclettico basato sulla convinzione che la verit\u00e0 coincida con l'assenso universale e che vi sia un principio divino regolatore del cosmo inteso come un organismo vivente e razionale. Il saggio poi vive curando con una vita appartata il suo spirito che affida ad una provvidenza che interviene per il meglio. Principi questi che non valgono come dogmi ma che possono essere oggetto di persuasione tramite l'arte della discussione retorica. Un eclettismo quello di Cicerone tra scienza e retorica che fu modello per la formazione culturale del ceto amministrativo imperiale.\nA dare una forma sistematica definitiva al metodo eclettico fu Diogene Laerzio (180\u2013240) nella compilazione della \"Raccolta delle vite e delle dottrine dei filosofi\" dove all'eclettismo delle fonti corrisponde il suo modo di lavorare ed esporre.\nNel XVIII secolo Diderot (1713\u20131784) nella voce \"eclettismo\" della Enciclopedia difende il metodo eclettico in filosofia opponendolo sia al dogmatismo e al settarismo filosofico che al sincretismo che si sforza di giustapporre confusamente sistemi filosofici contraddittori.\nIl metodo eclettico viene sostenuto nello stesso periodo anche da Brucker (1696\u20131770) che nella sua \"Historia critica philosophiae\" \u00abtesse[va] le lodi dell'eclettismo, presentando questo metodo come l'unico atto a recuperare nella storia gli apporti validi di filosofie antiche e moderne...\u00bb\nL'eclettismo si ritrova in et\u00e0 romantica nel fondatore dello Spiritualismo, Cousin, e nei coevi filosofi tedeschi Johann A. Eberhard, Johann G. H. Feder, (1740-1821) e Christoph Meiners (1747-1810).\nCousin ritiene che tutta la filosofia possa ridursi a quattro sistemi fondamentali che si succedono ordinatamente nella storia: sensismo, idealismo, scetticismo, misticismo; ognuno di questi contiene una parte della verit\u00e0 che il filosofo eclettico deve conservare e completare."}
{"id": "236010", "revid": "44627", "url": "https://it.wikipedia.org/wiki?curid=236010", "title": "Regola della sostituzione", "text": ""}
{"id": "236011", "revid": "124679043", "url": "https://it.wikipedia.org/wiki?curid=236011", "title": "Piero Marras", "text": "Biografia.\nInizia a Nuoro la sua carriera musicale, suonando in band locali come i \"Jollymen\" e \"I Granchi\". Nel 1967 trasferitosi a Cagliari entra a far parte dei \"Nobili\", subito dopo fonda gli \"Yamaha\" e successivamente nel 1971, sar\u00e0 tastierista cantante con il Gruppo 2001, che si colloca nella scena del rock progressivo italiano, e con il quale pubblica 3 45 giri e un LP fino alla sua uscita dal gruppo, che avviene nel 1974.\nDa allora opera da solista.\nAd un primo periodo di canzoni in lingua italiana con tre LP pubblicati per la EMI, ha fatto seguito un periodo di canzoni in lingua sarda con i dischi \"Abbardente\", \"Funtanafrisca\" e \"Tumbu\". I loro contenuti fanno riferimento a personaggi e atmosfere della cultura sarda. Le musiche, talvolta di ispirazione cantautorale, tra l'altro ispirate ai suoni tipici del folk sardo, sono a volte dolci e sommesse, altre velocemente ritmate.\nCome autore, ha scritto per Andrea Bocelli la canzone \"A volte il cuore\", presente nell'album \"Sogno\".\nAgli esordi ha composto \"L'ansia dei tuoi anni\", incisa nel 1974 dal complesso i Collegium, in seguito alcune delle canzoni contenute nell'omonimo album di debutto dei Tazenda, del 1988 quali \"Carrasecare\", \"A passu lentu\", \"A deus piachende\", \"S'urtima luche\". Nello stesso anno una sua canzone \"Mama\" (canzone di denuncia contro le faide criminali) \u00e8 la prima canzone in lingua sarda ad essere presentata al Festival di Sanremo nella categoria delle Nuove Proposte. Eseguita dagli Ice, altro gruppo corregionale, non raggiunge la finale.\nNel 1992, con il patrocinio della Regione autonoma della Sardegna e organizzato dalla associazione \"Humus\", Marras compie il \"Tour Andalas\", ovvero \"Concerti intorno ai Suoni e alle Voci della Sardegna\", accompagnato dai musicisti: Massimiliano Ruiu tastiere, Roberto Deidda chitarra, Paolo Cocco basso, e Balentes cori, e per i concerti in Sardegna anche Giampaolo Conchedda alla batteria, con la presenza costante dei Tenores di Bitti Remunnu 'e Locu, Luigi Lai, gli spettacoli si avvalevano della presentazione di Maria Loi.\nNel 2000 venne invitato a partecipare al Concerto di Natale in Vaticano davanti a Giovanni Paolo II. Cant\u00f2 con Dionne Warwick \"Sa oghe 'e Maria\" e \nNel 2003 venne premiato dalla Fondazione Ignazio Silone \"per l'alto valore culturale dei suoi testi\"."}
{"id": "236012", "revid": "1543377", "url": "https://it.wikipedia.org/wiki?curid=236012", "title": "Laburnum anagyroides", "text": "Il maggiociondolo (\"Laburnum anagyroides\" Medik., 1787) \u00e8 un piccolo albero caducifoglio (alto dai 4 ai 6 metri), appartenente alla famiglia delle Fabaceae. Il nome volgare allude ai fiori a grappoli pendenti che, in maggio, ciondolano.\nDescrizione.\nHa portamento arbustivo, la corteccia \u00e8 liscia, con rami espansi verdi scuri e ramoscelli penduli e pubescenti. Le foglie (composte da tre foglioline) hanno un lungo picciolo, glabre superiormente e pelose inferiormente. I fiori sono di colore giallo oro, molto profumati, sono raggruppati in lunghi racemi penduli (fino a 25\u00a0cm) e fioriscono tipicamente in maggio.\nI frutti sono legumi dai numerosi semi neri contenenti citisina (un alcaloide), estremamente velenosi (per l'uomo, ma anche per capre e cavalli) specie se immaturi. Alcuni animali selvatici tuttavia (come lepri, conigli e cervi) se ne possono cibare senza problemi, e per questo in alcune regioni \u00e8 ritenuta una pianta magica.\nIl legno \u00e8 duro e pesante, di colore giallo/bruno, ottimo per pali, lavori al tornio e come combustibile. In passato - ma anche oggi nelle rievocazioni storiche - era utilizzato come ottimo legno per la costruzione degli archi.\nL'albero \u00e8 noto anche come \"falso ebano\" (o \"avorniello\") in quanto il legno di esemplari molto vecchi poteva essere usato in sostituzione dell'ebano.\nDistribuzione e habitat.\n(Europa meridionale): dalla Francia sud-orientale alle Alpi, Appennini e Penisola balcanica. Vegeta e fiorisce in habitat temperati e moderatamente umidi, specialmente in terreni calcarei, spesso associato a boschi di carpino nero (Ostrya carpinifolia).\nRiferimenti.\nIl poeta inglese Francis Thompson descrisse il \"laburnum\" in una sua poesia:\nLo scrittore J. R. R. Tolkien si ispir\u00f2 al \"laburnum\" per la creazione di Laurelin, uno dei due alberi mitologici de Il Silmarillion, e la descrizione che ne d\u00e0 Tolkien \u00e8 fortemente influenzata dai versi di Thompson.\nLa poetessa statunitense Sylvia Plath, figlia di due botanici, lo nomina spesso nelle sue poesie e ci si paragona \n(Sylvia Plath,\"The arrival of the bee box\" (1962)).\nAnche Giovanni Pascoli la nomina:"}
{"id": "236015", "revid": "284225", "url": "https://it.wikipedia.org/wiki?curid=236015", "title": "Maggiociondolo", "text": ""}
{"id": "236018", "revid": "125244574", "url": "https://it.wikipedia.org/wiki?curid=236018", "title": "Leon Lai", "text": "Tra le sue interpretazioni principali vi sono quella del killer in \"Angeli perduti\" di Wong Kar-wai, quella dell'immigrato in \"Comrades, almost a love story\" di Peter Chan e quella dello spadaccino in \"Seven Swords\" di Tsui Hark\nBiografia.\nLeon Lai \u00e8 nato a Pechino ed \u00e8 figlio unico. I suoi genitori divorziarono quando aveva quattro anni. Lai ha studiato al King's Way Princeton College (Inghilterra). Prima di diventare cantante ha lavorato come venditore per una compagnia di cellulari. Dopo essere arrivato secondo ad un concorso per cantanti promosso dalla TVB, ha intrapreso una delle carriere musicali di maggior successo ad Hong Kong, arrivando a firmare un contratto prima con la Polygram (ora Universal Music e poi con la Sony Music il 23 marzo del 1998.\nInsieme con Jacky Cheung, Andy Lau and Aaron Kwok, Lai fa parte di quelli che i media asiatici definisce i \"Four Great Heavenly Kings\" (\u56db\u5927\u5929\u738b), ovvero i cantanti pi\u00f9 famosi della loro generazione.\nNel 1999 dopo aver vinto numerosi premi, annunci\u00f2 che non ne avrebbe pi\u00f9 accettati.\nNel 1996, Lai venne nominato come miglior attore al sedicesimo \"Hong Kong Film Award\" per il film \"Comrades, Almost a love story\" nel quale recitava il ruolo di un uomo che si trasferisce ad Hong Kong dalla Cina negli anni '80.\nNel 2004, Leon Lai ha creato una nuova casa di produzione con Peter Lam, la \"A Music\", East Asia Record Production Company Limited. Il primo album della compagnia, \"Dawn\", \u00e8 stato pubblicato a settembre.\nSuoi fan club Leon Family (\u9ece\u660e\u5bb6\u65cf) possono essere trovati ad Hong Kong, Macao, Cina, Canada, Giappone, Malaysia, Corea del sud, Singapore, Taiwan, Thailandia and Stati Uniti.\nIl suo vero nome \u9ece\u6377 (Lai Chit) significa \"alba\" in cinese."}
{"id": "236020", "revid": "1154737", "url": "https://it.wikipedia.org/wiki?curid=236020", "title": "Claviere", "text": "Claviere (: ; \"Clavi\u00e8\" in piemontese, \"Las Clavieras\" in occitano, \"Clavi\u00e8res\" in francese) \u00e8 un comune italiano di abitanti della citt\u00e0 metropolitana di Torino in Piemonte. Si trova in Alta Val di Susa a 1760 metri di quota, sul versante italiano del colle del Monginevro, a circa 94\u00a0chilometri a ovest dal capoluogo. Anticamente era denominato \"Mons Janus\".\nGeografia e topografia.\nL'abitato sorge al margine orientale dell'ampio pianoro del Colle del Monginevro, sulla linea del confine italo-francese.\nIl centro \u00e8 dominato a nord dal massiccio dello Chaberton (3130\u00a0m) ed \u00e8 lambito dalle acque della Piccola Dora.\nStoria.\nAl nome originario occitano \"las Clavieras\" si \u00e8 sovrapposta col tempo la variante francese, \"Clavi\u00e8res\" (pron. ), che ancora fino all'inizio del Novecento era la grafia corrente del toponimo. Quest'ultimo ha subito nei decenni passati alcuni mutamenti: la caduta della \"s\" e dell'accento grave sulla \"e\" hanno comportato da un punto di vista semantico la perdita del plurale e un certo avvicinamento, anche fonetico, alla pronuncia italiana. Non \u00e8 chiara l'etimologia: potrebbe derivare dal latino \"clavis\" (chiave) o dal francese arcaico \"clavi\u00e8re\" (chiusura), in ogni caso il significato \u00e8 legato alla posizione cruciale del paese sull'importante via di comunicazione del Passo del Monginevro. Il percorso era gi\u00e0 noto agli antichi: passarono di qui Annibale, nel 218 a.C. e Giulio Cesare, nel 58 a.C.\nNel 1713, con la pace di Utrecht, Claviere pass\u00f2, come molti comuni dell'alta Valle di Susa (tra i quali Cesana Torinese e Bardonecchia), ai Savoia.\nLa strada, tuttavia, rimase una mulattiera fino all'inizio dell'Ottocento, quando Napoleone fece costruire una strada pi\u00f9 ampia che migliorava le comunicazioni con i comuni francesi di Montgen\u00e8vre e Brian\u00e7on e facilit\u00f2 lo sviluppo commerciale del paese.\nCon la diffusione dello sci divenne una delle prime stazioni sciistiche del XX secolo.\nNella seconda guerra mondiale si trov\u00f2 al centro degli scontri tra Italia e Francia e venne distrutta. Inoltre, con il trattato di Parigi del 1947 fu spostata la linea di confine, che passava tra le case del paese. Soltanto nel 1974 la frontiera fu eliminata e il paese fu riunito in territorio italiano lasciando alla Francia 17,09\u00a0km\u00b2.\nNel 1993, con l'abbattimento delle frontiere europee, scomparvero anche i controlli doganali, anche se le barriere abbandonate permangono tuttora alle porte del paese.\nGrazie alla sua tradizione sportiva, ha potuto ospitare manifestazioni nazionali e internazionali, nonostante le piccole dimensioni dell'abitato. \u00c8 stato la sede delle Universiadi del 1966 e degli allenamenti di sci alpino e sci di fondo ai Giochi Olimpici di Torino 2006.\nLa questione del confine.\nDi una questione di confine per Claviere si \u00e8 incominciato a parlare successivamente all'adozione della \"Convention et article secret entre S.M. le Roi de France (Louis XV) et S.M. Victor Am\u00e9d\u00e9e II Roi de Savoie sur l'ex\u00e9cution de l'article IV du Trait\u00e9 D'Utrecht\" firmata a Parigi il 4 aprile 1718, in attuazione dell'art.4 del Trattato di Utrecht del 1713. Con tale convenzione si riconosceva Claviere al Re di Savoia - divenuto poi Re di Sardegna - ai sensi dell'art.1, disponendo che:\nIl suddetto confine, seguendo all'incirca la linea spartiacque con leggero vantaggio della Francia, rest\u00f2 completamente immutato fino agli esiti del secondo conflitto mondiale, quando - in forza dell'Allegato II del Trattato di Pace di Parigi del 10 febbraio 1947 - nel settore dello Chaberton la frontiera intorno a Claviere veniva fissata nel modo seguente:\nIl suddetto tracciato divideva per\u00f2 quasi a met\u00e0 il villaggio di Claviere, i cui edifici posti a ovest del Rio Secco risultavano ormai essere in territorio francese. Ancora, la strada della Val Gimont diventava frontaliera, la linea di confine seguendo sin dall'inizio il bordo della carrareccia. Claviere, inoltre, perdeva ogni impianto di risalita, i campi da golf e si riduceva quasi a un'enclave.\nVenti anni dopo vari tentativi di risoluzione della questione, con lo scambio di lettere del 28 settembre del 1967, l'Italia e la Francia pervennero a un accordo secondo il quale la frontiera:\nLa rettifica di frontiera in questione, materializzata sul terreno con demarcazione del 1975, restituisce a Claviere tutte le abitazioni del paese a ovest del Rio Secco, lasciando inoltre qualche margine territoriale verso la zona della Piccola Dora, dei campi da golf e dell'inizio della Val Gimont, per un totale di 0,10\u00a0km\u00b2 di territorio retrocesso all'Italia.\nNonostante lo spostamento del confine di stato, il Posto di Dogana rest\u00f2 al centro del paese, con i conseguenti ingorghi di traffico, fino al 23 giugno 1989, quando venne trasferito ai margini dell'abitato.\nLa questione del confine di Collalunga.\nAccanto al problema della divisione dell'abitato di Claviere si poneva, fin dal 1947, una questione di carattere interpretativo relativa all'andamento del confine in localit\u00e0 Collalunga, nel territorio del comune di Vinadio in Valle Stura di Demonte. La divergenza tra Italia e Francia era dovuta all'ambiguit\u00e0 del testo del trattato di pace che, pur indicando che la linea di confine doveva correre lungo lo spartiacque, riportava quote di riferimento relative a una cresta situata oltre la displuviale, quindi in territorio orograficamente italiano:\nSecondo l'interpretazione italiana, che dava maggiore importanza al significato etimologico della parola \"spartiacque\", la linea di confine doveva passare lungo la cresta pi\u00f9 alta; secondo l'interpretazione francese, che riteneva pi\u00f9 importante l'indicazione delle quote, doveva invece passare lungo la cresta individuata dalle quote medesime. Di fatto la materializzazione sul terreno del confine venne sospesa in attesa che la divergenza venisse risolta a livello politico, il che avvenne con il citato scambio di note del settembre 1967, con cui il governo francese accettava la richiesta italiana di modifica del confine di Claviere, mentre Roma, come \"contropartita\", si impegnava a ritenere sanato secondo l'interpretazione francese il contenzioso sul confine di Collalunga.\nLo spostamento del confine di Claviere suscit\u00f2 qualche polemica a motivo del supposto scambio di territorio con la zona di Collalunga, fatto che venne ufficialmente smentito dal Sottosegretario agli Affari Esteri Claudio Vitalone (X Legislatura) nella seduta del 2 aprile del 1990: \u00abLa Francia ha aderito ad una richiesta italiana di modifica in modo unilaterale e senza compensi territoriali\u00bb.\nLa posizione del Governo Italiano, espressa dalle parole di Vitalone, \u00e8 formalmente ineccepibile: non c'\u00e8 stato alcun compenso territoriale verso la Francia rispetto al trattato del 1947, ma si \u00e8 lasciata alla Francia la parte superiore del vallone di Collalunga, nonostante si trovi al di qua dello spartiacque.\nArte.\nIl Duomo ha un portale gotico del Quattrocento. Gli altri edifici storici sono stati completamente distrutti durante la Seconda guerra mondiale.\nEconomia e turismo.\nLa fonte principale di reddito \u00e8 il turismo: Claviere \u00e8 un frequentato centro estivo (alberghi di ogni categoria, impianti per tennis, nuoto, campo di golf a nove buche) e soprattutto invernale, con attrezzature sportive che comprendono 5 seggiovie quadriposto, una sciovia, sci club, trampolino da salto, pista da pattinaggio sul ghiaccio.\nFa parte del comprensorio sciistico della Via Lattea e fra le piste pi\u00f9 interessanti comprende:\n\u00c8 collegato, attraverso gli impianti dei Monti della Luna, con Cesana Torinese, mentre un anello per lo sci di fondo, oltre alle piste e agli impianti di risalita, collega Claviere a Monginevro, e un panoramico sentiero escursionistico aggira la mole dello Chaberton e conduce alla vetta della montagna.\nDiverse sono le vie ferrate a Claviere (Difficolt\u00e0 tra parentesi): Via Ferrata Rocca Clari (D), Via Ferrata Bunker (B/C), Sentiero Sergio Bompard (A/B), Via Ferrata Mont Chaberton (C/D).\nGli alti pascoli favoriscono inoltre l'allevamento del bestiame.\nCuriosit\u00e0.\nNel territorio di Claviere, sopra le Gorge di San Gervasio, \u00e8 stato installato un ponte tibetano con funi di acciaio, che viene definito \"il pi\u00f9 lungo del mondo\".\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 29 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 Montana Valle Susa e Val Sangone."}
{"id": "236024", "revid": "1222", "url": "https://it.wikipedia.org/wiki?curid=236024", "title": "Monsoni", "text": ""}
{"id": "236025", "revid": "1305772", "url": "https://it.wikipedia.org/wiki?curid=236025", "title": "Osteointegrazione", "text": "Il termine osteointegrazione, coniato alla fine degli anni sessanta da Per-Ingvar Br\u00e5nemark, professore svedese di biotecnologia applicata, \u00e8 usato in medicina (Odontoiatria, Chirurgia Maxillo-Facciale, Ortopedia) per definire l'intima unione tra un osso e un impianto artificiale senza tessuto connettivo apparente. Si definisce intima unione quando lo spazio e i movimenti relativi fra osso e impianto non superano i 100 micron.\nIn base alle conoscenze attuali, tale unione avviene solo quando l'impianto \u00e8 realizzato in titanio, anche se teoricamente qualsiasi materiale (preferibilmente metallico) che sia dotato di una micromorfologia adeguata e che sia privo di proteine potrebbe indurre osteointegrazione.\nLa velocit\u00e0 del processo di osteointegrazione e la sua quantit\u00e0 variano in funzione del tipo di superficie dell'impianto, che pu\u00f2 presentare una geometria tale da \"attrarre\" cellule osteoblaste. Una superficie liscia \u00e8 meno adatta a questo scopo, per questo motivo si possono utilizzare trattamenti particolari, i pi\u00f9 comuni sono la mordenzatura con acidi o la sabbiatura. Studi recenti hanno dimostrato che se l'impianto viene dotato di una superficie di tipo spugnoso, il processo \u00e8 notevolmente pi\u00f9 rapido e intimo. Per contro, una superficie spugnosa o con rugosit\u00e0 molto accentuata \u00e8 molto pi\u00f9 esposta a colonizzazioni batteriche che possono facilmente portare alla perdita dell'impianto stesso. \nUno studio pubblicato nel 2014 dal Dr. Villa, Dr. Polimeni ed dal Dr. Wikesj\u00f6, ha dimostrato che un impianto non ha bisogno di un contatto osseo per osteointegrarsi, ma fattori chiave quali stabilit\u00e0 primaria e coagulo del sangue."}
{"id": "236029", "revid": "5695", "url": "https://it.wikipedia.org/wiki?curid=236029", "title": "Tetradotossina", "text": "La tetrodotossina (TTX) \u00e8 una potente neurotossina; essa trae nome dalla famiglia dei \"Tetraodontidae\" (pesci palla), chiamati cos\u00ec per il loro \"becco\" formato da quattro larghi denti fusi, adatto a rompere conchiglie, crostacei e persino rametti di corallo. I tetraodontidi presentano batteri simbionti che producono la tetrodotossina, che si accumula nel fegato, nelle viscere e nella cute. La stessa tossina si riscontra nel fegato di \"Diodontidae\" (pesci istrice) e \"Ostraciidae\" (pesci scatola). \nScoperta.\nAnche se la tetrodotossina venne scoperta nei tetraodontidi (pesci palla), diverse varianti sono state trovate anche in altri animali (ad es. in piccoli polpi come il polpo ad anelli blu, nei tritoni della specie \"Taricha granulosa\", e nei Naticidae).\nSi \u00e8 scoperto che la tetrodotossina pu\u00f2 essere prodotta da alcuni batteri come la \"Pseudoalteromonas tetraodonis\", alcune specie di \"Pseudomonas\" e \"Vibrio\", ed altri batteri meno frequentemente.\nIsolamento.\nLa tossina venne isolata e denominata per la prima volta nel 1909 dallo scienziato giapponese Yoshizumi Tahara.\nOrigine.\nLa presenza dello stesso veleno in tanti animali spesso evolutivamente molto lontani \u00e8 dovuta al fatto che essi possiedono una mutazione che li rende invulnerabili a questa neurotossina, dato che i dati scientifici disponibili rivelano che non si tratta di un prodotto del loro metabolismo, ma di organismi microscopici come le \"Vibrionaceae\", \"Pseudomonas\" sp., \"Photobacterium phosphoreum\" (non c'\u00e8 ancora accordo fra gli scienziati sulla specie o specie di batteri coinvolte), che vivono in simbiosi all'interno di molti di questi animali contenenti tetrodotossina. L'ospite ne \u00e8 immune perch\u00e9 la selezione naturale ha creato una piccola modifica ad una delle proteine dei canali cellulari per il sodio, deformazione molecolare sufficiente ad impedire che la tetrodotossina si attacchi come un vero e proprio tappo ostruendo il passaggio del sodio e quindi la propagazione dell'impulso nervoso.\nBiochimica.\nIl meccanismo d'azione, il blocco selettivo del canale del sodio, venne dimostrato definitivamente nel 1964 da Toshio Narahashi e John Moore della Duke University, che utilizzavano la tecnica di Moore basata sul clampaggio di tensione (voltage clamp) della \"sucrose gap\".\nLa tetrodotossina si lega a quello che \u00e8 noto come il \"sito 1\" del poro del canale del sodio voltaggio-dipendente. Il sito 1 si trova nella apertura extracellulare del poro del canale ionico. Il legame di qualsiasi molecola a questo sito pu\u00f2 temporaneamente disabilitare la funzione del canale ionico. La saxitossina e diverse tra le conotossine si legano nello stesso sito. La tetrodotossina blocca il potenziale d'azione nei nervi, essenzialmente impedendo alle cellule nervose di far entrare il sodio nelle cellule e dunque impedendo la depolarizzazione (ma impedendo cos\u00ec anche la morte cellulare per rigonfiamento torbido).\nL'utilizzo di questa tossina come una sonda biochimica ha dimostrato l'esistenza di due distinti tipi di canali del sodio regolati dal potenziale, presenti negli esseri umani: il canale del sodio sensibile alla tetrodotossina (TTX-s Na+ channel) ed il canale del sodio resistente alla tetrodotossina (TTX-r Na+ channel). La tetrodotossina si lega ai canali dello TTX-s Na+ con una affinit\u00e0 di legame presente gi\u00e0 a concentrazioni di 5-15 nanomoli, mentre i canali TTX-r Na+ legano la TTX con una affinit\u00e0 micromolare. Le cellule nervose che contengono canali TTX-r Na+ sono localizzate principalmente nel tessuto cardiaco, mentre le cellule nervose che contengono i canali del TTX-s Na+ dominano il resto del corpo. La prevalenza dei canali TTX-s Na+ nel sistema nervoso centrale rende la tetrodotossina un agente importante nel \"silenziare\" la attivit\u00e0 neurale in una coltura cellulare.\nAvvelenamento.\nLa Tetrodotossina \u00e8 100 volte pi\u00f9 tossica rispetto al cianuro di potassio; 25 milligrammi di tetrodotossina sono sufficienti ad uccidere una persona.\nL'avvelenamento in seguito al consumo di pesci dell'ordine \"Tetraodontiformes\" \u00e8 estremamente grave. La pelle e gli organi (soprattutto il fegato) del pesce palla possono contenere livelli di tetrodotossina sufficienti a produrre paralisi del diaframma e morte a causa dell'insufficienza respiratoria. La tossicit\u00e0 della carne (ad eccezione del fegato, che risulta quasi sempre letale) varia tra le specie, nel corso delle stagioni e localit\u00e0 geografiche, e in molti pesci palla pu\u00f2 non essere cos\u00ec pericolosamente tossica. La tossina blocca la conduzione nervosa provocando paralisi, vomito, diarrea, convulsioni, blocco cardiorespiratorio.\nUn'altra via di avvelenamento pu\u00f2 essere attraverso piccoli polpi come il polpo ad anelli blu, in questo caso il veleno viene iniettato dalle mandibole dell'animale.\nStoria ed epidemiologia.\nIl primo caso registrato di avvelenamento da tetrodotossina si ha nel diario di bordo del capitano James Cook. Egli registr\u00f2 di come in un'occasione la sua ciurma mangiasse le parti carnee bianche del pesce palla pescato nei tropici, ed in seguito alimentasse i maiali presenti a bordo (come riserva alimentare vivente) con i rimasugli del pesce come pelle, fegato e gonadi. L'equipaggio speriment\u00f2 ottundimento e mancanza del respiro, mentre il mattino dopo i maiali vennero trovati tutti morti. Con il senno di poi \u00e8 chiaro che la ciurma inger\u00ec una blanda dose di tetrodotossina, mentre i maiali mangiarono quelle parti del corpo del pesce palla che contengono la maggior concentrazione della tossina, ricevendo in questo modo una dose letale.\nDal 1974 al 1983 sono stati segnalati 646 casi di avvelenamento da pesce palla in Giappone, con 179 morti. Statistiche dal Tokyo Bureau of Social Welfare and Public Health indicano che si verificarono 20\u201344 casi di avvelenamento da fugu tra il 1996 e il 2006 nell'intero paese, portando a circa 34\u201364 ricoveri e 0\u20136 morti per anno, con tasso di mortalit\u00e0 di circa il 6,8%. Dei 23 incidenti registrati a Tokyo tra il 1993 e il 2006, soltanto uno si verific\u00f2 per l'ingestione di fugu in un ristorante, mentre gli altri coinvolsero pescatori che mangiavano la parte meno pregiata del loro pescato.\nPochi casi sono stati segnalati negli Stati Uniti e picchi nei casi al di fuori dell'area dell'Indo-Pacifico sono piuttosto rari, eccetto ad Haiti, dove estratti del pesce palla (contenenti tetradotossina) vengono manipolati dagli stregoni del vud\u00f9 (associati ad altre sostanze solo in parte conosciute) per creare i veleni \"zombizzanti\".\nCaratteristiche genetiche non sembrano essere un fattore di suscettibilit\u00e0 all'avvelenamento da tetrodotossina.\nDose letale.\nLa dose letale media della tetrodotossina per il topo (LD50) specificata dalla scheda di sicurezza \u00e8 di 334\u00a0\u00b5g per kg. Assumendo che la dose letale per gli umani sia simile, 25 milligrammi di tetrodotossina possono uccidere una persona di 75\u00a0kg. La quantit\u00e0 necessaria per raggiungere una dose letale per iniezione \u00e8 molto pi\u00f9 piccola, pari a 8\u00a0\u00b5g per kg.\nSintomi e diagnosi.\nLa diagnosi dell'avvelenamento da pesce palla \u00e8 basata sulla sintomatologia osservata e dalla recente storia dietetica.\nGli effetti dell'avvelenamento da tetrodotossina includono mancanza di fiato, ottundimento, tinniti, sensazione di \"testa leggera\", paralisi e battito irregolare. Tipicamente, i sintomi maggiori insorgono rapidamente, quelli minori istantaneamente.\nSe si ingeriscono dosi pi\u00f9 elevate di 1-2 milligrammi la morte \n\u00e8 l'esito pi\u00f9 comune. Anche se la tossina si slega dai canali del sodio, via via che la sua concentrazione attorno ai centri nervosi diminuisce, le sue molecole sono eccezionalmente potenti e si scindono dal legame molto lentamente. Il trattamento usualmente consiste in assistenza respiratoria.\nDecorso dell'intossicazione e complicazioni.\nIl primo sintomo di intossicazione \u00e8 costituito da un leggero intorpidimento della lingua e delle labbra, che si manifesta da 20 minuti a 3 ore dopo l'ingestione del pesce avvelenato. Il sintomo successivo \u00e8 costituito da parestesia a faccia ed estremit\u00e0, che possono essere seguite da sensazione di leggerezza. Possono comparire anche mal di testa, dolore epigastrico, nausea, diarrea e/o vomito. In alcuni casi possono comparire difficolt\u00e0 a camminare.\nIl secondo stadio dell'intossicazione \u00e8 costituito da una paralisi ingravescente: molte vittime dell'intossicazione sono incapaci di muoversi e possono presentare difficolt\u00e0 anche a mantenere la posizione seduta. Il soggetto presenta un'ingravescente insufficienza respiratoria; in genere sono presenti dispnea, cianosi e ipotensione. Viene colpito anche il linguaggio. La paralisi \u00e8 via via ingravescente e possono comparire convulsioni, danni alle funzioni intellettive e aritmie cardiache.\nLa vittima, nonostante sia completamente paralizzata, pu\u00f2 essere cosciente e in alcuni casi completamente lucida fino a poco prima della morte, che in genere avviene in 4-6 ore, con un range stimato da 20 minuti a 8 ore.\nTerapia.\nNon esistono ancora antidoti adeguati. Nulla di equivalente ad un antiveleno \u00e8 stato mai sviluppato (presumibilmente perch\u00e9 la tossina agisce con una affinit\u00e0 di legame verso il suo recettore che non pu\u00f2 essere rapidamente superata).\nLavanda gastrica.\nSe la tetrodotossina \u00e8 stata ingerita, la terapia consiste nella lavanda gastrica e la somministrazione di carbone attivo che pu\u00f2 legare la tossina. Farmaci agonisti alfa-adrenergici sono stati consigliati in aggiunta alla somministrazione di soluzione fisiologica intravenosa per combattere l'ipotensione. Agenti inibitori dell'acetilcolinesterasi sono stati usati con successo non costante.\nTerapie pi\u00f9 avanzate in ospedale sono di sostegno ai sintomi e agli apparati coinvolti, comportano spesso la tracheostomia, proseguono con il ricovero in terapia intensiva dove si pratica la respirazione tramite ventilazione assistita. Si eseguono tutte le procedure standard per il life-support avanzato, (ad esempio applicando un pace-maker cardiaco, dato che i miociti del cuore non vengono coinvolti, ma quelli del nodo atrioventricolare lo sono). Queste misure, che includono anche il mantenimento della pressione arteriosa, la trasfusione di sangue, la dialisi in seguito ad eventuale blocco renale, servono a mantenere la persona in vita fino a che l'effetto del veleno cessa.\nRicerca per l'antidoto contro la tetrodotossina.\nSi \u00e8 avuto un discreto successo nei test per un possibile antidoto nel topo, ma \u00e8 necessario condurre ulteriori test per determinare l'efficacia negli esseri umani.\nFugu.\nIn Giappone viene ancora servito il fugu, ovvero pesce palla trattato da cuochi diplomati che sanno come estrarre il veleno dalle carni (gonadi, pelle, fegato, intestino). Il segreto \u00e8 lasciargli un po' di quella tossina sufficiente a dare una leggera euforia e un po' di formicolio alle labbra e alla lingua."}
{"id": "236030", "revid": "25185", "url": "https://it.wikipedia.org/wiki?curid=236030", "title": "Barefoot horse", "text": ""}
{"id": "236031", "revid": "1052247", "url": "https://it.wikipedia.org/wiki?curid=236031", "title": "Dottor Male", "text": "Il dottor Male (nell'originale inglese Dr. Evil) \u00e8 lo spietato e diabolico personaggio delle serie di film basati sulle avventure del fotografo e investigatore britannico Austin Powers. Il personaggio, interpretato dal comico Mike Myers, rappresenta una parodia del personaggio di Ernst Stavro Blofeld impersonato da Donald Pleasence in film come \"Si vive solo due volte\" e \"Licenza di uccidere\" e pi\u00f9 in generale del \"clich\u00e9\" dello scienziato pazzo.\nBiografia.\nCompletamente calvo, indossa sempre un abbottonato cappotto asburgico di colore grigio-azzurro che gli sta corto di maniche. Fa spesso battute che non fanno ridere, ma ci rimane male nel constatare l'indifferenza degli altri. Quando \u00e8 contento fa un tipico gesto con la mano, come a mettersi il mignolo della mano destra in bocca.\nIl dottor Male possiede un gatto persiano di nome Signor Bigolo (\"Mr. Bigglesworth\" in inglese), che per\u00f2 a causa di un processo di congelamento \u00e8 diventato un gatto Sfinge, completamente glabro. Ha inoltre un figlio, Scott Male, avuto con una sua stretta collaboratrice, la severa tedesca Frau Farbissina; il Dr. Male non ritiene tuttavia Scott sufficientemente cattivo per portare avanti la sua industria del male, sicch\u00e9 dona tutto il suo affetto a un clone, Mini-Me, cos\u00ec chiamato per via delle dimensioni molto piccole, circa 1:3 rispetto a lui. Tra gli altri collaboratori ci sono l'incapace N\u00famero 2, Ciccio Bastardo e l'immortale Mustaf\u00e0.\nDurante il film \"Austin Powers - Il controspione\", la prima pellicola della serie, il Dr. Male viene invitato dal figlio Scott a una sessione di terapia di gruppo sul rapporto padri-figli. Interrogato sulla storia della sua vita, egli ha cos\u00ec risposto:\nPersonaggio malvagio e crudele fino all'inverosimile, il Dr. Male progetta sempre la conquista del mondo, finendo per\u00f2 regolarmente sconfitto. Ha frequentato per anni la \"Scuola medica maligna\" e detesta quando lo chiamano \"Signore\". I suoi progetti per il dominio del mondo prendono spesso il nome dai marchi della cultura pop post-anni '60 (Morte Nera o The Alan Parsons Project), ed \u00e8 spesso ignaro del gioco di parole accidentale dovuto al fatto che \u00e8 stato congelato per trent'anni. Ad esempio, quando dice che trasformer\u00e0 la luna in una \"Morte Nera\", Scott ride e lo chiama \"Dart Fener\". Alcune delle sue minacce sono esagerate, come quando minaccia di far eruttare tutti i vulcani del mondo contemporaneamente, ma mostra solo i suoi macchinari, una specie di omaggio ad \"Operazione tuono\". Quando cerca di dimostrare la minaccia della sua \"Morte Nera\", \"dimostra\" la potenza del suo laser mostrando al presidente e al suo gabinetto un filmato dove la Casa Bianca viene distrutta, prima di ammettere che si trattava solo di un filmato del film \"Independence Day\". \"Il vero laser sarebbe molto simile a quello\", conclude debolmente.\nIl dottor Male sembra avere un problema in generale con la comprensione del denaro, in particolare per quanto riguarda l'inflazione, minacciando in vari modi un riscatto mondiale per un milione di dollari e poi per 100 miliardi, provocando risate per la somma suggerita che viene percepita come troppo bassa o troppo grande. Altri schemi includono la minaccia di distruggere lo strato di ozono e creare uno scandalo riguardante il matrimonio del principe Carlo, ignaro che questi fossero gi\u00e0 problemi che attiravano l'attenzione popolare.\nEsprime delusione quando la legislazione sulle specie in via di estinzione gli impedisce di ottenere squali equipaggiati con raggi laser, ma alla fine si accontenta di spigole mutate. Come Auric Goldfinger, crea modellini dei suoi piani, preoccupato che siano troppo complicati per essere compresi dai suoi tirapiedi. Non si preoccupa nemmeno delle societ\u00e0 (Virtucon, Starbucks, Hollywood Talent Agency) che finanziano i suoi piani, ignorando tutti i suggerimenti di Numero Due su come aumentare i profitti di tali societ\u00e0.\nNel suo terzo film, ovvero \"Austin Powers in Goldmember\", si scopre che il suo vero nome \u00e8 Douglas \"Dougie\" Powers e che egli \u00e8 fratello del suo nemico giurato Austin in quanto figlio anch'egli della spia internazionale Nigel Powers, che lo credette morto a seguito di un incendio capitato alla sua auto. Nel finale della commedia, Austin e Douglas si ricongiungono, ma l'impero economico e paramiliatare appartenuto all'ex Dr. Male passa al figlio Scott, che incomincia a incattivirsi e a perdere i capelli."}
{"id": "236034", "revid": "2014155", "url": "https://it.wikipedia.org/wiki?curid=236034", "title": "Michele IV il Paflagone", "text": "Detto \"il Paflagone\", fu basileus dei romei dall'11 aprile 1034 fino alla sua morte.\nBiografia.\nOrigini.\nNato nel 1010 in una localit\u00e0 sconosciuta della Paflagonia, Michele non apparteneva n\u00e9 alla nobilt\u00e0, ma ad una famiglia di piccoli commercianti; infatti, in giovent\u00f9 aveva esercitato il mestiere di cambiavalute ed era stato anche accusato di falsificazione di moneta.\nLa sua vita, del tutto anonima, cambi\u00f2 quando il fratello maggiore Giovanni, un eunuco, si trasfer\u00ec a Costantinopoli dove ottenne prima la direzione dell'orfanotrofio e poi, dopo alcuni anni di servizio, l'ammissione alla corte imperiale ed il prestigioso titolo di \"parakoimomenos\" e pot\u00e9 invitare i fratelli minori, tra cui Michele, a palazzo.\nGiovane e di bell'aspetto, Michele immediatamente cattur\u00f2 l'attenzione della Basilissa Zoe Porfirogenita che si affezion\u00f2 a Michele al punto da innamorarsi di lui e da nominarlo ciambellano di corte. Informato dalla sorella, l'imperatore Romano III, marito dell'imperatrice Zoe, decise di interrogare Michele ma questi, giurando su alcune reliquie sacre, neg\u00f2 le accuse.\nPoi, la mattina dell'11 aprile 1034, Romano III fu trovato morto nei suoi appartamenti; poche ore dopo, Zoe spos\u00f2 Michele in una cerimonia privata a Palazzo. La dinamica degli eventi gener\u00f2 scandalo e presto iniziarono a circolare voci secondo le quali Romano III era stato assassinato con un veleno per mano della moglie e che Michele, impaziente perch\u00e9 la sostanza tardava a fare effetto, avesse provveduto a strangolare o ad annegare l'imperatore nella vasca da bagno.\nIl 12 aprile la coppia convoc\u00f2 a Palazzo il Patriarca Alessio I per officiare l'incoronazione del nuovo imperatore; inizialmente riluttante, il patriarca fu convinto con la concessione di un donativo ed incoron\u00f2 Michele IV quale Basileus.\nRegno.\nPolitica interna.\nSebbene Zoe avesse sperato che Michele si dimostrasse un marito pi\u00f9 attento a lei di quanto non fosse stato Romano III, le sue speranze andarono deluse. \nIl nuovo imperatore infatti, senza dubbio intelligente e generoso, era privo di cultura e ancor peggio soffriva di epilessia; per questi motivi Michele decise di delegare la gestione degli affari interni, in particolar modo le finanze, al fratello Giovanni che aveva accumulato una discreta esperienza nei suoi incarichi sotto Costantino VIII e Romano III. Quanto a Zoe, l'imperatore decise di confinarla nei suoi appartamenti e di tenerla sotto sorveglianza; peraltro, con il progredire della malattia, le visite di Michele alla moglie si fecero sempre pi\u00f9 rare.\nL'amministrazione del \"parakoimomenos\" Giovanni, sebbene permise un recupero delle entrate fiscali ed un miglioramento delle forze armate, fu nota per la durezza: gli sgravi fiscali di Romano III furono cancellati, furono aumentate le imposte fondiarie ed i dazi doganali, irrigiditi i monopoli pubblici, ridotte le spese destinate ai lavori pubblici ed aumentate quelle destinate alle forze armate; particolarmente criticata fu l'introduzione dell\"'Aerikon\" che gener\u00f2 un forte malcontento in Bulgaria e ad Antiochia e port\u00f2 anche alla nascita di alcune congiure volte ad eliminare tanto Giovanni quanto il fratello imperatore. \nL'inverno particolarmente rigido del 1035, cui segu\u00ec una carestia e un'invasione di locuste, aggrav\u00f2 lo scontento poich\u00e9 aument\u00f2 il prezzo dei generi alimentari ed infatti quando il Basileus tent\u00f2 di reprimere gli scontri urbani che si erano svolti ad Aleppo, la popolazione cacci\u00f2 il governatore.\nLo scontento popolare indebol\u00ec non poco il prestigio del governo e questo diede ancor pi\u00f9 fiato agli oppositori: nel 1034, Costantino Dalasseno, Duca d'Antiochia, fu arrestato con l'accusa di tradimento; nel 1037 la Basilissa Zoe fu coinvolta in una congiura volta ad assassinare il parakoimomenos Giovanni; nel 1038 scoppi\u00f2 un ammutinamento in Anatolia che fu soppresso dal fratello dell'imperatore, Costantino; infine, nel 1040, fu scoperta una vasta congiura, capeggiata da Michele Cerulario, il quale, scoperto, fu costretto ad andare in esilio in un Monastero mentre lo stratego di Teodisiopoli si ribell\u00f2 e pose sotto assedio la citt\u00e0 di Tessalonica.\nPolitica estera.\nPer quanto concerne la politica estera e le questioni militari, il regno di Michele fu piuttosto turbolento, specie all'inizio. Gli arabi, infatti, saccheggiarono Mira, i Serbi si liberarono dal vassallaggio bizantino, i Pechenghi saccheggiarono ripetutamente i Balcani fino alle porte di Tessalonica.\nNegli anni seguenti, la situazione miglior\u00f2: l'aumento delle capacit\u00e0 militari della flotta permise di tenere sotto controllo la pirateria, in Armenia l'esercito bizantino conquist\u00f2 l'importante piazzaforte musulmana di Berkri sul Lago Van mentre la citt\u00e0 siriana di Edessa, dopo un lungo assedio, fu liberata dai rinforzi imperiali.\nNel 1038 Michele affid\u00f2 al generale Giorgio Maniace il compito di condurre una campagna contro gli arabi in Sicilia, al quale garant\u00ec un numeroso esercito, principalmente composto da mercenari variaghi e longobardi, pi\u00f9 un piccolo distaccamento di trecento normanni comandati da Guglielmo Braccio di Ferro, mandati dal principe longobardo Guaimario IV di Salerno, anch'egli avversario degli arabi.\nAgli inizi, prevalsero le truppe bizantine le quali, dopo aver conquistato Messina e Siracusa erano riuscite a sconfiggere quelle saracene in tutti gli scontri campali; poi, per\u00f2, la situazione si capovolse poich\u00e9 l'esercito imperiale rimase privo di rifornimenti a causa delle sconfitte subite dalla flotta, guidata dal cognato dell'imperatore, Stefano Calafato. \nCon poco denaro e scarse vettovaglie, il morale croll\u00f2: i normanni, insoddisfatti della paga, convinsero i variaghi, che la paga era troppo bassa, e cos\u00ec nell'esercito bizantino scoppi\u00f2 una ribellione, che costrinse Maniace e le truppe rimastegli fedeli a riparare in Puglia. La controffensiva fu impossibile poich\u00e9 a corte giunsero notizie circa una presunta congiura, questa volta capeggiata da Maniace stesso, e l'imperatore decise di rimuoverlo dal comando e di incarcerarlo.\nNegli anni seguenti, la situazione dell'italia meridionale peggior\u00f2; infatti, i mercenari normanni attaccarono i domini bizantini in Italia mentre diverse signorie locali dichiararono la loro completa indipendenza, con il risultato di lasciare all'Impero la sola parte meridionale della Puglia.\nLa rivolta bulgara del 1040.\nIl regno di Michele IV fu caratterizzato anche dall'indebolimento del dominio bizantino sui Balcani. Infatti, nel 1040, in parte a causa della scarsit\u00e0 dei viveri, in parte per l'aumento della pressione fiscale (in particolare il passaggio dall'imposta in natura a quella in danaro) scoppi\u00f2 un pericoloso moto separatista che interess\u00f2 sia la Serbia sia le regioni dell'antico impero bulgaro, conquistato pochi anni prima da Basilio II.\nI rivoltosi, uniti sotto la leadership di Peter Delyan, discendente della famiglia imperiale bulgara, non solo riuscirono a sconfiggere le guarnigioni bizantine ma furono anche in grado di conquistare la strategica piazzaforte di Belgrado ove il medesimo Delyan fu incoronato quale \"Imperatore di Bulgaria\" nonch\u00e9 l'antica capitale di Skopje.\nAgli inizi, l'imperatore affid\u00f2 la repressione al Duca di Durazzo ma poi, temendo che anch'egli si rivoltasse contro, decise di rimuoverlo; la mossa fu disastrosa in quanto le truppe, in gran parte soldati di leva di origine bulgara, si unirono alla rivolta e costrinsero l'esercito imperiale a ritirarsi a Tessalonica. Delyan, intanto, dopo aver occupato Durazzo ed essersi assicurato la lealt\u00e0 della popolazione dell'Epiro, sconfisse lo stratego dell'Ellade e conquist\u00f2 parte della Grecia continentale.\nSolo nell'anno seguente la situazione si stabilizz\u00f2: l'arrivo di un contingente di oltre 40.000 mercenari variaghi (tra i quali il futuro Harald III di Norvegia) permise all'imperatore di disporre di truppe fresche e di intraprendere la controffensiva; dopo alcuni mesi, l'esercito ribelle si dissolse e l'imperatore pot\u00e9 riconquistare l'intera Bulgaria, mentre la Serbia, sotto la guida di Stefano Vojislav, divenne un principato indipendente. Dopo la vittoria, l'imperatore tenne un trionfo a Costantinopoli ma ormai apparve evidente che lo stress prolungato della lunga campagna militare lo aveva debilitato irreversibilmente.\nMalattia e morte.\nNegli ultimi anni di regno, ormai gravemente indebolito dalla epilessia e dall'idropisia, Michele si dedic\u00f2 con assiduit\u00e0 alle funzioni religiose, dispose forti contributi alla ricostruzione di diverse chiese e monasteri della capitale e cerc\u00f2 pace nella visita al santuario di San Demetrio a Tessalonica, sperando in una guarigione . Ci\u00f2 non venne e le sue condizioni di salute precipitarono rendendo inevitabile la necessit\u00e0 di disporre la successione.\nIl \"parakoimomenos\" Giovanni, ormai vero padrone dello Stato, costrinse la Basilissa Zoe ad adottare quale figlio Michele Calafato, figlio di Stefano, marito della sorella dell'imperatore. Ormai in fil di vita, il 10 dicembre 1041, Michele decise di assumere gli ordini sacri e mor\u00ec poco dopo."}
{"id": "236035", "revid": "7", "url": "https://it.wikipedia.org/wiki?curid=236035", "title": "Non vedente", "text": ""}
{"id": "236037", "revid": "767487", "url": "https://it.wikipedia.org/wiki?curid=236037", "title": "Jenny Sorrenti", "text": "Biografia.\nEntrambi nati a Napoli, da madre di origini gallesi e da padre napoletano, i fratelli Sorrenti si trasferiscono a Roma agli inizi degli anni settanta. Alan avvia una carriera da solista, mentre Jenny fonda i Saint Just, gruppo di rock progressive dalle marcate influenze folk \u00e0 la Pentangle, con cui realizza gli album \"Saint Just\" del 1972 \u2013 in cui interviene anche il fratello Alan \u2013 e \"La casa del lago\" del 1974, per poi tentare a sua volta la carriera solista.\nNel 1976 pubblica a suo nome \"Suspiro,\" inciso con la collaborazione di musicisti come Peter Kaukonen (fratello di Jorma, chitarrista dei Jefferson Airplane), Pino Daniele e il violinista Lucio Fabbri (della PFM), mutando leggermente genere rispetto a quello del suo precedente gruppo.\nIl secondo album \"Jenny Sorrenti\", esce nel 1979, e presenta un duetto con Francesco De Gregori, nel brano \"Lampo\".\nDopo anni passati a collaborare con altri artisti, nel 2001 la cantante realizza un nuovo lavoro intitolato \"Medieval Zone\", nel quale sperimenta la fusione di folk partenopeo e celtico. Nel 2006 esce il suo sesto album \"Com'\u00e8 grande Enfemidade\", in cui sviluppa ulteriormente e positivamente le sonorit\u00e0 del precedente lavoro.\nNel 2009 viene pubblicato \"Burattina\", il suo settimo album, che la riporta all'attenzione della critica esaltandone il valore della scrittura musicale e testuale. Suonano in questo disco Jenny (voce, tastiera), Marcello Vento (batteria, percussioni), Vincenzo Zenobio (fisarmonica), Piero Viti (chitarra); inoltre Enzo Gragnaniello compare come ospite in un brano (\"Nessuno \u00e8 pi\u00f9 forte di chi non ha pi\u00f9 nulla da perdere\"). In questo lavoro si fa concreto ancora una volta l'incontro tra la musica del Mediterraneo e quella dell'Europa settentrionale, e si conferma l'affiatamento della band, nonch\u00e9 l'estro compositivo di Jenny impreziosito dai virtuosismi di Marcello Vento.\nNel 2011 decide di riformare i \"Saint Just\" con la nuova denominazione di \"Saint Just Again\" e nuovi musicisti in formazione: oltre a Jenny Sorrenti (voce e tastiere), Marcello Vento (batteria, steel drum, gong), Elio Cassar\u00e0 (chitarre elettriche), Ernesto Vitolo (Hammond, Fender Rhodes, synth), Vittorio Pepe (basso), con un cameo di Francesco Di Giacomo del Banco. Il nuovo album si intitola \"Prog Explosion\".\nNel 2018 sempre con il riformato gruppo dei Saint Just pubblica per la Ma.Ra.Cash Records il CD \"Prog Explosion and Other Stories\" in cui i primi quattro brani sono inediti (tra cui due duetti con suo fratello Alan, ritornato alle sonorit\u00e0 progressive), mentre gli altri sei sono quelli presenti nel precedente \"Prog Explosion\" per la prima volta in CD, visto che l'album nel 2011 era uscito solo in LP a tiratura limitata."}
{"id": "236042", "revid": "7", "url": "https://it.wikipedia.org/wiki?curid=236042", "title": "Codice Braille", "text": ""}
{"id": "236043", "revid": "1652635", "url": "https://it.wikipedia.org/wiki?curid=236043", "title": "Fagiolo", "text": "Il fagiolo \u00e8 il seme commestibile di diverse \"cultivar\" della pianta del fagiolo comune (\"Phaseolus vulgaris\"), utilizzato come verdura.\nFa parte dell'insieme dei legumi.\nValori nutrizionali.\nI fagioli sono ricchi di principi nutritivi e molto calorici: in particolare, sono ricchi di vitamine (gruppi A, B, C ed E) e di diversi sali minerali (potassio, ferro, calcio, zinco e fosforo), nonch\u00e9 di fibre.\nI valori nutrizionali di fagioli possono variare in base alle diverse variet\u00e0; i seguenti valori sono indicativi per 100\u00a0g di fagioli secchi:\nVariet\u00e0.\nIl fagiolo \u00e8 disponibile in numerose variet\u00e0. Di seguito alcune delle qualit\u00e0 pi\u00f9 diffuse in commercio:"}
{"id": "236047", "revid": "111373", "url": "https://it.wikipedia.org/wiki?curid=236047", "title": "T\u00e4gerwilen", "text": "T\u00e4gerwilen (toponimo tedesco) \u00e8 un comune svizzero di 4\u00a0510 abitanti del Canton Turgovia, nel distretto di Kreuzlingen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\n\u00c8 servito dalla stazione di T\u00e4gerwilen Dorf sulla ferrovia Mittelthurgaubahn e dalla stazione di T\u00e4gerwilen-Gottlieben sulla ferrovia Sciaffusa-Rorschach."}
{"id": "236049", "revid": "339392", "url": "https://it.wikipedia.org/wiki?curid=236049", "title": "Super8", "text": ""}
{"id": "236050", "revid": "126257", "url": "https://it.wikipedia.org/wiki?curid=236050", "title": "Macchiato (araldica)", "text": ""}
{"id": "236051", "revid": "827882", "url": "https://it.wikipedia.org/wiki?curid=236051", "title": "Societ\u00e0 Teosofica", "text": "La Societ\u00e0 Teosofica \u00e8 un'organizzazione internazionale fondata nel 1875 a New York, dedita allo studio e alla divulgazione della teosofia (letteralmente \"sapienza divina\") e delle scienze esoteriche in generale.\nAderendo al principio della \u00abfratellanza universale\u00bb, si basa sul motto \u00abnon c'\u00e8 religione pi\u00f9 alta della verit\u00e0\u00bb, non richiedendo ai suoi membri alcuna specifica professione di fede.\nIl suo organo ufficiale \u00e8 il \"The Theosophist\", fondato nel 1879 da H.P. Blavatsky e da H.S. Olcott. \nStoria.\nNel 1874 la \"medium\" e sensitiva Helena Petrovna Blavatsky incontr\u00f2 per la prima volta il colonnello Henry Steel Olcott durante un'indagine su delle manifestazioni spiritiche che da alcuni giorni si diceva infestavano una fattoria del Vermont nella citt\u00e0 di Chittenden.\nNel luglio dell'anno seguente la Blavatsky annot\u00f2 nel suo diario l'invito da parte di maestri occulti, con cui sarebbe stata in contatto telepatico, a fondare una Societ\u00e0 filosofico-religiosa.\nIl 7 settembre 1875 vi fu cos\u00ec un incontro preliminare tra i suoi fondatori, i quali comunicarono la decisione di dare vita al progetto, per promuovere gli antichi insegnamenti della teosofia, quella saggezza divina che era stata alla base di altre scuole del passato, come il neoplatonismo, lo gnosticismo e i misteri del mondo classico. \nIl giorno seguente venne redatto un protocollo con le linee direttive: esso prevedeva Madame Blavatsky nel ruolo di segretaria, il colonnello Henry Olcott come suo primo presidente, e William Judge consulente legale.\nLa societ\u00e0 contava un totale di 16 membri fondatori, tra cui anche George Henry Felt, Emma Hardinge Britten, Charles Sotheran, Charles E. Simmons, H. D. Monachesi, Charles Carleton Massey, William Livingston Alden, D. E. de Lara, Henry Jotham Newton, John Storer Cobb, James Hervey Hyslop e H. M. Stevens.\nLa nascita ufficiale avvenne a New York il 17 novembre 1875. Nell'occasione, il presidente Olcott tenne il discorso inaugurale.\nNel 1878, a seguito di contatti della Blavatsky con la Fratellanza dei Maestri occulti, che le assegnarono il compito di riscoprire in Oriente le fonti perdute dell'antica saggezza dell'umanit\u00e0, lei e Olcott partirono per l'India, stabilendosi ad Adyar, nel distretto indiano di Chennai, dove trasferirono la sede della Societ\u00e0 Teosofica, che vi risiede tuttora.\nDopo la morte della Blavatsky nel 1891, Olcott mantenne sempre il ruolo di presidente, ma l'ingresso di Annie Besant nella Societ\u00e0, che gli succeder\u00e0 alla presidenza nel 1907, diede inizio ad una nuova fase per il movimento, che comport\u00f2 l'attenuazione dei tratti decisamente buddisti che esso aveva avuto fino allora, con un cambio di direzione verso l'induismo e una timida apertura al cristianesimo.\nL'istituzione conta membri e uffici in un centinaio di paesi di tutti i continenti. La sua sede ufficiale \u00e8 rimasta quella originale, fondata ad Adyar dalla Blavatsky.\nIl primo nucleo italiano della Societ\u00e0 Teosofica fu fondato nel 1902 a Vicenza, dove ha mantenuto la sua sede legale.\nSimbolo.\nLo stemma della Societ\u00e0 Teosofica presenta due triangoli intersecati a formare la stella di Davide, oltre al serpente, la svastica e la croce ansata, che simbolicamente riassumono i punti salienti della teosofia, alludendo, tra gli altri principi, alla Trinit\u00e0, all'Unit\u00e0 sostanziale di ogni manifestazione di vita, all'onnipresenza dello Spirito nella materia, all'immortalit\u00e0 della vita e alla progressiva evoluzione dell'universo attraverso i suoi cicli periodici di nascita e morte.\nObiettivi.\nI principali obiettivi che si pone la Societ\u00e0 Teosofica sono:\nLa Societ\u00e0 non impone alcun dogma ai suoi membri, spontaneamente uniti dal comune obiettivo di ricercare la verit\u00e0 e dal desiderio di apprendere il significato dell'esistenza, dedicandosi allo studio, alla meditazione, alla purezza di vita e al volontariato. Non vi sono prerequisiti o limitazioni per chiunque intenda farne parte, salvo il fatto di riconoscere ogni altro essere umano come membro di una fraternit\u00e0 universale. La Societ\u00e0 sottolinea la libert\u00e0 di pensiero, di ricerca e di discussione.\nI Maestri occulti.\nUno dei principi esoterici fondamentali divulgati dalla Societ\u00e0 riguarda i retroscena occulti della complessa evoluzione dell'umanit\u00e0, che si attua su scala cosmica ed \u00e8 legata agli aspetti sia fisici che spirituali dell'Universo. La storia dello sviluppo del genere umano sulla Terra fu originariamente esposta nella \"Dottrina Segreta\", l'opera \"magna\" di Helena Blavatsky del 1888, secondo la quale l'evoluzione dell'umanit\u00e0 si inserisce in quella complessiva del cosmo, ed \u00e8 supervisionata da una gerarchia spirituale di personalit\u00e0 risiedenti in luoghi segreti, i cosiddetti \u00abMaestri dell'Antica Sapienza\u00bb, i cui gradi superiori sono costituiti da esseri spirituali ancora pi\u00f9 avanzati.\nBlavatsky interpret\u00f2 la Societ\u00e0 Teosofica come un tassello di un progetto pi\u00f9 ampio, uno dei numerosi tentativi attuati nel corso dei millenni da questa Gerarchia nascosta per aiutare l'umanit\u00e0, in accordo con lo schema evolutivo cosmico intelligente, per guidarla verso il suo ultimo, ineludibile destino: il raggiungimento della perfezione e della consapevolezza, con cui prendere parte volontariamente al processo evolutivo in corso. Questi tentativi richiedono un'infrastruttura terrena, quale appunto la Societ\u00e0 Teosofica, che \u00e8 sorta proprio sotto ispirazione di un certo numero di Mahatma, membri della suddetta Gerarchia.\nScismi.\nDal nucleo originario della Societ\u00e0 Teosofica si sono separati col tempo vari esponenti per dare vita a degli organismi autonomi.\nGi\u00e0 nel 1895 Judge, a seguito di alcune accuse di aver falsificato lettere dei Mahatma, pose fine alla sua associazione con Olcott e Besant portando con s\u00e9 la maggior parte della sezione americana della compagnia. Il suo gruppo si \u00e8 ulteriormente frammentato in una sezione guidata da Katherine Tingley, oggi risiedente negli \"International Headquarters\" di Pasadena in California, e un'altra seguace del segretario Ernest Temple Hargrove, scioltasi in seguito. Una terza organizzazione, la United Lodge of Theosophists (ULT), si \u00e8 ulteriormente scissa da quella di Tingley nel 1909, come pure la Schola Philosophicae Initiationis formatasi a Madrid nel 1928.\nAi primi del Novecento si ebbe poi una rottura ad opera di Rudolf Steiner, che era stato nominato da Annie Besant responsabile della sezione tedesca e austriaca. \nPrediligendo un approccio teosofico basato sul cristianesimo rosacrociano, anzich\u00e9 sulle commistioni orientali e induiste, Steiner giunger\u00e0 a distaccarsi definitivamente dalla Societ\u00e0 nel 1912, per fondare la Societ\u00e0 Antroposofica. \nNella vicenda pes\u00f2 inoltre il dissenso nei riguardi della promozione che la Besant e Leadbeater stavano facendo allora del giovane Jiddu Krishnamurti come nuovo Buddha e persino come nuovo Cristo reincarnato, quando invece per Steiner la seconda venuta del Cristo non avrebbe potuto compiersi fisicamente, ma solo sul piano eterico."}
{"id": "236053", "revid": "111373", "url": "https://it.wikipedia.org/wiki?curid=236053", "title": "Gottlieben", "text": "Gottlieben (toponimo tedesco) \u00e8 un comune svizzero di 323 abitanti del Canton Turgovia, nel distretto di Kreuzlingen.\nGeografia fisica.\nGottlieben si affaccia sul lago di Costanza (\"Untersee\").\nStoria.\nFino al 1874 \u00e8 stato capoluogo del distretto, poi divenuto distretto di Kreuzlingen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nInfrastrutture e trasporti.\nGottlieben \u00e8 servito dalla stazione di T\u00e4gerwilen-Gottlieben sulla ferrovia Sciaffusa-Rorschach."}
{"id": "236054", "revid": "767487", "url": "https://it.wikipedia.org/wiki?curid=236054", "title": "In maest\u00e0", "text": ""}
{"id": "236056", "revid": "1543377", "url": "https://it.wikipedia.org/wiki?curid=236056", "title": "Maglia (araldica)", "text": "Maglia \u00e8 un termine utilizzato in araldica per indicare il rombo vuoto. In francese viene chiamata \"macle\" e rappresenterebbe gli anelli della maglia di ferro portata dai cavalieri.\nLa maggior parte degli araldisti preferisce per\u00f2 il termine losanga vuota."}
{"id": "236057", "revid": "110157", "url": "https://it.wikipedia.org/wiki?curid=236057", "title": "Relaxin' with the Miles Davis Quintet", "text": "Relaxin' with the Miles Davis Quintet \u00e8 un album di Miles Davis pubblicato nel 1958 dalla Prestige Records (Prestige 7129).\nIl disco.\nSi tratta del secondo di quattro album frutto delle due sedute di registrazione effettuate da Miles Davis con il suo storico quintetto l'11 maggio e il 26 ottobre del 1956 per onorare la conclusione del contratto che lo legava alla Prestige Records.\nDalle stesse sedute furono tratti altri tre album pubblicati a distanza di molti mesi l'uno dall'altro: il precedente \"Cookin oltre a \"Workin e \"Steamin' with the Miles Davis Quintet\" usciti in seguito.\nNel disco \u00e8 testimoniata una \"falsa partenza\" in \"You're My Everything\". Il pianista Red Garland introduce il brano con alcuni accordi arpeggiati molto \"soft\". Dopo pochi secondi Davis lo interrompe con un sonoro fischio e con la sua voce roca gli intima:\nDopo qualche istante Garland ricomincia l'introduzione con alcuni accordi a due mani molto decisi: i \"block chord\" richiesti dal \"leader\" e che erano in effetti una specialit\u00e0 del pianista.\nTracce.\nLe tracce 1, 2, 3 e 4 furono registrate nella sessione del 26 ottobre 1956, le tracce 5 e 6 nella sessione dell'11 maggio 1956."}
{"id": "236059", "revid": "1226", "url": "https://it.wikipedia.org/wiki?curid=236059", "title": "Relaxin'", "text": ""}
{"id": "236061", "revid": "1516566", "url": "https://it.wikipedia.org/wiki?curid=236061", "title": "Male ordinate", "text": "Male ordinate \u00e8 un'espressione utilizzata in araldica per tre pezze poste una su due.\nCaratteristiche.\nQuando su uno scudo sono rappresentate tre pezze (o figure) della stessa natura, la loro posizione ordinaria, che non ha quindi bisogno di essere blasonata, presenta le prime due affiancate in orizzontale e la terza pi\u00f9 in basso al centro. L'espressione \"male ordinate\" si riferisce pertanto alla posizione simmetrica di quella ordinaria."}
{"id": "236064", "revid": "149485", "url": "https://it.wikipedia.org/wiki?curid=236064", "title": "Mare Glaciale Artico", "text": ""}
{"id": "236065", "revid": "123436637", "url": "https://it.wikipedia.org/wiki?curid=236065", "title": "Kreuzlingen", "text": "Kreuzlingen (toponimo tedesco; fino al 1874 Egelshofen) \u00e8 un comune svizzero di 21.560 abitanti del Canton Turgovia, nel distretto di Kreuzlingen del quale \u00e8 capoluogo dal 1874; ha lo status di citt\u00e0.\nGeografia fisica.\nKreuzlingen si affaccia sul lago di Costanza.\nStoria.\nNel 1927 ha inglobato il comune soppresso di Kurzrickenbach e nel 1928 quello di Emmishofen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (dal 1930 con Emmishofen e Kurzrickenbach):\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nInfrastrutture e trasporti.\n\u00c8 servito dall'omonima stazione, situata all'incrocio tra le linee Mittelthurgaubahn, Sciaffusa-Rorschach e Kreuzlingen-Costanza.\nSport.\nA Kreuzlingen ha sede la scoiet\u00e0 pallanuotistica Schwimmclub Kreuzlingen e si disputa il torneo tennistico ITF Women's Circuit Thurgau."}
{"id": "236066", "revid": "125282190", "url": "https://it.wikipedia.org/wiki?curid=236066", "title": "Premi Oscar 1964", "text": "La 36\u00aa edizione della cerimonia di premiazione degli Oscar si \u00e8 tenuta il 13 aprile 1964 a Santa Monica, al \"Santa Monica Civic Auditorium\", presentata dall'attore Jack Lemmon.\nVincitori e candidati.\nVengono di seguito indicati in grassetto i vincitori. \nOve ricorrente e disponibile, viene indicato il titolo in lingua italiana e quello in lingua originale tra parentesi.\nPremio alla memoria Irving G. Thalberg.\nA Sam Spiegel"}
{"id": "236068", "revid": "110157", "url": "https://it.wikipedia.org/wiki?curid=236068", "title": "Steamin' with the Miles Davis Quintet", "text": "Steamin' with the Miles Davis Quintet \u00e8 un album di Miles Davis pubblicato nel 1961 dalla Prestige Records (Prestige 7200).\nIl disco.\nSi tratta del quarto e ultimo in ordine di tempo di quattro album frutto delle due sedute di registrazione effettuate da Miles Davis con il suo storico quintetto l'11 maggio e il 26 ottobre del 1956 per onorare la conclusione del contratto che lo legava alla Prestige Records.\nDalle stesse sedute furono tratti altri tre album pubblicati in precedenza a distanza di molti mesi l'uno dall'altro: \"Cookin, \"Relaxin e \"Workin' with the Miles Davis Quintet\".\nTracce.\nTutte le tracce sono state registrate nella sessione dell'11 maggio 1956 ad eccezione di \"Well, You Needn't\" registrata il 26 ottobre 1956."}
{"id": "236069", "revid": "110157", "url": "https://it.wikipedia.org/wiki?curid=236069", "title": "Workin' with the Miles Davis Quintet", "text": "Workin' with the Miles Davis Quintet \u00e8 un album di Miles Davis pubblicato nel 1960 dalla Prestige Records (Prestige 7166).\nIl disco.\nSi tratta del terzo di quattro album frutto delle due sedute di registrazione effettuate da Miles Davis con il suo storico quintetto l'11 maggio e il 26 ottobre del 1956 per onorare la conclusione del contratto che lo legava alla Prestige Records.\nDalle stesse sedute furono tratti altri tre album pubblicati a distanza di molti mesi l'uno dall'altro: i precedenti \"Cookin e \"Relaxin, oltre a \"Steamin' with the Miles Davis Quintet\" uscito in seguito.\nTracce.\nTutte le tracce sono della registrazione dell'11 maggio 1956 ad eccezione di \"Half Nelson\" incisa nella sessione del 26 ottobre 1956."}
