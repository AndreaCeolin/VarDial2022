{"id": "234857", "revid": "125824952", "url": "https://it.wikipedia.org/wiki?curid=234857", "title": "Duca", "text": "Duca \u00e8 un titolo nobiliare, inferiore al titolo di principe e superiore al titolo di marchese ed \u00e8 presente in vari stati come la Spagna, il Regno Unito, la Svezia e, in passato, anche l'Italia del periodo prerepubblicano. \nLa sua etimologia risale al greco bizantino \u03b4\u03bf\u1fe6\u03ba\u03b1 (trasl. \"do\u00fbka\"), accusativo di \u03b4\u03bf\u03cd\u03be (trasl. \"do\u00fax\"), a sua volta traslitterazione del latino \"d\u016bx\" (\"condottiero, capo\"), da cui si origineranno anche le parole \"duce\" e \"doge.\"\nIn et\u00e0 carolingia il titolo era usato per indicare genericamente un funzionario pubblico nella veste di comandante militare, infatti, nelle fonti non \u00e8 raro trovare indicati come \"dux\" anche aristocratici a cui era affidato il controllo di marche o contee.\nItalia.\nLe insegne del titolo sono la corona cimata da 8 fioroni d'oro dei quali cinque visibili (uso italiano), l'elmo d'oro arabescato, posto di fronte, semiaperto, e il manto di velluto porpora. La corona araldica normale di duca prevede che i fioroni d'oro siano semplici, sono per\u00f2 tollerate le corone araldiche di duca in cui ciascuno dei fioroni \u00e8 bottonato da una perla.\nNella gerarchia nobiliare europea, il titolo di duca \u00e8 sempre tra i pi\u00f9 elevati, anche se a seconda dei paesi vi possono essere delle lievi differenze di collocazione nella scala gerarchica. Ad esempio, nella stessa Italia convivono tradizioni franche e longobarde e vi sono stati differenti usi tra nord e sud o tra le varie epoche.\nAd esempio il titolo di \"duca\" in Sicilia e nell'Italia meridionale era inferiore al titolo di \"principe\", mentre nel Sacro Romano impero, del quale il nord Italia era parte, il titolo \"ducale\" era considerato sempre sovrano e superiore a quello di un semplice \"principe sovrano\" (\"F\u00fcrst\"), bench\u00e9 inferiore a quello di \"principe reale\" (\"Prinz\"). Nel Regno di Napoli, al di fuori dei componenti della famiglia reale, ebbero rango di 1\u00ba duca del Regno la famiglia Acquaviva che ebbe tale titolo su Atri dal re Ladislao (1395) nella persona di Andrea Matteo I, figlio di Antonio. I Del Balzo ebbero il ducato in data anteriore su Andria ottenuta per\u00f2 per matrimonio da Beatrice d'Angi\u00f2 figlia di re Carlo II.\nDopo l'unit\u00e0 del 1861, nel Regno d'Italia si discusse se collocare i due titoli sullo stesso livello, cio\u00e8 con la stessa importanza; infatti nella relazione alla Consulta Araldica del Biscaro in Boll. Uff. della Consulta Araldica, n. 40, febb. 1929, pag. 39-51, \u00e8 affermato che la proposta di equiparazione dei due titoli \u00e8 dovuta alla considerazione che nella storia, la superiorit\u00e0 di ciascuno di essi si alterna con l'altro secondo i tempi e gli stati, senza che si possa accertare una effettiva preminenza del titolo di principe su quello di duca. La soluzione adottata \u00e8 stata che, come titoli nobiliari (non quindi sovrani), il titolo di principe precede quello di duca, anche in probabile armonia con la tradizione delle principali monarchie europee (Gran Bretagna e Spagna) che vedono come maggiore titolo nobiliare quello di duca, essendo quello di principe attribuito esclusivamente ai componenti della famiglia reale.\nPerci\u00f2, nel Regno d'Italia e negli altri regni europei questa \u00e8 la gerarchia utilizzata: \"re\", \"principe\", \"duca\", \"marchese\", \"conte\", \"visconte\", \"barone\", \"nobile\".\nPer quanto riguarda i titoli sovrani, invece, nel Sacro Romano Impero erano catalogati secondo la seguente gerarchia: \"imperatore\", \"re dei Romani\", \"Principe elettore\", \"arciduca\", \"granduca\", \"duca\", \"principe\", \"marchese\", \"conte\", \"visconte\", \"barone\", \"cavaliere ereditario\", \"nobile\".\nSacro Romano Impero.\nL'importanza che assunsero in seno all'organizzazione dell'impero \u00e8 rivelata dal fatto che fecero parte del Collegio dei Grandi Elettori ben 3 duchi su 8/9 membri che lo composero (Sassonia, Baviera, Brunswick-Hannover). Il titolo di duca (\"Herzog\") aveva nella gerarchia feudale tedesca il pi\u00f9 alto livello dopo l'imperatore ed i principi di sangue imperiale. Il titolo era concesso a nobili sovrani e non sovrani, laici ma talvolta anche ecclesiastici - come nel caso del principe-vescovo di W\u00fcrzburg che si fregiava del titolo di \"duca di Franconia\". Talvolta, i duchi che governavano territori nati dalla partizione di circoscrizioni pi\u00f9 grandi erano detti \"Teilherzogtum\". Nell'ambito dei collegi che componevano il Reichstag, oltre che nel collegio dei Grandi Elettori, vi erano famiglie ducali anche nel Collegio dei Principi con diritto di voto e di seggio alla Dieta. Nel corso dei secoli numerose furono le famiglie che ebbero il rango di duca.\nFrancia.\nAlle origini del regno di Francia medioevale, il titolo di duca era secondo solo a quello di re. Quasi tutti i duchi erano pari di Francia e governavano in maniera assai autonoma il loro territorio. Erano ducati i territori che in precedenza erano appartenuti a un popolo definito (come i normanni o i bretoni) e/o erano stati in passato dei regni indipendenti come l'Aquitania e la Borgogna. Dalla fine del medioevo in poi, i re cominciarono ad attribuire nuovi titoli di duca ai vassalli che volevano onorare o a principi della casa regnante, per esempio ai signori di Borbone, di Orl\u00e9ans, di Vend\u00f4me, di Guisa, ai conti di Angi\u00f2 etc. Dopo la morte accidentale che caus\u00f2 l'estinzione della famiglia di Louis Jean Marie de La Tr\u00e9moille (8 febbraio 1910\u2013 9 dicembre 1933), Principe e 12\u00ba duca de La Tr\u00e9mo\u00eflle, 13\u00ba duca di Thouars, 13\u00ba principe di Taranto e 17\u00ba principe di Talmond, che godeva del rango di \"premier duc de France\", questo titolo \u00e8 passato ai duchi di Uz\u00e8s della famiglia Crussol, Conti di Crussol e Principi di Soyons. Anteriormente ai De La Tr\u00e9moille, avevano goduto di questo titolo fino al 1632 i titolari del ducato di Montmorency.\nGran Bretagna.\nIl primo ducato inglese non appartenente a membri della famiglia reale fu quello di Norfolk attribuito nel 1397 da Re Riccardo II a Thomas Mowbray (discendente in linea materna da Riccardo I d'Inghilterra) passato poi per eredit\u00e0 alla famiglia cattolica Howard che fino ad oggi ne conserva il titolo e l'onore di I Pari del Regno.\nSpagna.\nLa prima famiglia del regno ad avere il titolo di duca di Medina Sidonia furono i Guzm\u00e1n nel 1445, poi P\u00e9rez de Guzm\u00e1n, per passare alla famiglia Alvarez de Toledo estinta nel 2008 nei Gonz\u00e1lez de Gregorio."}
{"id": "234860", "revid": "1605525", "url": "https://it.wikipedia.org/wiki?curid=234860", "title": "Livio Cotrozzi", "text": "\u00c8 anche autore di programmi radiofonici (RPM, SCR7) e televisivi (Campionato Campionato, Pressing) e di due blog; collabora come redattore al web magazine Periodico Italiano.\nOpere.\nSaggistica.\nArticoli pubblicati su \"Inside Star Trek\", ed. Star Trek Italian Club:"}
{"id": "234861", "revid": "339392", "url": "https://it.wikipedia.org/wiki?curid=234861", "title": "1941- Allarme a Hollywood", "text": ""}
{"id": "234865", "revid": "1149807", "url": "https://it.wikipedia.org/wiki?curid=234865", "title": "Bret Easton Ellis", "text": "Biografia.\nNel 1983, durante gli studi al Bennington College, nel Vermont, si iscrive a un corso di scrittura creativa: ne uscir\u00e0 con il suo primo romanzo, pubblicato nel 1985, \"Meno di zero\", che lo impone all'attenzione del grande pubblico. La sua carriera di scrittore prosegue con la pubblicazione di \"Le regole dell'attrazione\" del 1987, che diventa nel 2002 un film dall'omonimo titolo diretto da Roger Avary.\nLa sua opera pi\u00f9 significativa, quella che lo porta al successo, \u00e8 del 1991, \"American Psycho\". Al centro della narrazione, le vicende del giovane yuppie newyorkese Patrick Bateman, che alla vita dissoluta e superficiale tra Wall Street e i ristoranti di lusso alterna le notti da sanguinario serial killer. La pubblicazione giunge solo dopo una lunga vertenza, a causa delle contestazioni da parte degli stessi editori per la violenza di numerose scene. Nel 1994 pubblica una raccolta di racconti scritta quasi interamente ai tempi del college, con il titolo di \"Acqua dal sole\". \"Glamorama\", romanzo covato per quasi dieci anni, esce nel 1999 e riporta lo scrittore ad un successo mondiale.\n\"Lunar Park\", uscito in Italia il 18 ottobre 2005, \u00e8 una storia pseudo-autobiografica declinante verso il genere horror che parla, in ultima analisi, del complicato rapporto fra padri e figli. Da segnalare, al suo interno, anche il ritorno in scena di Patrick Bateman. Nel 2010 ha pubblicato \"Imperial Bedrooms\", sequel del suo primo lavoro \"Meno di zero\", uscito nel 1985. Nel 2016 negli Stati Uniti \u00e8 iniziata la trasmissione della serie tv \"The Deleted\", che lo vede nei panni di regista.\nIl suo ultimo lavoro \u00e8 Bianco, un romanzo/biografia pubblicato nel 2019, che tocca temi legati all'influenza, spesso negativa, dei social nella nostra vita e attacca in generale la cultura moderna.\nVita privata.\n\u00c8 omosessuale, e critica duramente l'atteggiamento adulatorio tenuto dai media nei confronti dei gay successivamente al loro \"coming out\", del quale ritiene principalmente responsabile la propaganda del movimento LGBT."}
{"id": "234866", "revid": "183666", "url": "https://it.wikipedia.org/wiki?curid=234866", "title": "Compos mentis", "text": "La locuzione latina compos mentis .\nEntrambe le locuzioni sono spesso usate nella forma negativa (\"non compos mentis\", \"non compos sui\"), con particolare riferimento al mondo del diritto nel quale sono usate, talvolta con intento di eufemismo per segnalare la mancanza di capacit\u00e0 di intendere e di volere (permanente o temporanea), particolarmente a proposito di atti compiuti per impulso. L'ambito in cui il completo dominio sulle proprie azioni rileva maggiormente \u00e8 quello dell'accertamento della responsabilit\u00e0 penale, stante un principio giuridico che in alcuni ordinamenti ammette l'esclusione della responsabilit\u00e0 quando il fatto criminoso sia compiuto in assenza di specifica volizione e consapevolezza dei suoi probabili effetti.\nMa anche nel senso ordinario, la locuzione \"compos mentis\" \u00e8 usata per indicare l'avvenuto riscontro di un'ordinaria pienezza di facolt\u00e0 intellettive, pi\u00f9 spesso nel senso di escludere che la persona di cui si tratta abbia evidenziato elementi tali da far dubitare della sua lucidit\u00e0."}
{"id": "234873", "revid": "1305772", "url": "https://it.wikipedia.org/wiki?curid=234873", "title": "The Vandals", "text": "I Vandals sono un gruppo punk rock statunitense, formatosi ad Huntington Beach nel 1980. La band ha pubblicato complessivamente 10 album studio e due live, ed ha svolto concerti in tutto il mondo, inclusa la partecipazione a diverse edizioni del Vans Warped Tour. I Vandals sono molto conosciuti per la capacit\u00e0 di scrivere testi umoristici ed ironici e per utilizzare la loro musica pi\u00f9 come veicolo di divertimento in senso stretto che come strumento per avanzare istanze pi\u00f9 serie.\nLa formazione della band ha sub\u00ecto diverse variazioni nel corso del tempo. L'unico attuale componente presente fin dalla nascita \u00e8 il bassista Joe Escalante, sebbene sia entrato inizialmente come batterista. Comunque, se si eccettua la fuoriuscita per qualche mese del 2000 dell'attuale batterista Josh Freese, la formazione \u00e8 la stessa dal 1990.\nStoria del gruppo.\nGli inizi.\nLa band nasce nel 1980 composta per iniziativa del cantante Steven Ronald Jensen, detto \"Stevo\", e del chitarrista Jan Nils Ackermann. I due, dopo diversi tentativi sfortunati, trovano ed ingaggiano il bassista Steve Pfauter, detto \"Human\", ed il batterista Joe Escalante. Con questa formazione la band ebbe subito un discreto successo nella comunit\u00e0 punk rock di Los Angeles e di Orange County che gi\u00e0 includeva band come Bad Religion, Descendents, Black Flag, TSOL, X, The Germs, Suicidal Tendencies e Social Distortion. Come detto, i Vandals si distinsero ben presto per la loro attitudine a testi ironici e anti-politici, in netta contrapposizione con le altre band citate facenti parte della stessa comunit\u00e0.\nNel 1982 la band, prima in assoluto dopo i Bad Religion, sigl\u00f2 un contratto con l'etichetta discografica Epitaph Records (di propriet\u00e0 di Brett Gurewitz, chitarrista appunto dei Bad Religion), che pubblic\u00f2 il primo EP \"Peace Thru Vandalism\". Il disco conteneva alcune delle canzoni che diventeranno col passare degli anni le pi\u00f9 conosciute ed apprezzate della band e che hanno fatto parte del repertorio dal vivo del gruppo anche dopo la \"rivoluzione\" nella formazione verificatasi dopo il 1990. In particolare, il brano \"Urban Struggle\" divenne un discreto successo a livello locale dopo esser passato diverse volte nella famosa stazione radio rock KROQ. i testi della gran parte dei brani attingono sono ampiamente autobiografici, come \"The Legend of Pat Brown\", che racconta dell'abuso di droga di un amico della band, o \"Pirate's Life\", che invece si riferisce all'esperienza della band nelle montagne russe di Disneyland sotto l'effetto dell'LSD.\nNel 1983 il gruppo, invitato dal regista Penelope Spheeris (famoso anche per \"\"), apparve nel film \"Suburbia\". Nello stesso periodo, la partecipazione (peraltro assolutamente ironica) della band ad alcuni concerti in favore dei giovani repubblicani caus\u00f2 diverse critiche e attacchi da parte del resto della comunit\u00e0 punk californiana, notoriamente di ispirazione politica liberal quando non filo-anarchica. Questo non fu l'unico comportamento del gruppo assai criticato, nonostante, come detto, i Vandals non avessero mai manifestato alcuna opinione politica nei testi delle loro canzoni.\nPrimi album.\nPfauter lasci\u00f2 la band nel 1984 e venne sostituito da Brent Turner durante le registrazioni del primo album \"When in Rome Do as the Vandals\". Al momento della pubblicazione del disco, avvenuto nel 1985 con l'etichetta National Trust Records, venne ingaggiato Chalmer Lumary come nuovo bassista. L'album evidenzi\u00f2 alcune evidenti differenze stilistiche con i lavori precedenti, ed ebbe un discreto successo tanto che contiene tuttora alcuni dei brani pi\u00f9 noti della band. Poco tempo dopo, a causa di continue liti determinate da una vera e propria inconciliabilit\u00e0 portarno Stevo a lasciare la band. Egli venne sostituito da Dave Quackenbush, precedentemente della band Falling Idols, che rimarr\u00e0 il cantante del gruppo fino ad oggi. Nel 1987 la band apparve in un altro film di Penelope Spheeris, \"Dudes\"\nNel 1989 anche Lumary lasci\u00f2 il gruppo e venne sostituito da Robbie Allen proprio durante le registrazioni dell'album \"Slippery When Ill\". Questo disco segn\u00f2 un cambiamento ancor pi\u00f9 evidente rispetto al lavoro precedente, visto che con esso i Vandals abbandonarono in parte le sonorit\u00e0 punk rock per arrivare ad un sound in parte country e western, che per l'appunto venne soprannominato cow punk. Il nuovo stile della band venne mal visto tuttavia dai fan tanto che questo album venne pi\u00f9 o meno accantonato per pi\u00f9 di dieci anni fino al 1999 quando venne ripubblicato come \"The Vandals Play Really Bad Original Country Tunes\". Comunque, poco dopo la pubblicazione di \"Slippery When Ill\" venne ingaggiato come nuovo batterista Doug MacKinnon in modo da permettere ad Escalante di spostarsi verso il basso, posizione che manterr\u00e0 fino ad oggi.\nLe dispute sul controllo della band.\nPoco dopo l'uscita dell'album \"Slippery When Ill\" la band trascorse un periodo piuttosto turbolento, in cui il nuovo batterista MacKinnon ed il chitarrista cofondatore Ackermann decisero di lasciare il gruppo. Proprio in questo periodo Brett Gurewitz, proprietario della Epitaph Records, cedette i diritti di copyright e la registrazione master dell'EP \"Peace Thru Vandalism\" ad Escalante, che ne assunse il controllo. Sebbene Gurewitz abbia sempre affermato che il suo intento era di lasciare queste cose a tutta la band e non solo ad Escalante, Escalante contest\u00f2 questa circostanza, affermando che Gurewitz aveva ceduto i diritti solo a lui e che quelli spettanti al resto del gruppo erano tuttora di propriet\u00e0 dello stesso Gurewitz. Questo fatto permise all'etichetta Time Bomb Recordings di ripubblicare \"Peace Thru Vandalism\" ed anche \"When in Rome Do as the Vandals\" in un unico CD attestando che \"tutte le parole e la musica sono di Joe Escalante\" (mentre originariamente questi diritti erano riconosciuti a tutto il gruppo, e sebbene Stevo e Ackermann abbiano affermato che gran parte delle canzoni erano state scritte prima dell'ingresso di Escalante nella band). Poco tempo dopo, Stevo, Ackermann, Lumary, ed il batterista degli TSOL Todd Barnes organizzarono una riunione utilizzando il nome di Vandals, nonostante Escalante continuasse ad asserire di detenere il controllo sul nome e sulle produzioni del gruppo. I dettagli non sono realmente e pienamente mai stati noti e le versioni delle due parti differiscono notevolmente. Escalante ha affermato che gli altri membri gli hanno definitivamente ceduto tutti i diritti in cambio della possibilit\u00e0 di utilizzare il nome per la riunione suddetta. Gli altri hanno invece sempre negato questa circostanza ed anzi hanno dichiarato di aver ricevuto diverse diffide da parte dello stesso Escalante di non utilizzare pi\u00f9 il nome e la musica del gruppo.\nIn ogni caso, comunque sia andata, Escalante ha mantenuto e tuttora mantiene il controllo sui diritti del nome e delle produzioni dei Vandals ed ha continuato fino ad oggi a suonare e produrre album come \"Vandals\" insieme a Quackenbush reclutando altri musicisti. Nel 2003 alcuni dei membri originali hanno tuttavia intrapreso azioni legali contro Escalante affermando di non avergli mai concesso tutti i diritti sulla band.\nL'ingresso di Fitzgerald e Freese.\nL'uscita di Ackermann e MacKinnon costrinse Escalante e Quackenbush a cercare un nuovo chitarrista ed un nuovo batterista. Per il primo ruolo puntarono su Warren Fitzgerald, chitarrista di una band chiamata \"Doggy Style\" con cui i Vandals avevano suonato spesso assieme. Nello stesso periodo, durante diverse visite a Disneyland, Escalante e Quackenbush osservarono Josh Freese suonare la batteria elettronica in una coverband per ragazzini e lo convinsero ad entrare nella band creando cos\u00ec la formazione formata da Quackenbush, Fitzgerald, Escalante, e Freese che rimarr\u00e0 assieme fino a tutt'oggi.\nNel 1990 venne registrato l'album \"Fear of a Punk Planet\", col quale i Vandals si inserirono nel fertile panorama punk rock californiano del periodo, formato da band come Pennywise, Rancid, NOFX, the Offspring, e Sublime. Venne registrato il primo video musicale per la canzone \"Pizza Tran\" che venne trasmesso in diverse televisioni rock e punk locali. L'anno seguente venne inciso il loro primo album live \"\", che conteneva diverse canzoni tratte dalle prime incisioni del gruppo, che da quel momento iniziarono ad essere suonate nei concerti sempre pi\u00f9 raramente, in quanto il gruppo prefer\u00ec concentrarsi sulle produzioni pi\u00f9 recenti.\nNel 1992 Escalante si laure\u00f2 in legge ed inizi\u00f2 a lavorare come dirigente del network CBS. Ci\u00f2 gli permise di avere a disposizione pi\u00f9 fondi per finanziare la band nonch\u00e9 di aumentare i rapporti tra di essa e le varie televisioni americane rendendo sempre pi\u00f9 frequenti le partecipazioni del gruppo a numerosi rock show; basti pensare che ad un concerto per una festa a cui Escalante non pot\u00e9 partecipare egli venne sostituito al basso dall'attore Keanu Reeves.\nLa firma con la Nitro Records.\nNel 1995 la nuova esplosione del genere punk rock, il cosiddetto punk revival, ottenuta soprattutto grazie a band come The Offspring e Green Day, port\u00f2 anche i Vandals a livelli di notoriet\u00e0 mai conosciuti, anche grazie all'accordo con l'etichetta Nitro Records appartenente proprio al cantante degli Offspring, Dexter Holland. Con questa nuova casa discografica venne pubblicato l'album \"Live Fast, Diarrhea\" che ebbe un discreto successo, a cui segu\u00ec un lungo tour negli USA e in Europa, inclusi alcuni concerti con la band ska punk No Doubt. La notoriet\u00e0 crebbe anche grazie ad alcune partecipazioni a serie televisive di successo come \"The X-Files\".\nNel 1996 venne pubblicato l'album \"The Quickening\", diverso dai precedenti in quanto maggiormente nichilista ed aggressivo, che fu supportato anche da un video musicale. Nello stesso anno Escalante e Fitzgerald fondarono l'etichetta indipendente Kung Fu Records, inizialmente con lo scopo di pubblicare un album della band Assorted Jelly Beans. L'etichetta pubblic\u00f2 anche la colonna sonora del film \"Glory Daze\", in cui comparivano sia i Vandals che gli Assorted Jellybeans, oltre ad una sigla scritta da Fitzgerald.\nAlla fine dell'anno venne anche pubblicato come album natalizio \"Oi to the World!\" dalla nuova casa discografica Kung Fu. Sebbene rimanga per certi versi il lavoro pi\u00f9 strano mai realizzato dalla band, ebbe una certa rilevanza tanto che la canzone omonima venne rifatta come cover dai No Doubt nel 1997, versione, peraltro, prodotta dallo stesso Fitzgerald. A parte questo brano, nessun'altra canzone di questo album fa solitamente parte del repertorio dal vivo della band: fa eccezione il concerto di Natale che ogni anno i Vandals eseguono ad Anaheim, in cui sono soliti suonare l'album integralmente. Nel 1997 venne inoltre ripubblicato l'album live \"Sweatin' to the Oldies\" con alcuni brani inediti.\nNel 1998 venne pubblicato il nuovo lavoro \"Hitler Bad, Vandals Good\", probabilmente quello pi\u00f9 noto e quello in cui sono pi\u00f9 presenti testi ironici ed umoristici, in brani come \"My Girlfriend's Dead\" e \"I've Got an Ape Drape\". La band continu\u00f2 a suonare dal vivo partecipando anche al Warped Tour. Nel 1999 venne ristampato l'album \"Slippery When Ill\" col nome \"The Vandals Play Really Bad Original Country Tunes\" sempre dalla Kung Fu Records.\nNel 2000 furono pubblicate ben tre produzioni della band, tra cui la riedizione per il decennale dell'album \"Fear of a Punk Planet\" sempre dalla Kung Fu. A questo segu\u00ec il nuovo album, il primo inedito con la nuova etichetta, \"Look What I Almost Stepped in...\", in cui il batterista Freese viene sostituito temporaneamente da Brooks Wackerman. Alla fine dell'anno, la Kung Fu ripubblic\u00f2 \"Oi to the World!\", facendo una promozione decisamente superiore a quella ricevuta dopo la prima pubblicazione.\nIl passaggio alla Kung Fu Records.\nAlla fine del 2000 il contratto tra i Vandals e la Nitro Records era terminato, e la band decise di firmare con la Kung Fu, etichetta come detto di propriet\u00e0 di Escalante e Fitzgerald. L'etichetta fin dalla sua fondazione nel 1996 aveva accresciuto la sua dimensione e la sua importanza ed oramai era ampiamente in grado di registrare, produrre e supportare le produzioni della band, compresa l'attivit\u00e0 di promozione e di organizzazione di concerti in Giappone. Con Escalante nel ruolo di presidente della casa discografica, inoltre, l'attivit\u00e0 della band si svolse senza problemi e nel 2001 il gruppo venne coinvolto per tutta la durata del Warped Tour.\nIl primo album per la nuova etichetta fu \"Internet Dating Superstuds\", pubblicato nel 2002. Grazie ad attivit\u00e0 di promozione sempre crescenti la band riusc\u00ec a pubblicare insieme all'album alcuni video girati insieme ad altre band ingaggiate tramite un'apposita gara gestita dalla stessa band. Sia in quest'anno che nei due anni seguenti i Vandals continuarono a girare il mondo con il Warped tour ed inoltre venne anche pubblicato nuovamente, sempre dalla Kung Fu, il video del brano \"Sweatin' to the Oldies\".\nControversie legali.\nNel 2003 gli ex membri della band Steven Ronald Jensen, Jan Nils Ackermann, Chalmer Lumary, e Steve Pfauter iniziarono una causa legale contro Escalante, affermando che egli avesse illegittimamente gestito e controllato il vecchio repertorio del gruppo senza avergli versato le dovute royalties. Diverse canzoni negli ultimi tempi erano state concesse da Escalante (ed a lui accreditate) per alcuni film o spot pubblicitari, come \"Urban Struggle\", nel film \"SLC Punk\" ed in uno spot Adidas, e come i testi di \"Anarchy Burger (Hold the Government)\" nel film \"XXX\". Stesso discorso venne fatto per gli album \"Peace Thru Vandalism\" e \"When in Rome Do as the Vandals\", ripubblicati nel corso degli anni e sempre accreditati ad Escalante. In tutti questi casi i vecchi componenti asserivano che le canzoni non erano affatto state composte dal bassista ma che anzi la gran parte furono create prima dell'ingresso dello stesso nella band e che quindi egli se ne fosse illegittimamente impossessato senza pagare i diritti. La causa giudiziaria termin\u00f2, con effetti e condizioni legali che non furono rese note nell'interezza, con la concessione ad Escalante del vecchio repertorio a patto di accreditare i diritti degli altri, come accadde per la concessione del brano \"Urban Struggle\" al film \"Jackass Number Two\" in cui il brano \u00e8 accreditato a tutta la band.\n2003-2008.\nNel luglio del 2003 i Vandals filmarono un concerto dal vivo ad Anaheim che venne incluso nella raccolta \"The Show Must Go Off!\" edita nel 2004 dalla Kung Fu. Nell'album erano comprese gran parte delle canzoni facenti parte del repertorio dal 1995 al 2002. Il 2003 vide anche la pubblicazione di \"Hollywood Potato Chip\", a tutt'oggi il lavoro pi\u00f9 aggressivo della band nonch\u00e9 il pi\u00f9 diverso dallo stile pop punk che era diventato la loro fortuna negli anni novanta. Nel dicembre del 2004 il gruppo intraprese un viaggio nell'Iraq durante la guerra e suon\u00f2 in diverse occasioni per le truppe statunitensi con il batterista Byron McMackin dei Pennywise al posto dell'impossibilitato Freese. Alcuni fans e la comunit\u00e0 punk anti-Bush criticarono la decisione affermando che il gesto della band sarebbe stato letto come un appoggio all'azione bellica contro gli iracheni. Il gruppo difese le proprie azioni ribadendo l'assoluta apoliticit\u00e0 della band e dei propri testi e che a prescindere dalle opinioni politiche l'unico interesse era quello di supportare le truppe. A questa iniziativa segu\u00ec un tour in Europa piuttosto travagliato, visto che molti concerti furono annullati per protesta contro il comportamento della band visto anche in questa sede come un appoggio alla guerra.\nNel 2005 venne pubblicato l'album \"Shingo Japanese Remix Album\", composto da brani celebri della band riarrangiati e missati dal DJ giapponese Shingo Asari. Nell'agosto dello stesso anno i Vandals parteciparono ad uno show di beneficenza in favore del leggendario locale newyorchese CBGB in cui iniziarono la propria carriera molte band tra cui i cofondatori del punk rock Ramones.\nNell'aprile del 2006 la band \u00e8 tornata in Medio Oriente sempre con Byron McMackin alla batteria al posto di Freese, per una serie di concerti a supporto delle truppe statunitensi, questa volta in Afghanistan. Compatibilmente con gli altri impegni esterni al gruppo, i Vandals hanno continuato il loro tour mondiale. Freese e Fitzgerald continuano a suonare e produrre musica per altri artisti mentre Escalante, abbandonata l'attivit\u00e0 legale, si occupa a tempo pieno della Kung Fu Records, oltre a partecipare a trasmissioni musicali su radio e televisione. Da qualche tempo si parla dell'inizio delle registrazioni dell'undicesimo album, ma la band non ha mai dato notizie ufficiali a questo proposito.\nNel 2008 Warren Fitzgerald ha sostituito Chris Higgins come terza chitarra negli Offspring."}
{"id": "234875", "revid": "466539", "url": "https://it.wikipedia.org/wiki?curid=234875", "title": "Drive In (programma televisivo)", "text": "Drive In \u00e8 stato un programma televisivo italiano di genere commedia ideato e scritto da Antonio Ricci, trasmesso con cadenza settimanale in prima serata, dal 1983 al 1988 su Italia 1. Riscosse un grande successo, entrando nel costume nazionale del tempo, contribuendo a portare alla ribalta numerosi personaggi dello spettacolo italiano e divenendo uno dei programmi-simbolo della televisione italiana degli anni 80 del XX secolo.\nIl programma esord\u00ec il 4 ottobre 1983 e venne trasmesso inizialmente il marted\u00ec, mentre dalla seconda edizione and\u00f2 in onda la domenica, sino alla sua chiusura, il 17 aprile 1988. In onda inizialmente con puntate di una sola ora, dato il grande riscontro vide presto raddoppiare la sua durata, raggiungendo punte di otto milioni di spettatori. Dopo la fine, il posto nel palinsesto televisivo fu poi preso da \"Emilio\", che accoglier\u00e0 a sua volta molti dei precedenti volti del \"Drive In\". Nel 1988 Greggio e D'Angelo passarono a condurre prima \"Odiens\" e poi la prima edizione di \"Striscia la notizia\", programmi sempre ideati da Antonio Ricci e che, insieme a tante altre \u00abtrasmissioni-satellite\u00bb da lui partorite, di fatto porteranno avanti l'eredit\u00e0 del programma.\nStoria.\nLa prima edizione, scritta da Antonio Ricci con Alessandro Piccardo ed Ezio Greggio, venne diretta da Giancarlo Nicotra, mentre le successive vennero scritte con la collaborazione di Franco Mercuri, Aldo Rami, Lorenzo Beccati, Max Greggio, Michele Mozzati, Gino Vignali, Gennaro Ventimiglia e Matteo Molinari, con la regia affidata a Beppe Recchia. La prima edizione (1983-1984) venne registrata presso gli studi Dear di Roma; dalla seconda edizione (1984-1985) il programma venne trasferito a Milano, dove rimase fino all'ultima edizione (1987-1988).\nIl 31 dicembre 1983 fu trasmessa a reti unificate sulle due reti dell'allora Fininvest, Canale 5 e Italia 1, una puntata speciale del programma intitolata \"Capodanno al Drive In\".\nTra il 1991 e il 1992, durante la fascia di mezzogiorno, il programma venne riproposto da Italia 1 con un differente montaggio, raccogliendo in ogni puntata circa ottanta minuti di spezzoni: tra un blocco e l'altro venivano inoltre mandate in onda alcune interviste ai protagonisti, i quali raccontavano aneddoti circa il programma. Nell'estate del 2003, per celebrare il ventennale dalla messa in onda della prima puntata, Canale 5 mand\u00f2 in onda una serie di quattro puntate con il meglio di \"Drive in\", chiamate \"Drive In Story\".\nNell'ottobre del 2013, in occasione dei trent'anni della trasmissione, sono stati messi in vendita sei DVD, a cadenza settimanale, con tutto il meglio delle edizioni. La raccolta \u00e8 curata dal Fabio Freddi, esperto di comunicazione. Oltre agli sketch, sono stati inseriti brevi interventi di Carlo Freccero, Angelo Guglielmi e Giampiero Mughini. Il 4 dicembre dello stesso anno \u00e8 stato inoltre trasmesso su Canale 5 \"Drive In - L'origine del male\", un documentario realizzato per celebrare il trentennale dalla prima messa in onda del programma.\nDescrizione.\nIl programma.\nAmbientato in un drive-in, con la scenografia curata da Graziella Evangelista e Enzo De Camillis, nelle prime tre edizioni il collante delle vicende era rappresentato dal tentativo, da parte del proprietario del locale (Gianfranco D'Angelo), di approfittare, assieme al suo giovane aiutante (Greggio), di un ingenuo e malcapitato cliente (Enrico Beruschi) il quale l\u00ec si recava per corteggiare la procace e succinta cassiera (Carmen Russo, in seguito sostituita da Lory Del Santo) nonch\u00e9 per cercare un po' di evasione dalla vita quotidiana, in particolar modo dall'opprimente moglie (Margherita Fumero).\nLa struttura del programma venne mutuata da altri variet\u00e0 televisivi degli anni precedenti come \"Non stop\" ma anche \"A tutto gag\", \"Tutto compreso\" e \"Due di tutto\", introducendo comunque significative novit\u00e0, come ricorder\u00e0 il suo ideatore Antonio Ricci: \u00abavevo in mente di creare una trasmissione tutta di comici: pativo le canzoni, i balletti, gli ospiti del variet\u00e0 classico\u00bb, dando cos\u00ec vita a uno show che, per sua stessa ammissione, era \u00abuna macedonia di generi, una via di mezzo tra sit-com, variet\u00e0, effetti speciali, satira politica, parodie, gag, barzellette, tormentoni\u00bb. Caratteristiche salienti furono la velocit\u00e0 dei cambi di scena, monologhi e parodie di film celebri insieme a spezzoni di comiche, nuovi cabarettisti che tra il pubblico recitavano i loro sketch uno dietro l'altro e rapide gag intervallate da intermezzi ballati, il tutto con un taglio di regia e un montaggio incalzante che consentiva l'inserimento degli spot pubblicitari senza interrompere il ritmo; una vera e propria opera di \u00abrottura\u00bb dinanzi all'istituzionalizzato mondo dei variet\u00e0 italiani del tempo, nonch\u00e9 l'ideale per la nascente televisione commerciale di cui \"Drive In\" fin\u00ec per divenire il programma comico pi\u00f9 rappresentativo del decennio. Per dirla nelle parole di uno dei suoi protagonisti, Ezio Greggio, \u00ab\"Drive In\" ha segnato un cambio generazionale e di stile nel variet\u00e0 televisivo che nessuno ha segnalato: la fine del presentatore tradizionale, dei salamelecchi e dei tempi morti, la nascita di un variet\u00e0 satirico tutta sostanza e niente fumo\u00bb.\nIl cast.\nTra i comici che si sono fatti conoscere dal grande pubblico o hanno consolidato la loro popolarit\u00e0 grazie alla partecipazione al programma, si ricordano Giorgio Ariani, la coppia Syusy Blady e Patrizio Roversi, Massimo Boldi, Enzo Braschi, Olga Durano, Isaac George, Malandrino e Veronica, Guido Nicheli, Carlo Pistarino, Lucio Salis, Caterina Sylos Labini, Teo Teocoli, i Trettr\u00e9, il Trioreno, Sergio Vastano, Mario Zucca, Francesco Salvi, Zuzzurro e Gaspare e Giorgio Faletti; nella maggior parte dei casi si trattava di volti ancora sconosciuti ai pi\u00f9, che troveranno fama proprio grazie al programma. Tra le protagoniste femminili comparivano, oltre alle gi\u00e0 succitate Russo e Del Santo, Tin\u00ec Cansino, Nadia Cassini, Antonia Dell'Atte, Eva Grimaldi, Cristina Moffa, Johara ed Ambra Orfei. I testi vennero scritti da autori a volte esordienti come Ellekappa, Gialappa's Band e Gino e Michele.\nLe \"Ragazze fast food\" era un gruppo di ragazze in abiti discinti e comprendevano showgirl come Cyssa Zaugg, Eliette Mariangelo, Ritanna Carpenter, Francesca Colombo, Sofia Frisone, Gloria Scotti, Toti Botta, Luciana Ricca, Patrizia Sala, Stefania Miniucchi, Sabrina Sabbatini, Cristina Garavaglia, Federica Farnese. Durante il susseguirsi delle edizioni a queste venne affiancato un gruppo di sette ragazze adolescenti, definite le \"Monelle\", alcune delle quali continueranno poi la carriera nel mondo dello spettacolo come ballerine (Marianna Fontana) o presentatrici (Cristina Beretta); c'era infine un terzo gruppo di ragazze, le \"Bomber\".\nOgni puntata veniva introdotta e conclusa da un monologo di D'Angelo, talvolta scritto da Enrico Vaime, sui vizi e manie degli italiani (tra gli altri la settimana bianca, le cliniche per cure dimagranti e i villaggi vacanze) o sul commento di un evento della settimana. Nella prima edizione il monologo di chiusura cui seguiva la sigla finale, veniva improvvisamente interrotto da un violento acquazzone che faceva scappare i clienti; nella seconda edizione la pioggia venne sostituita da una fitta nebbia; nella terza la sigla fu sostituita con una comica di Benny Hill.\nNella prima edizione vi sono state due sigle di testa: dall'ottobre del 1983, un brano strumentale composto da Detto Mariano; dalla met\u00e0 di marzo del 1984 \"Zucchero zucchero\", interpretata da Cristina Moffa. Dalla seconda edizione fu utilizzata come unica sigla \"Saxofono for Me\" eseguita da Roberto Negri. Una sigla di coda \u00e8 stata utilizzata solo durante la prima e seconda edizione, dapprima \"La bambola\", brano portato al successo da Patty Pravo e qui reinterpretato da Carmen Russo, e successivamente \"Bum bum cantiamo\", interpretata da Nadia Cassini.\nMolti personaggi del mondo della televisione, della musica e dello spettacolo hanno amichevolmente recitato un piccolo cameo durante le cinque edizioni del programma, vedi Guido Angeli, Christian, Gary Coleman, Corrado, Serena Grandi, David Hasselhoff, Daniele Piombi, Marco Predolin, Memo Remigi, Donatella Rettore, Gigi Sabani, Mago Silvan, Ilona Staller, Little Tony ed Iva Zanicchi, oltre a un giovane Pier Silvio Berlusconi. Tra gli ospiti musicali si ricorda la partecipazione dei Matt Bianco.\nI personaggi principali.\nGli attori e i comici proposero negli anni vari personaggi basati sia sull'imitazione di persone reali che sulla parodia di fenomeni di costume che fecero anche nascere una serie di tormentoni.\nCritica.\nDurante i cinque anni di programmazione la trasmissione riscosse un notevole successo di pubblico, mentre la critica di settore si prest\u00f2 a diverse analisi, sia positive che negative. Da una parte, vari intellettuali dell'epoca espressero apprezzamenti al programma: per lo scrittore Oreste Del Buono fu \u00abla trasmissione di satira pi\u00f9 libera che si sia vista e sentita\u00bb, il poeta Giovanni Raboni la descrisse come \u00abuna specie di congegno ad orologeria a bassissimo rischio\u00bb, l'attore Vittorio Gassman ne rimase influenzato tanto che dovette \u00abcambiare i ritmi in teatro\u00bb mentre per il giornalista Beniamino Placido \u00abdi tutti gli spettacoli di variet\u00e0 sulla scena \u00e8 indubbiamente il pi\u00f9 sperimentale. Ed anche il pi\u00f9 spericolato: una sventagliata di battute, un fuoco di artificio di trovate\u00bb, diventando cos\u00ec \u00abuna trasmissione alla quale mi sono affezionato lentamente \u2014 lo confesso \u2014 ma stabilmente\u00bb.\nAnche il critico Aldo Grasso specificher\u00e0, nel trentennale della prima puntata, come il \"Drive In\" \u00abnon \u00e8 il manifesto di tutti i mali possibili della TV commerciale (questa \u00e8 un'interpretazione bigotta), ma rappresenta piuttosto l'esplosivit\u00e0 di quegli anni, l'uscita dal grigiore ministeriale della Rai e dagli anni di piombo, l'eccesso come nuova forma di linguaggio (un eccesso spesso sbandierato con troppa autoindulgenza come \"trasgressivo\")\u00bb.\nDall'altra, gi\u00e0 durante la sua messa in onda lo show venne criticato per la presenza di donne formose in abiti succinti, dall'irrisoria presenza scenica; ancora Grasso riassumer\u00e0 tale aspetto del \"Drive In\" parlandone come del luogo \u00abin cui la seduzione e la malia erotica delle star hollywoodiane cedono il passo all'ostensione e all'ostentazione della carne (e a una mercificazione del corpo femminile chiamata a notevole fortuna successiva)\u00bb. Punto di vista respinto da Ezio Greggio, per il quale anche a distanza di anni \u00abcontinuano a scambiare \"Drive In\" con \"Colpo Grosso\" che aveva i nudi. Le ragazze fast food erano pi\u00f9 vestite delle donnine di Macario e Dapporto. \"Drive In\" era seguitissimo dalle famiglie [...] C'era il paninaro-oggetto, c'era lo yuppie-oggetto, c'erano le aste televisive-oggetto, c'era un altro tipo di bersaglio. Le nostre ragazze partecipavano agli sketch con battute pungenti quanto quelle dei comici. La gente ancora oggi ricorda i comici e i tormentoni, non i corpi delle fast food. Le donne nude erano sulle copertine dell\"Espresso\" e di \"Panorama\", non qui\u00bb. Un concetto in cui si ritrov\u00f2 anche il collega Giorgio Faletti, sottolineando come la loro fosse \u00abla trasmissione col pi\u00f9 alto numero di laureati\u00bb.\nUlteriormente, col senno di poi, si ripropose la questione \"politica\" del \"Drive In\". Infatti, per alcuni analisti lo show incise profondamente \u2014 e negativamente \u2014 sul tessuto sociale italiano del tempo, come \u00absimbolo dell'americanizzazione\u00bb di un paese che attraversava \u00abgli anni dell'edonismo \"reaganiano\", di Craxi al governo, della Milano da bere. Si era in pieno disimpegno, con gli yuppies protagonisti assoluti di una certa societ\u00e0 italiana e con il consumismo in vorticosa ascesa\u00bb; insomma, l'\u00abepicentro di quel terremoto culturale che poi avrebbe portato lentamente al berlusconismo\u00bb.\nUn punto di vista sempre respinto da Antonio Ricci, anche a distanza di tre decenni: \u00abLe donne seminude sono una moda iniziata negli anni 1970, specie sulle TV Rai, per non dire delle copertine di \"Panorama\" ed \"Espresso\". Le ragazze fast food erano un'ironia di tutto questo, e facevano anche battute di satira politica, anzi le donne comiche da noi non mancavano mai. E le risate erano volutamente distorte ed esagerate, per sottolineare che in realt\u00e0 non c'era niente da ridere [...] Siamo stati additati come ispiratori degli anni 1980, mentre noi ne eravamo lo specchio, la critica feroce, tra satira politica, presa in giro della Milano da bere [...] Siamo stati una trasmissione profetica: ora abbiamo le prove documentate\u00bb.\nSulla stessa linea d'onda si ritrova il giornalista Francesco Specchia, ricordando trent'anni dopo come \u00abtutti allora, a sinistra, con analisi molto colte, accostarono Ricci a Gramsci, ai situazionisti di Debord. Nessuno dichiar\u00f2 guerra agli eccessi di pelle esposta e alla carnalit\u00e0 straripante dai \"push up\". Si pensava a \"Drive In\" come al sogno felliniano che avrebbe narcotizzato Berlusconi. Che poi sia avvenuto il contrario...\u00bb Anche Grasso collimer\u00e0 con quest'interpretazione, sostenendo come \u00abBerlusconi sognava un'altra TV (\"Dallas\", Mike, Baudo, Raffaella Carr\u00e0...), costosa, volgarotta, \"basica\" e spensierata come gli \"anni da bere\"; \"Drive In\", invece, pensava gi\u00e0 a una metatelevisione, si circondava di autori di buone letture, rifletteva sul rapporto tra sketch e spot, cercava di sintonizzarsi sul ritmo dei primi telefilm che giungevano dall'America... Dal punto di vista ideologico, al contrario di Berlusconi, \"Drive In\" era fastidiosamente filopalestinese e antiamericano, pur nutrendosi dell'immaginario USA\u00bb.\nNondimeno \"Drive In\" fu oggetto di analisi sul piano \"geografico\" poich\u00e9, per via del suo set meneghino oltrech\u00e9 per la composizione del cast, formato in gran parte da elementi settentrionali, lo show venne accolto come una sorta di \u00abrisposta milanese\u00bb a quel tipo di comicit\u00e0 romana e, pi\u00f9 in generale, di stampo meridionale che storicamente impera nel Paese. Un punto di vista che contribu\u00ec a una sorta di polarizzazione nel pubblico televisivo italiano dell'epoca, che gi\u00e0 nel 1985 aveva portato, ancora Placido, ad affermare che \u00absi stanno definendo e contrapponendo due schieramenti. I \"sudisti\", che prediligono \"Quelli della notte\". I \"nordisti\" che preferiscono \"Drive In\"\u00bb; a questa visione si accodarono personalit\u00e0 come lo scrittore Mario Soldati, il quale in un dialogo con Francesca Duranti descrisse il programma come l'\u00abaria del nord, finalmente entrata fra i nostri comici a spazzare via il romanesco\u00bb, e il gi\u00e0 citato Raboni che ne esemplific\u00f2 il giudizio in un \u00abArbore gi\u00f9, \"Drive In\" su\u00bb."}
{"id": "234876", "revid": "34807", "url": "https://it.wikipedia.org/wiki?curid=234876", "title": "Applicazione biiettiva lineare", "text": ""}
{"id": "234877", "revid": "25185", "url": "https://it.wikipedia.org/wiki?curid=234877", "title": "Cavallo sferrato", "text": ""}
{"id": "234878", "revid": "830939", "url": "https://it.wikipedia.org/wiki?curid=234878", "title": "Heinrich H\u00f6ssli", "text": "Biografia.\nNato verso alla fine del XVIII secolo, in Svizzera, Heinrich Hoessli \u00e8 un semplice modista di Glarona, una cittadina sul fiume Linth, capoluogo del cantone omonimo, a 30\u00a0km dal Liechtenstein, dov'\u00e8 fiorente l'industria tessile.\nHoessli non va a scuola, e per tutta la vita rimpiange la mancanza di una istruzione che avrebbe senz'altro messo a profitto.\nLa condanna a morte di Franz Desgouttes, un dottore in legge di Berna, lo sconvolge al punto da spingerlo a studiare \"l'enigma di una tale esistenza\", come lui definisce quella che ancora \u00e8 chiamata \"sodomia\". Desgouttes viene giustiziato in maniera raccapricciante sulla \"ruota di Aarwangen\" (nel cantone di Berna), dove gli spezzano le ossa il 30 settembre del 1817. Il dottore ha ucciso il suo segretario e amante, Daniel Hemmeler, forse per gelosia, forse per l'ostracismo sociale nel quale ha vissuto questa relazione.\nHoessli si sposa con Elisabeth Grebel nel 1811, a 27 anni, ed ha due figli maschi che emigreranno in America.\nNon si sa se fosse omosessuale (Havelock Ellis sospettava che fosse bisessuale), ma senz'altro lo \u00e8 il figlio pi\u00f9 giovane, Johann Ulrich, che morir\u00e0 nel 1854, sulla nave che lo riporta in Europa.\nChiuso il negozio e acceso il lume, ogni sera Hoessli si mette a studiare e a scrivere. Lo far\u00e0 per 17 anni. Il suo sforzo \u00e8 straordinario, considerati i tempi, la difficolt\u00e0 a trovare i libri giusti, la sua mancanza di cultura accademica... eppure, riesce a scrivere un primo libro, \"\" (Glarus 1836, pubblicato dall'Autore).\nSar\u00e0 proprio questo anonimo personaggio che scrive in una localit\u00e0 sperduta tra le montagne della Svizzera, a tracciare il primo parallelo fra la persecuzione delle streghe e lo sterminio dei sodomiti. Viaggia, anche, e cerca di conoscere persone che gli possano insegnare qualcosa. Stringe un rapporto di amicizia con il pastore protestante Bernhard Freuler di W\u00fclflingen, che conosce il latino, il greco, l'ebraico ed il sanscrito, oltre a varie lingue moderne. Forse \u00e8 proprio costui che gli fornisce i primi fondamentali testi dai quali Hoessli parte alla conoscenza della sodomia.\nIn un'epoca in cui ancora esistono la tortura e la pena di morte contro certe pratiche, l'autodidatta H\u00f6ssli afferma con decisione che l'amore sessual-contrario (\"zweigeschlechtlich\") non \u00e8 un vizio, anzi, \u00e8 un sentimento sul quale si sono accumulate \"le pi\u00f9 grandi bugie mai stampate\", e rientra nella \"natura, perch\u00e9 cos\u00ec \u00e8 sempre stato e per questa ragione non potr\u00e0 mai cessare di esistere nella stessa razza umana\".\nCon queste parole si esprime nel secondo volume di \"Eros\", pubblicato nel 1838 con la casa editrice C. P. Scheitlin di San Gallo, e quasi subito sequestrato e bandito dal cantone di Glarus per l'intervento persecutorio e ossessivo dei preti che, dopo questo fatto, prende a odiare con passione.\nNelle sue intenzioni, l'opera si deve comporre di tre volumi, ma non riuscir\u00e0 mai a completarla. Nonostante ci\u00f2, Havelock Ellis definisce il suo come \"il primo serio tentativo di affrontare il problema dell'omosessualit\u00e0 dai tempi del \"Simposio\" di Platone\" (\"Studies in the Psychology of Sex, Sexual Inversion\")."}
{"id": "234880", "revid": "729019", "url": "https://it.wikipedia.org/wiki?curid=234880", "title": "Jure Ko\u0161ir", "text": "Agli inizi della carriera, prima della dissoluzione della Jugoslavia (1991), gareggi\u00f2 per la nazionale jugoslava.\nBiografia.\nStagioni 1988-1992.\nOriginario di Mojstrana di Kranjska Gora, debutt\u00f2 in campo internazionale ai Mondiali juniores di Madonna di Campiglio 1988; tre anni dopo, nella rassegna iridata giovanile di Geilo/Hemsedal 1991, ottenne il primo successo internazionale vincendo la medaglia d'oro nel supergigante. Successivamente si dedic\u00f2 prevalentemente alle specialit\u00e0 tecniche, slalom gigante e slalom speciale, che lo portarono a rivaleggiare con Alberto Tomba.\nOttenne il primo piazzamento di rilievo in Coppa del Mondo nello slalom speciale di Park City del 24 novembre 1991, chiudendo al 26\u00ba posto. Nella stessa stagione esord\u00ec ai Giochi olimpici invernali: ad si classific\u00f2 29\u00ba nel supergigante, 22\u00ba nello slalom gigante, 19\u00ba nello slalom speciale e 13\u00ba nella combinata.\nStagioni 1993-1998.\nIl 17 gennaio 1993 colse a Lech il suo primo podio in Coppa del Mondo: 2\u00ba in slalom speciale. I primi grandi risultati della carriera arrivarono nella stagione 1993-1994, quando ottenne la prima vittoria in Coppa del Mondo di un atleta della nazionale slovena, il 20 dicembre 1993 sulla 3-Tre di Madonna di Campiglio, ancora in slalom speciale. In seguito partecip\u00f2 ai XVII Giochi olimpici invernali di ; dopo essere stato portabandiera della Slovenia durante la cerimonia di apertura, vinse la medaglia di bronzo nello slalom speciale e si classific\u00f2 23\u00ba nello slalom gigante e 10\u00ba nella combinata. A fine stagione risult\u00f2 3\u00ba nella classifica della Coppa del Mondo di slalom speciale.\nAnche la stagione 1994-1995 fu condotta da Ko\u0161ir ad alto livello: non riusc\u00ec a battere Tomba, ma ottenne comunque tre importanti piazzamenti nelle classifiche di Coppa del Mondo: 2\u00ba in quella di slalom gigante, a 95 punti da Tomba, e 3\u00ba sia in quella di slalom speciale, sia in quella generale. Sierra Nevada 1996 fu la sua prima presenza iridata: fu 8\u00ba nello slalom gigante e non concluse lo slalom speciale. L'anno dopo, nella rassegna iridata di Sestriere, nello slalom speciale fu 12\u00ba, mentre non complet\u00f2 la prima manche dello slalom gigante. Ai XVIII Giochi olimpici invernali di si classific\u00f2 5\u00ba nello slalom gigante e non concluse lo slalom speciale.\nStagioni 1999-2006.\nNella stagione 1998-1999 la sua carriera raggiunse un nuovo picco, con la vittoria in due slalom speciali di Coppa del Mondo: il 6 gennaio sulla pista di casa di Kranjska Gora e il 24 gennaio sulla Ganslern di Kitzb\u00fchel (suo ultimo successo in carriera); concluse la stagione al 2\u00ba posto nella Coppa del Mondo di slalom speciale, staccato di 151 punti da Thomas Stangassinger , e partecip\u00f2 anche ai Mondiali di Vail/Beaver Creek, classificandosi 19\u00ba nello slalom gigante e 10\u00ba nello slalom speciale. Conquist\u00f2 il suo ultimo podio in Coppa del Mondo il 18 febbraio 2001 a Shigak\u014dgen (3\u00ba in slalom speciale) e ai Mondiali di Sankt Anton am Arlberg 2001 nella stessa specialit\u00e0 fu 8\u00ba.\nNegli ultimi anni della sua carriera prese ancora parte a una rassegna olimpica, (8\u00ba nello slalom speciale, non concluse lo slalom gigante), e a una iridata, Bormio/Santa Caterina Valfurva 2006 (non complet\u00f2 la prima manche dello slalom speciale). La sua ultima gara in Coppa del Mondo fu lo slalom speciale di Schladming del 24 gennaio 2006, mentre fu per l'ultima volta al cancelletto di partenza in carriera in occasione dello slalom speciale di Coppa Europa disputato a Madesimo il 22 febbraio successivo; in entrambe le occasioni non complet\u00f2 le prove. Si ritir\u00f2 al termine di quella stessa stagione 2005-2006.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale\nSouth American Cup.\nSouth American Cup - vittorie.\nLegenda:\nSL = slalom speciale"}
{"id": "234883", "revid": "287204", "url": "https://it.wikipedia.org/wiki?curid=234883", "title": "Jure Kosir", "text": ""}
{"id": "234885", "revid": "767487", "url": "https://it.wikipedia.org/wiki?curid=234885", "title": "G\u00e5te", "text": "I G\u00e5te sono una band formatasi a Tr\u00f8ndelag in Norvegia che suona Musica Folk Norvegese mescolata con tinte metal, elettronica ecc.\nNel loro repertorio compaiono sia musiche originali che musiche direttamente derivate dalla tradizione norvegese. Alcune di esse traggono ispirazione e si basano sui poemi del poeta norvegese Astrid Krogh Halse. Tra queste troviamo \"F\u00f8lgje\" (\"Compagno\") e \"Stengd D\u00f8r\" (\"Porta Chiusa\").\nLa musica che creano mescola strumenti tipici del moderno quali chitarre e tastiere elettroniche, a strumenti pi\u00f9 classici come il violino. La voce singolare della cantante \"Gunnhild Sundli\" amalgama il tutto creando colorate e dolcissime melodie.\nIl 6 settembre 2005, la band ha annunciato l'intenzione di voler prendere una \"pausa di riflessione\" per perseguire altri obiettivi. La decisione \u00e8 stata ovviamente accolta con sorpresa dato il successo che la band ha ottenuto in Norvegia e nelle altre parti d'Europa tra cui la Germania."}
{"id": "234887", "revid": "125734756", "url": "https://it.wikipedia.org/wiki?curid=234887", "title": "Emanuele Severino", "text": "\u00c8 considerato da parte della critica come uno dei pi\u00f9 grandi filosofi italiani del '900. Il suo pensiero filosofico intende collocarsi oltre tutta la storia della filosofia occidentale, che secondo Severino \u00e8 permeata dal nichilismo.\nBiografia.\nIl padre era un militare di carriera siciliano originario di Mineo trasferitosi a Brescia, mentre la madre era una bresciana di Bovegno in alta Val Trompia. Il fratello maggiore, di nove anni pi\u00f9 grande, era uno studente alla Normale di Pisa entrato in contatto con la filosofia di Giovanni Gentile, e morto prematuramente nel corso della Seconda Guerra Mondiale.\nEmanuele Severino si form\u00f2 a Brescia, presso il collegio cittadino dei Gesuiti \"Cesare Arici\"; fin dalla prima adolescenza manifest\u00f2 uno spiccato interesse per la matematica, la fisica, unito a quello per la composizione musicale. Realizz\u00f2 un'opera minore per strumenti a fiato che si ispirava a Robert Schumann e a Igor Stravinskij e che fu rappresentata con un discreto successo. La lettura del saggio sul bello musicale di Eduard Hanslick segn\u00f2 il suo passaggio dalla musica alla riflessione sulla musica, nonch\u00e9 il primo accostamento alla filosofia. In quegli anni, le voci gentiliane del fratello si accompagnarono alla predilezione per le opere di Nietzsche e Schopenhauer.\nNel 1950 si laure\u00f2 a Pavia come alunno dell'Almo Collegio Borromeo, discutendo una tesi su \"Heidegger e la metafisica\", sotto la supervisione di Gustavo Bontadini. L'anno successivo ottenne la libera docenza in filosofia teoretica.\nNel 1951 spos\u00f2 Esterina Violetta Mascialino, dalla quale ebbe due figli. \nDal 1954 al 1969 insegn\u00f2 Filosofia teoretica all'Universit\u00e0 Cattolica del Sacro Cuore di Milano. I libri pubblicati in quegli anni entrarono in forte conflitto con la dottrina ufficiale della Chiesa cattolica, suscitando vivaci discussioni all'interno dell'Universit\u00e0 Cattolica e nella Congregazione per la dottrina della fede (l'ex Sant'Uffizio). Dopo un lungo e accurato esame (condotto da Cornelio Fabro) la Chiesa proclam\u00f2 ufficialmente nel 1969 l'insanabile opposizione tra il pensiero di Severino e il cristianesimo.\nLasciata l'Universit\u00e0 Cattolica, Severino venne chiamato all'Universit\u00e0 Ca' Foscari Venezia, dove fu tra i fondatori della Facolt\u00e0 di lettere e filosofia, nella quale hanno insegnato o insegnano alcuni dei suoi allievi (Umberto Galimberti, Carmelo Vigna, Luigi Ruggiu, Salvatore Natoli, Italo Valent). Dal 1970 fu professore ordinario di Filosofia teoretica, diresse l'Istituto di filosofia (diventato poi Dipartimento di Filosofia e Teoria delle scienze e, oggi, Dipartimento di Filosofia e Beni Culturali) fino al 1989 e insegn\u00f2 anche logica, storia della filosofia moderna e contemporanea e sociologia. Tra il 1995 e il 1997 cominci\u00f2 una serie di pubblici colloqui col teologo tomista Giuseppe Barzaghi in cui pareva aprirsi lo spiraglio di una riconsiderazione della possibilit\u00e0 cristiana.\nNel 2005 l'Universit\u00e0 Ca' Foscari Venezia lo proclam\u00f2 Professore emerito; insegn\u00f2 Ontologia fondamentale presso la Facolt\u00e0 di Filosofia dell'Universit\u00e0 Vita-Salute San Raffaele di Milano; fu Accademico dei Lincei e Cavaliere di gran croce. Ha anche collaborato, , con il \"Corriere della Sera\" e con \"Bresciaoggi\".\nIl 23 dicembre 2015 il Consiglio comunale di Bovegno gli confer\u00ec la cittadinanza onoraria con la seguente motivazione: \"Discendente per parte di madre da antica famiglia bovegnese, ha contribuito con la sua opera in maniera rilevante al pensiero filosofico occidentale contemporaneo, sulle orme degli antichi filosofi greci. Nella sua autobiografia ha espresso il suo legame con la terra av\u00ecta di B\u00f2vegno che onorata, lo vuole annoverare tra i suoi concittadini pi\u00f9 illustri\".\n\u00c8 morto a Brescia il 17 gennaio 2020 dopo una lunga malattia.\nPolitica e societ\u00e0.\nSeverino ha spesso criticato sia il capitalismo sia il comunismo, fonti dell'heideggeriana \"vita inautentica\" in quanto espressioni di \"dominio della tecnica\" (come d'altronde il fascismo), ma anche la sinistra in quanto \"non \u00e8 pi\u00f9 socialdemocrazia\", rilasciando anche dichiarazioni sul suo punto di vista sul passato e sull'avvenire dell'Italia: \ne criticando \"l'assolutismo cattolico e comunista\", oltre che tacciando la magistratura di \"ingenuit\u00e0\", poich\u00e9 processando una classe politica a fondo ha rivelato la contiguit\u00e0 anche con la criminalit\u00e0 organizzata, figlia della guerra fredda e, secondo Severino, impossibile da debellare integralmente in pochi anni senza debellare lo Stato stesso, causando notevoli problemi.\nCritiche.\nOltre alle citate critiche cattoliche, Martin Heidegger parlando con Cornelio Fabro a Roma ebbe a dire a proposito di \"Ritornare a Parmenide\" di Severino: \"Severino ha immobilizzato il mio Dasein!\" Gi\u00e0 da molto prima, alcuni appunti di lavoro heideggeriani testimoniano come Martin Heidegger seguisse il giovanissimo Severino (da uno studio di Francesco Alfieri e Friedrich von Herrmann). Severino \u00e8 stato criticato dal matematico e logico Piergiorgio Odifreddi, in risposta a un giudizio critico dello stesso Severino su un'opera di Odifreddi, ovvero l'introduzione scritta per l'edizione italiana di \"L'ABC della relativit\u00e0\" di Bertrand Russell, dove venivano citati alcuni filosofi (tra cui Severino stesso, Heidegger, Croce e Deleuze), secondo Severino in maniera non congrua e \"alla rinfusa\"; il matematico ha accusato invece Severino di non considerare l'importanza della scienza (come gi\u00e0 fecero i neoidealisti, come Croce e Gentile), a differenza di grandi filosofi del passato che avevano studiato a fondo alcune teorie (facendo l'esempio di Kant, Nietzsche e Cartesio, matematico lui stesso). Nel dialogo tra Severino e Alessandro Di Chiara, \"Oltre l'uomo e oltre Dio (\"2002\")\" la filosofia della necessit\u00e0 si contrappone alla filosofia della libert\u00e0. \u00c8 stato criticato dall'economista Michele Boldrin come pensatore indicante un discorso antiscientifico. Aldo Stella, autore di numerose opere di filosofia teoretica, ha rivolto rilevanti critiche al suo pensiero, che trovano espressione, in particolare, in due volumi dedicati a \"La struttura originaria\". Fra i pensatori non accademici che hanno criticato Severino vi \u00e8 Marco Pellegrino il quale gli rimprovera lo scorretto uso del principio di non contraddizione.\nPensiero.\nNei suoi scritti fa spesso riferimento a pensatori come Parmenide, Eraclito, Aristotele, Hegel, Nietzsche, Leopardi, Heidegger e Gentile. Secondo Severino il pensiero di Giacomo Leopardi, Nietzsche e di Giovanni Gentile \u00e8 l'apice della follia del nichilismo. Severino considera questi tre filosofi come i tre pi\u00f9 grandi geni che hanno portato all'estremo la concezione greca del Nulla ovvero l'entrare e l'uscire degli enti dal Nulla.\nL'eternit\u00e0 di tutti gli essenti.\nSeverino affronta l'antico problema radicalizzato da Platone e Aristotele e ripreso poi in epoca moderna da Heidegger: il problema dell'essere. Per Severino, tutte le filosofie costituitesi precedentemente sono caratterizzate da un errore di fondo: la fede nel senso greco del divenire. Sin dagli antichi greci, infatti, un ente (ovvero un qualcosa che \u00e8) viene considerato come proveniente dal nulla, dotato temporaneamente di esistenza e successivamente ritornante nel nulla.\nRifacendosi al pensiero di Parmenide, Severino \u00e8 stato definito come fondatore di un neoparmenidismo, di cui sarebbe l'unico esponente, peraltro criticato in senso anti-metafisico da Gennaro Sasso e da Mauro Visentin, i quali sostengono, rovesciando la sua tesi, come, contrariamente all'opinione diffusa, in Parmenide esista invece un deciso rifiuto della metafisica..\nSeverino, riflettendo sull'opposizione assoluta tra essere e non-essere, dato che tra i due termini non vi \u00e8 nulla in comune, ritiene evidente che l'essere non pu\u00f2 non rimanere costantemente uguale a se stesso, evitando di rimanere alterato dall'altro da s\u00e9. Anzi, essendo l'essere la totalit\u00e0 di ci\u00f2 che esiste, non pu\u00f2 esserci altro al di fuori di esso dotato di esistenza (Severino rifiuta, quindi, il concetto di differenza ontologica cos\u00ec come \u00e8 stato avanzato da Heidegger). Per Severino, quindi, tutta la storia della filosofia occidentale \u00e8 basata sull'errata convinzione che l'essere possa diventare un nulla, sebbene alcuni filosofi, come Schopenhauer, abbiano tentato di negare tale assunto.\nMa, mentre Parmenide tentava di risolvere il conflitto tra il divenire e l'immutabilit\u00e0 dell'essere affermando l'illusoriet\u00e0 del divenire (negando l'esistenza delle cose del mondo e cadendo quindi in un'aporia), Severino sceglie una via differente, portando il suo pensiero a delle tesi estreme.\nDato che l'essere \u00e8, e non pu\u00f2 mai diventare un nulla, \u00abogni essente \u00e8 eterno\u00bb. Ogni cosa, ogni pensiero, ogni attimo sono eterni. Il divenire temporale non pu\u00f2, quindi, che rappresentare l'apparire successivo degli eterni stati dell'essere, cos\u00ec come i fotogrammi di una pellicola si susseguono sino a formare lo svolgimento completo di un film. Gli enti entrano ed escono da quello che Severino chiama \"cerchio dell'apparire\". Ci\u00f2 significa che, quando un ente esce dal cerchio dell'apparire, non diviene un nulla, ma si sottrae semplicemente alla vista: dunque, le cose esistono anche quando scompaiono ovvero non si vedono (\"vedere senza vedere\", dice Donato Sperduto in una tragicommedia sul pensiero severiniano). Riprendendo la metafora di Plotino, afferma che il divenire degli enti \u00e8 come lo scorrere degli oggetti sulla superficie di uno specchio. Le cose, infatti, esistono prima di entrare nel campo visivo dello specchio e ovviamente continuano ad esistere anche dopo esserne uscite. Non solo Plotino, ma anche Agostino di Ippona, con un'immagine simile, defin\u00ec il tempo come immagine mobile dell'Eterno. Nel pensiero di Severino, tuttavia, l'eternit\u00e0 non \u00e8 limitata a un Dio che d\u00e0 e toglie la vita agli Enti, facendoli entrare e uscire dallo specchio (senza che nulla esista prima e dopo), ma si estende anche a tutti gli enti che nel divenire si manifestano.\nDimostrazione dell'eternit\u00e0 di tutti gli essenti.\nLa dimostrazione severiniana dell'eternit\u00e0 di tutti gli essenti, si basa sostanzialmente sul principio di non contraddizione, ma non nella versione che ne d\u00e0 Aristotele nel \"De Interpretatione\". In essa anzi \"il discorso del tramonto del senso dell'essere...trova la sua formulazione pi\u00f9 rigorosa e pi\u00f9 esplicita\".\nBisogna invece \"ritornare a Parmenide\", correggerne - con Platone - l'esito aporetico, dimostrando che l'evidenza fenomenica non \u00e8 in contrasto col principio di non contraddizione, ma scoprendo anzi che il divenire cos\u00ec come Platone lo pensa, come uscire dal nulla e ritornare nel nulla, non appare affatto, non \u00e8 affatto \"evidente\".\nDi qui si potr\u00e0 proseguire su una via (quella indicata da Parmenide, il \"sentiero del giorno\") ben diversa da quella imboccata con Platone dal pensiero occidentale.\nConsideriamo la proposizione parmenidea: \"...\u00e8 infatti l'essere, il nulla non \u00e8\": tale proposizione esprime l'opposizione \"assoluta\" tra i termini \"essere\" e \"non essere\"; pertanto ogni essente, in quanto ent-e, \u00e8 assolutamente opposto al nulla e non ci pu\u00f2 essere n\u00e9 un tempo n\u00e9 uno stato in cui un ente non sia, come pensa invece il principio di non contraddizione aristotelico: \"\u00e8 necessario che l'essere sia, quando \u00e8, e che il non-essere non sia, quando non \u00e8\". Quest'enunciato esprime il pensiero di un tempo, una condizione, in cui l'ente \u00e8 nulla, in cui essere=nulla. Questa impossibile ed impensabile contraddizione costituisce la \"follia essenziale\" in cui cresce e sta, senza esserne consapevole, tutto il pensiero occidentale.\nInfatti il pensiero occidentale pensa s\u00ec, consapevolmente, l'ente come essere, ma insieme come diveniente (pensa cio\u00e8 che esca dal nulla e ritorni nel nulla). Ad esso sfugge invece che ci\u00f2 equivale a pensare l'ente come nulla; e questo \u00e8 il nichilismo pi\u00f9 proprio, la follia che si annida nell'inconscio della filosofia, della scienza e della tecnica.\nLa differenza ontologica.\nPer Heidegger, l'essere non \u00e8 un ente tra gli enti. Esso rappresenta piuttosto l'apparire ontologico degli enti, e per questo motivo viene definito un \"transcendens\" rispetto all'ente. Severino rigetta la concezione heideggeriana, affermando che la totalit\u00e0 dell'essere \u00e8 costituita dalla totalit\u00e0 degli enti. La vera differenza ontologica \u00e8 quindi per Severino quella che si costituisce tra l'essere (l'ente) diveniente e quello immutabile.\nL'essere che appare e scompare non \u00e8 lo stesso essere immutabile, ma \u00e8 anch'esso eterno. Entrambi esistono, ma in differenti dimensioni. L'essere come fondamento \u00e8 una struttura eterna e non soggetta ad alcun mutamento.\nTutto \u00e8 avvolto (fino alla morte) dal nichilismo.\nUn po' tutti i filosofi che l'hanno avuto sottomano hanno inteso il nichilismo come allontanamento dalla verit\u00e0, e l'hanno dunque declinato a seconda dell'idea di verit\u00e0 a cui stavano pensando.\nNella prospettiva severiniana dell'eternit\u00e0 di tutte le cose, il nichilismo \u00e8 dunque il credere che le cose siano mortali, ovvero che l'essere possa non essere, ed uscire e rientrare nel nulla, ovvero credere nel divenire delle cose. Credere infatti che le cose escano dal nulla e vi ritornino equivale ad identificare l'essere con il nulla: quindi si parla di pura \"follia\". Al di fuori della follia appare l'eternit\u00e0 di ogni cosa e di ogni evento. Al di fuori del nichilismo il sopraggiungere dell'ente \u00e8 il comparire o lo sparire dell'eterno. Il divenire dell'essere \u00e8 un'opinione senza verit\u00e0. L'Occidente non domina il mondo casualmente o perch\u00e9 ha una possibilit\u00e0 offensiva superiore; ma, al contrario, ha una possibilit\u00e0 offensiva superiore perch\u00e9 domina il mondo che crede nelle sue stesse imprescindibili idee guida (scienza, potenza, tecnica, salvezza, ecc.) e quindi in una cultura che ritiene pi\u00f9 avanzata\u00a0\u2013 e dove dunque l'avanzamento non \u00e8 una virt\u00f9 morale, ma la capacit\u00e0 di capire e fare pi\u00f9 cose per sopravvivere all'imprevedibilit\u00e0 dell'esistenza.\nNichilismo, morte e destino.\nSeverino ritiene che la filosofia abbia sempre cercato riparo contro il terrore che scaturisce dall'imprevedibilit\u00e0 dell'esistenza perch\u00e9 innanzitutto si \u00e8 sempre creduto nell'evidenza del divenire degli enti, del loro uscire dal nulla e rientrarvi. Anche le grandi forme di epist\u00e8me come quelle di Aristotele ed Hegel, che tendono a dare un ordine ed una configurazione prestabiliti all'esistenza, si muovono sullo stesso terreno.\nL'intera storia dell'Occidente \u00e8 quindi per Severino storia del nichilismo. La radicale distruzione dell'epist\u00e8me operata da parte della filosofia contemporanea e la rapida ascesa della scienza moderna ai vertici del sapere sono conseguenze inevitabili di questa forma di pensiero (la civilt\u00e0 della tecnica \u00e8, infatti, la forma estrema di volont\u00e0 di potenza o, detto in altre parole, il fine della tecnica \u00e8 l'incremento della potenza). Secondo la logica severiniana, tutto ci\u00f2 che appare appare in maniera necessaria ed il progressivo manifestarsi degli eterni non segue, quindi, una sequenza casuale. Ci\u00f2 significa che la libert\u00e0 dell'uomo non esiste, ma appare all'interno di quell'essente (anch'esso eterno) che \u00e8 il nichilismo dell'Occidente. Ed \u00e8 proprio all'interno dell'Occidente che appare il \"mortale\" come noi lo conosciamo.\nMa, per Severino, l'Occidente \u00e8 destinato al tramonto, per fare spazio al Destino della verit\u00e0, la verit\u00e0 che testimonia la follia della fede nel divenire. Solo all'interno del Destino della verit\u00e0 la morte acquista un significato inaudito: in realt\u00e0 la morte \u00e8 la persuasione dell'assentarsi dell'eterno.\nDio e il Superdio.\nDa quanto detto precedentemente appare chiaro come nel pensiero di Severino non ci sia posto per il Dio comunemente inteso; da qui il contrasto insanabile con la Chiesa Cattolica.\nNel corso della storia della filosofia, e nel pensiero della Chiesa cattolica in particolare, l'affermazione dell'esistenza di qualcosa di immutabile (tra cui Dio in tutti i diversi modi nei quali filosofia e religione lo hanno concepito) \u00e8 sempre stata fatta partendo dal presupposto che il divenire non significhi necessariamente la nascita dal nulla e il tornare nel nulla delle cose che in esso si presentano. Quest'affermazione \u00e8, inoltre, sempre avvenuta con l'intento di risolvere le varie contraddizioni che quel presupposto implica e di inventare un \"rimedio\" per l'\"angoscia\" che il pensiero dell'annientamento provoca. Questo genere di immutabilit\u00e0 \u00e8, quindi, di segno diverso da quella che compete agli enti sulla base dell'impossibilit\u00e0 assoluta che qualcosa si annulli. Per questo motivo \u00e8 impossibile che esista un Dio come \u00e8 stato pensato dalla religione e dalla filosofia. A maggior ragione \u00e8 impossibile per Severino che esista il Dio del cristianesimo, che \u00e8 tradizionalmente concepito come dotato della capacit\u00e0 di creare gli enti dal nulla e di mantenerli in esistenza grazie alla sua libera volont\u00e0 (altrettanto libero potrebbe essere, per Dio, l'\"annichilimento\" - diverso dal concetto fisico di annichilazione -, e cio\u00e8 la volont\u00e0 di far cessare la durata della loro esistenza per farli ritornare nel nulla).\nEssendo ogni ente eterno, non pu\u00f2 esserci n\u00e9 creazione n\u00e9 annientamento, e quindi neanche un Dio comunemente inteso. Alla luce del \"Destino della verit\u00e0\", ogni ente, anche il pi\u00f9 insignificante, acquista un significato inaudito. L'uomo si porta quindi radicalmente al di l\u00e0 del superuomo e della volont\u00e0 di potenza: l'uomo \u00e8 un \"superdio\", ben pi\u00f9 grande del Dio della tradizione religiosa. L'inconciliabilit\u00e0 fra la dottrina dell'Essere di Severino e il Tomismo \u00e8 stata sostenuta da Cornelio Fabro.\nIl teologo e frate domenicano tomista Giuseppe Barzaghi, con cui Severino ha pi\u00f9 volte dialogato pubblicamente dal 1995, ha mostrato la possibilit\u00e0 di utilizzare le intuizioni severiniane sull'eternit\u00e0 dell'essente proprio per affermare l'esistenza di Dio e ricondurre il pensiero del filosofo all'alveo cristiano da cui si \u00e8 staccato (entrambi sono stati alunni, all'Universit\u00e0 Cattolica, del filosofo cattolico e apologeta Gustavo Bontadini). Severino, pur non rivedendo pubblicamente il suo punto di vista sull'esistenza di Dio, ha apprezzato ed elogiato la proposta di padre Barzaghi.\nNecessit\u00e0 dell'oltrepassamento.\nCon il libro \"La gloria\" (2001), Severino giunge, tra le altre cose, alla dimostrazione necessaria dell'esistenza degli \"altri\". Quando Cartesio infatti scopre che la carta vincente della scienza \u00e8 la conferma delle ipotesi da parte dell'\"esperienza\", e cio\u00e8 da parte della \"presenza certa a me\" da parte delle cose, si apre il problema della fondazione dell'esistenza appunto di altre dimensioni che come la mia accolgono l'accadere del mondo, ma che a differenza della mia non sono apparenti, non sono cio\u00e8 da me \"visibili\". I fallimenti dei tentativi di soluzione a tale problema (eminentemente proposti ad opera della fenomenologia, s\u00ec che questo problema fu certamente uno dei pi\u00f9 cogenti all'interno del discorso filosofico di Husserl), a cominciare da quello di Cartesio, si determineranno essenzialmente per l'assenza del senso autentico dell'essente e del senso dell'\"oltrepassamento\".\"L'oltrepassamento dell'attualit\u00e0 nella costellazione infinita di cerchi finiti dell'apparire del Destino\" \u00e8 necessit\u00e0 dell'esistenza di un altro apparire finito, diverso da quello attuale.\nNella \"Gloria\", Severino perviene alla fondazione del senso autentico\ndell'\"oltrepassamento\", dopo aver stabilito nelle opere precedenti che il divenire autentico (cio\u00e8 non nichilistico) non \u00e8 il crearsi e l'annullarsi dell'essente, ma il comparire e lo sparire di ci\u00f2 che \u00e8 eterno.\nMa \u00e8 in questa sede innanzitutto fondamentale precisare, a partire da\nconsiderazioni svolte dallo stesso Severino in \"Destino della Necessit\u00e0\" (1980) che le cose della \"terra\" (termine con il quale Severino designa la\ndimensione degli essenti che via via appaiono\u00a0\u2013 e che, per contro, il nichilismo pensa come fuoriuscenti dal nulla ed al nulla ritornanti) \"incominciano\" ad apparire (il loro apparire esce cio\u00e8 dall'ombra del non-apparire ed entra nel cerchio dell'apparire). Con \"cerchio dell'apparire\" si intende, qui, la totalit\u00e0 degli enti che appaiono: \u00e8, cio\u00e8, l'apparire in quanto ha come contenuto tutto ci\u00f2 che appare (ossia \u00e8 l'apparire \"trascendentale\"); l'apparire delle cose della terra, quell'apparire incominciante di cui sopra, \u00e8, perci\u00f2, la relazione tra il cerchio dell'apparire (l'apparire trascendentale) e una parte del suo contenuto.\n\u00c8 altrettanto fondamentale precisare che l'incominciare della terra (a sua\nvolta eterna), non aggiunge alcunch\u00e9 al Tutto eterno\u00a0\u2013 che \u00e8, con Parmenide,\nappunto \"non incompiuto\" [\"ouk ateleuteton\"], \"non\nmanchevole\" [\"oulon achineton\"] (Parmenide, fr. 8, vv 38, 33, 38). Anche\nl'incominciante apparire, difatti, \u00e8 eterno: il suo incominciare \u00e8 il suo\nentrare nel cerchio dell'apparire. Entrandovi, naturalmente, appare\u00a0\u2013 ma questo apparire dell'entrare \u00e8 lo stesso entrare, ossia \u00e8 quello stesso di cui si dice che, eterno, entra nel cerchio dell'apparire. E, cos\u00ec come ogni ente, anche l'appartenenza della terra al cerchio dell'apparire \u00e8 eterna.\nL'eterna appartenenza al cerchio dell'apparire entra nel cerchio eterno\ndell'apparire. Entrandovi, appare, e quest'ultimo apparire \u00e8 lo stesso apparire incominciante in cui consiste l'incominciante appartenenza della terra al cerchio dell'apparire. L'apparire incominciante \u00e8 cio\u00e8 apparire di s\u00e9 stesso (e di tutte le altre cose che incominciano ad apparire), ed \u00e8 questa autoriflessione dell'apparire incominciante ci\u00f2 che entra nel cerchio\ndell'apparire e incomincia a far parte del contenuto di questo cerchio.\nMa ogni essente che incomincia ad apparire (ogni oltrepassante) \u00e8 destinato\nad essere oltrepassato: diventerebbe, altrimenti, condizione indispensabile\ndell'apparire degli essenti e quindi originariet\u00e0 che sarebbe dovuta apparire gi\u00e0 da sempre. Un oltrepassante che sia non oltrepassabile \u00e8 impossibile, perch\u00e9 altrimenti esso dovrebbe iniziare ad appartenere allo \"Sfondo\" (e Severino intende, con questo termine, quel complesso di significati, o \"costanti persintattiche\" \u2013 costanti sintattiche di ogni significato \u2013, senza i quali non apparirebbe nulla, motivo per cui non possono non essere sempre presenti. Tra questi ad esempio vi sono i significati \u00abessere\u00bb e \u00abnulla\u00bb. Inoltre,\nla serie progressiva degli essenti che via via appaiono \u00e8 necessariamente\nfinita; infatti, se in direzione del passato fosse estensibile all'infinito, ci vorrebbe un percorso infinito, e quindi mai concluso, per giungere al momento attuale. C'\u00e8 quindi un primo passo compiuto dalla terra.\nLa totalit\u00e0 attuale di ci\u00f2 che \u00e8 destinato ad apparire \u00e8, per quanto sopra\nesposto, necessariamente oltrepassata. Ma in che senso?\nEssa non \u00e8, difatti, oltrepassata dall'apparire infinito\u00a0\u2013 giacch\u00e9 l'apparire infinito (l'infinito oltrepassarsi da parte delle forme proprie dell'apparire finito\u00a0\u2013 dove la Gloria \u00e8, per Severino, proprio questo infinito dispiegarsi) non \u00e8 un oltrepassamento incominciante, ma \u00e8 l'oltrepassamento gi\u00e0 da sempre ed eternamente compiuto della totalit\u00e0 del finito. La totalit\u00e0 attuale dell'incominciante \u00e8, dunque, necessariamente oltrepassata da un incominciante\u00a0\u2013 il quale non pu\u00f2 apparire attualmente, ma \u00e8 tuttavia necessario che appaia (in quanto l'incominciare \u00e8 incominciare ad apparire), e che quindi \u00e8 necessario che appaia sopraggiungendo in un cerchio diverso, altro, dal cerchio originario dell'apparire. La totalit\u00e0 \"simpliciter\" degli essenti-che-sono-degli-oltrepassanti (la totalit\u00e0 dell'oltrepassante, cio\u00e8, che include come parte la totalit\u00e0 attuale dell'oltrepassante) non pu\u00f2 essere a sua volta oltrepassata, perch\u00e9 ci\u00f2 che la oltrepasserebbe sarebbe un oltrepassante non incluso nella totalit\u00e0 dell'oltrepassante; e se l'oltrepassante (cio\u00e8 l'incominciante) che oltrepassa la totalit\u00e0 degli oltrepassanti non fosse a sua volta oltrepassato, esso sarebbe quel contenuto impossibile che \u00e8, appunto (per\nquanto sopra esposto), l'incominciante non-oltrepassabile.\nPoich\u00e9 la terra oltrepassa anche l'attualit\u00e0 dell'apparire del cerchio\noriginario, sopraggiungendo in un cerchio diverso, il contenuto incominciante che appare nel cerchio originario dell'apparire attuale, \u00e8 oltrepassato (infinitamente) in due direzioni:\n(a) In quanto contenuto incominciante, esso \u00e8 oltrepassato lungo il dispiegamento infinito del contenuto attuale del cerchio originario (o, per utilizzare il lessico severiniano, lungo la Gloria del dispiegamento infinito della terra che si inoltra nel cerchio originario). Ma non \u00e8 in quanto tale contenuto \u00e8 attuale che esso viene oltrepassato lungo il dispiegamento infinito del contenuto attuale.\n(b) In quanto contenuto attuale (in quanto, cio\u00e8, alla sua attualit\u00e0) il contenuto incominciante \u00e8 oltrepassato invece in un altro cerchio\u00a0\u2013 e in un'infinit\u00e0 di altri cerchi dell'apparire. L'oltrepassante-incominciante, qui, entra nell'apparire non attuale. Anche questa seconda direzione dell'oltrepassamento \u00e8 un dispiegamento infinito nella Gloria, ma, appunto, nella gloria che consiste nell'infinito sopraggiungere, nel cerchio originario, della costellazione infinita degli altri cerchi. La gloria \u00e8 l'unit\u00e0 di queste due dimensioni.\nLa dimensione dell'essente, che incomincia cio\u00e8 ad apparire nel cerchio originario, \u00e8 necessariamente oltrepassata da un'altra dimensione dell'essente (perch\u00e9 l'incominciante non pu\u00f2 incominciare ad appartenere all'essenza dello Sfondo, non incominciante e non tramontante, del cerchio originario); ma anche l'attualit\u00e0 dell'essente che incomincia ad apparire\u00a0\u2013 ossia anche l'apparire (che, in quanto tale, \u00e8 apparire attuale) dell'essente che incomincia ad apparire\u00a0\u2013 incomincia ad apparire, s\u00ec che (per lo stesso motivo) \u00e8 necessariamente oltrepassata in un altro cerchio dell'apparire; e anche la sintesi tra l'attualit\u00e0 del cerchio originario e l'attualit\u00e0 in s\u00e9 dell'altro cerchio incomincia ad apparire nel cerchio originario, quando in esso incomincia ad apparire ci\u00f2 che ne oltrepassa l'attualit\u00e0; e dunque (per lo stesso motivo) tale sintesi \u00e8 oltrepassata in un terzo cerchio (e, cio\u00e8, l'attualit\u00e0 in s\u00e9 dell'altro cerchio non \u00e8 oltrepassata solo nel cerchio originario, ma necessariamente in un terzo cerchio) \u2013 e cos\u00ec all'infinito.\nIn definitiva, l'oltrepassamento dell'attualit\u00e0 di un cerchio non avviene solo lungo la dimensione \"verticale\" del singolo cerchio, ma anche lungo quella \"orizzontale\" della costellazione di cerchi del Destino.\nL'oltrepassamento hegeliano, invece, conserva \"idealmente\", cio\u00e8 astrattamente, ci\u00f2 che oltrepassa, e non realmente, determinandone la distruzione. In un contesto siffatto \u00e8 fondata l'impossibilit\u00e0 dell'esistenza degli \"altri\", perch\u00e9 l'altro, che \u00e8 il mio oltrepassante, determinerebbe il mio superamento, e mi consegnerebbe ad una dimensione puramente ideale. Infatti nel sistema hegeliano l'esistenza degli altri significa l'esistenza di soggetti empirici, sensibili, che \u00e8 quindi comunque interna all'esistenza produttiva dell'unico \"Io\".\nIl nichilismo \u00e8 un essente che incomincia ad apparire, ed \u00e8 quindi destinato ad essere oltrepassato. L'essente che oltrepassa il nichilismo \u00e8 l'essente che porta al tramonto l'isolamento del senso delle cose dalla verit\u00e0. Il nichilismo \u00e8, infatti, pensare e vivere le cose come nulla in quanto delle cose non appare il legame alla struttura originaria della verit\u00e0, e quindi non appare l'eternit\u00e0. L'essente, o la dimensione di essenti, che porta al tramonto l'isolamento del senso delle cose dalla verit\u00e0 \u00e8 la \"Gloria\" (cio\u00e8 la manifestazione) della verit\u00e0 stessa. L'ampiezza dell'isolamento non coinvolge solo il legame tra i singoli essenti e la verit\u00e0, ma anche il legame tra gli infiniti cerchi dell'apparire, il loro passato e il futuro del percorso che la terra \u00e8 destinata a compiere in essi.\nNella Gloria non si \u00e8 Dio, perch\u00e9 Dio crea ed annienta le cose anche e soprattutto quando ama; e dunque appartiene al regno dell'errore perch\u00e9 l'amore \u00e8 volont\u00e0 e la volont\u00e0 \u00e8 voler alterare il senso proprio ed eterno, cancellarne l'identit\u00e0. Dio \u00e8, quindi, infinitamente meno della pi\u00f9 umbratile tra le cose vere. Tutto \u00e8 oltre Dio - e oltre ogni forma di mortalit\u00e0, compresa la vita umana come credenza nel poter creare e annientare gli essenti."}
{"id": "234892", "revid": "120491509", "url": "https://it.wikipedia.org/wiki?curid=234892", "title": "Sistema embedded", "text": "Un sistema embedded (lett. \"\"incassato\" o \"incorporato\"\", in italiano: sistema integrato) nell'informatica e nell'elettronica digitale, identifica genericamente tutti quei sistemi elettronici di elaborazione a microprocessore progettati appositamente per un determinato utilizzo (special purpose), ovvero non riprogrammabili dall'utente per altri scopi, spesso con una piattaforma hardware \"ad hoc\", integrati nel sistema che controllano e in grado di gestirne tutte o parte delle funzionalit\u00e0 richieste.\nStoria.\nUno tra i primi sistemi \"embedded\" fu l'Apollo Guidance Computer, sviluppato da Charles Stark Draper al MIT Instrumentation Laboratory. Per ogni volo lunare ne veniva utilizzato uno nell'orbiter CSM (modulo di comando e servizio) ed un altro identico nel LEM, entrambi incaricati del sistema di guida inerziale.\nAl momento della concezione, l'Apollo Guidance Computer era considerato uno dei pi\u00f9 rischiosi oggetti all'interno del progetto Apollo. L'utilizzo dei nuovi circuiti integrati monolitici per ridurne la taglia e il peso, aument\u00f2 considerevolmente il rischio.\nIl primo sistema \"embedded\" prodotto in massa fu il computer che si occupava della guida del missile Minuteman nel 1961. Era il sistema di guida computerizzato \"Autonetics D-17\", che utilizzava circuiti logici realizzati con transistor e un hard-disk come memoria principale. Quando il Minuteman II venne prodotto nel 1966, il D-17 fu rimpiazzato da un nuovo computer basato su circuiti integrati e che fu il primo caso d'impiego di tali componenti in grandi volumi, contribuendo ad abbassarne i prezzi ed a diffonderne di conseguenza l'uso.\nLa principale caratteristica di questo sistema era la possibilit\u00e0 di modificare successivamente l'algoritmo di guida per rendere il missile pi\u00f9 preciso. Il computer inoltre eseguiva la diagnostica del missile consentendo un risparmio sul peso di cavi e connettori.\nIn seguito, i sistemi \"embedded\" hanno subito una riduzione dei costi cos\u00ec come una enorme crescita della capacit\u00e0 di calcolo e delle loro funzionalit\u00e0. La cosiddetta Legge di Moore si \u00e8 rivelata esatta su tutto questo periodo. Il primo microprocessore progettato per essere messo in commercio \u00e8 stato l'Intel 4004, che venne montato su calcolatrici ed altri sistemi di piccole dimensioni. Esso richiedeva, comunque, dei chip di memoria esterni ed altra logica di supporto esterna. Verso la fine degli anni settanta, i microprocessori ad 8 bit erano la norma, ma necessitavano sempre di memoria esterna, logica di decodifica e di un'interfaccia con il mondo esterno. In ogni caso, i prezzi erano in caduta libera e sempre pi\u00f9 applicazioni cominciarono ad adottare questo approccio, piuttosto che metodologie di progetto di circuiti logici personalizzate.\nVerso la met\u00e0 degli anni ottanta, un maggiore grado di integrazione permise il montaggio di altri componenti, in precedenza collegate esternamente, sullo stesso chip del processore. Questi sistemi integrati vennero chiamati \"microcontrollori\" piuttosto che microprocessori e fu possibile la loro utilizzazione di massa. Con un cos\u00ec basso costo per componente, questa alternativa divenne molto pi\u00f9 interessante che costruire interamente circuiti logici dedicati. Ci fu un'esplosione del numero di sistemi \"embedded\" distribuiti sul mercato, cos\u00ec come delle componenti fornite da vari produttori per facilitare la progettazione di tali sistemi. Per esempio, vennero prodotti molti circuiti integrati con un'interfaccia seriale (piuttosto che parallela, pi\u00f9 tradizionale) che potevano essere interconnessi con microcontrollori con meno connettori. In questo contesto apparve il bus I\u00b2C. Verso la fine degli anni ottanta, i sistemi \"embedded\" rappresentavano la regola piuttosto che l'eccezione per quasi tutti i dispositivi elettronici, tendenza che continua tuttora.\nDescrizione.\nIn questa area si collocano sistemi di svariate tipologie e dimensioni, in relazione: al tipo di microprocessore, al sistema operativo, ed alla complessit\u00e0 del software che pu\u00f2 variare da poche centinaia di byte a parecchi megabyte di codice. Appartengono a questa categoria di sistemi microelettronici di elaborazione i microcontrollori.\nContrariamente ai computer generici riprogrammabili (\"general purpose\"), un sistema \"embedded\" ha dei compiti noti gi\u00e0 durante lo sviluppo, che eseguir\u00e0 dunque grazie ad una combinazione hardware/software specificamente studiata per la tale applicazione. Grazie a ci\u00f2 l'hardware pu\u00f2 essere ridotto ai minimi termini per contenerne lo spazio occupato limitando cos\u00ec anche i consumi, i tempi di elaborazione (maggiore efficienza) ed il costo di fabbricazione. Inoltre l'esecuzione del software \u00e8 spesso in tempo reale per permettere un controllo deterministico dei tempi di esecuzione.\nUn esempio tipico e diffuso di \"Sistema embedded\" sono le centraline elettroniche installate a bordo degli autoveicoli per il controllo del motore e dell'ABS.\nCaratteristiche.\nI sistemi \"embedded\" sono \"sistemi di calcolo\", nel significato pi\u00f9 generale del termine. Questa definizione, infatti, include tutti i computer del mondo, tranne quelli progettati per essere di utilit\u00e0 generica (\"general purpose\"). Gli esempi di sistemi embedded spaziano dai lettori portatili di musica ai controlli in tempo reale di sistemi fisici quali lo Space Shuttle.\nLa maggior parte dei sistemi \"embedded\" \u00e8 progettata per eseguire ripetutamente un'azione a costo contenuto. La maggior parte di questi sistemi, ma non tutti, deve soddisfare inoltre dei vincoli di prestazioni minime, come ad esempio la necessit\u00e0 di operare in tempo reale. Pu\u00f2 anche accadere che un sistema debba essere in grado di eseguire molto velocemente alcune funzioni, ma possa tollerare velocit\u00e0 inferiori per altre attivit\u00e0. Questi sistemi rispettano i vincoli di prestazione con una combinazione di hardware e software appositamente progettati.\nRisulta difficile caratterizzare la velocit\u00e0 o i costi di un sistema \"embedded\" generico, anche se, soprattutto per sistemi che devono processare una grande quantit\u00e0 di dati, il progetto stesso assorbe la maggior parte dei costi. Per la maggior parte dei sistemi \"embedded\" le prestazioni richieste possono essere soddisfatte con una combinazione di hardware dedicato e una quantit\u00e0 limitata di software ottimizzato. A titolo di esempio, basti pensare ad un \"decoder\" per una televisione satellitare. Nonostante un sistema come questo debba processare decine di megabit di dati al secondo, la maggior parte del lavoro \u00e8 svolta da hardware dedicato che separa, regola e decodifica il flusso digitale multicanale in un'uscita video. Alla CPU \"embedded\" spetta di determinare i percorsi dei dati nel sistema, o di gestire gli \"interrupt\", generare e disegnare la grafica, e cos\u00ec via. Spesso, quindi, gran parte dell'hardware di un sistema \"embedded\" deve sottostare a requisiti di prestazioni molto meno severi di quelli che, invece, deve rispettare l'hardware primario del sistema stesso. Questo permette all'architettura di un sistema \"embedded\" di essere semplificata rispetto a quella di un computer generico che deve eseguire le stesse operazioni, usando ad esempio una CPU pi\u00f9 economica che tutto sommato si comporta discretamente anche per queste funzioni secondarie.\nPer sistemi \"embedded\" che non devono gestire una grossa mole di dati, possono essere utilizzati anche dei personal computer, riducendo il numero di programmi installati, oppure utilizzando un sistema operativo real-time. In questo caso l'hardware dedicato pu\u00f2 essere sostituito con una o pi\u00f9 CPU ad alte prestazioni. Ciononostante, alcuni sistemi \"embedded\" potrebbero richiedere in ogni caso CPU potenti, hardware dedicato ed una grande quantit\u00e0 di memoria per eseguire una certa attivit\u00e0.\nNel caso di sistemi che devono essere commercializzati in massa, come un lettore di musica portatile, ridurre i costi diventa una priorit\u00e0. Sistemi di questo genere, infatti, spesso sono dotati di alcuni \"chip\", una CPU altamente integrata, un \"chip\" dedicato a tutte le altre funzioni ed un singolo banco di memoria. In questo caso ogni componente \u00e8 selezionato e progettato per ridurre il pi\u00f9 possibile i costi.\nIl software scritto per molti sistemi \"embedded\", in particolare quelli senza \"hard disk\", \u00e8 talvolta chiamato \"firmware\". Il firmware \u00e8 un tipo di software che, ad esempio, \u00e8 possibile trovare nei \"chip\" delle memorie ROM o Flash.\nI sistemi \"embedded\" spesso richiedono di essere attivi continuamente per anni senza errori, pertanto il software ed il \"firmware\" sono progettati e testati con molta pi\u00f9 attenzione rispetto al software dei personal computer. Molti sistemi \"embedded\", infatti, evitano di incorporare componenti con parti meccaniche in movimento (come gli \"hard disk\"), poich\u00e9 meno affidabili rispetto a componenti allo stato solido come le memorie Flash.\nIn aggiunta, i sistemi \"embedded\" possono essere fisicamente inaccessibili (come per le batterie di perforazione dei pozzi di petrolio, oppure i componenti lanciati nello spazio), pertanto i sistemi che li contengono devono essere capaci di resettarsi autonomamente in caso di perdita o corruzione dei dati. Questa funzionalit\u00e0 \u00e8 molto spesso ottenuta con l'inserimento di un componente elettronico chiamato \"watchdog\" che ripristina il processore se il programma presente sullo stesso non azzera con una certa frequenza il \"timer\" interno del componente.\nEsempi di sistemi embedded.\nIn pratica la diffusione di questi sistemi \u00e8 capillare nella societ\u00e0 e tutti i dispositivi elettronici non general purpose, ovvero i computer riprogrammabili propriamente detti, possono essere definiti sistemi \"embedded\" evidenziando cos\u00ec la loro notevole importanza. Il fatto che il sistema \"embedded\" sia incorporato e dunque non visibile agli occhi dell'utilizzatore induce il senso comune a pensare ad una prevalenza dei computer \"general purpose\" quando in realt\u00e0 la situazione \u00e8 diametralmente opposta. Anche perch\u00e9 per la stragrande maggioranza delle persone risulta difficile pensare che questi prodotti/sistemi contengano dei \"computer\" a tutti gli effetti.\nProgettazione.\nPiattaforma.\nLa piattaforma sulla quale pu\u00f2 venir sviluppato un sistema \"embedded\" varia drasticamente a seconda della sua complessit\u00e0, consumi (elettrici), costo e campo di utilizzo. Si passa dai PLC e microcontrollori pi\u00f9 semplici ad architetture pi\u00f9 complesse basate su circuiti integrati sofisticati (System-on-a-chip - vedere di seguito.)\nAlcune piattaforme di sviluppo (\"reference board\" o \"reference design\") molto usate sono basate su architetture ARM, MIPS, Coldfire/68k, H8, SH, V850, FR-V, M32R, eccetera. Talvolta sono impiegate le pi\u00f9 comuni architetture IBM compatibili, eventualmente adattate, con CPU X86 o PowerPC.\nAltre architetture pi\u00f9 semplificate sono basate su microcontroller PICmicro, Intel 8051, Atmel AVR, eccetera.\nL'evoluzione, che porta a maggiore ingegnerizzazione dei componenti, si sta spostando, specie per sistemi \"embedded\" ad alto volume di produzione, verso i \"System-on-a-chip\" (o SoC). I SoC racchiudono, in un singolo circuito integrato di tipo ASIC, il microcontroller/CPU e/o il DSP, memoria, oscillatori e clock, regolatore di tensione, eventuali interfacce AD/DA, e verso l'esterno ( USB, ethernet, eccetera).\nData la complessit\u00e0 crescente, non \u00e8 raro che il produttore dell'hardware fornisca un BSP (o Board Support Package) per semplificare il supporto e integrazione tra il software sviluppato ad hoc, l'ambiente operativo sottostante e l'hardware.\nUn altro comune metodo di progetto prevede l'utilizzo di FPGA (\"Field-Programmable Gate Array\"), con la programmazione di tutta la logica interna, inclusa la CPU. La maggior parte dei FPGA sono progettati proprio per questo scopo. Tipicamente si fa uso di FPGA affiancandoli ad altri circuiti integrati per l'interfacciamento.\nQuesta situazione \u00e8 in contrasto con quella del mercato dei \"desktop computer\", che al momento \u00e8 composto solo da poche architetture concorrenti, principalmente l'Intel/AMD x86 ed il PowerPC di Apple/Motorola/IBM, quest'ultimo usato nei computer Apple Macintosh fino al 2005.\nUtile menzionare anche lo standard PC/104, per quanto riguardante solo il \"form factor\" (la taglia della scheda madre e simili) e il bus di comunicazione, \u00e8 presente in ambito industriale e tipicamente impiega elettronica comune nei sistemi desktop (CPU X86) con riadattamenti per questi usi specifici. Usualmente, quindi, impiegano anche i medesimi sistemi operativi (principalmente DOS, Linux od un sistema operativo real-time, come ad esempio QNX, o Inferno).\nInterfacce utente.\nLe interfacce utente per i sistemi embedded variano anche di molto tra sistema e sistema e quindi meritano qualche commento aggiuntivo.\nI progettisti di interfacce come PARC, Apple, Boeing ed HP tendono a minimizzare il numero di diverse interazioni dell'utente. Ad esempio, i loro sistemi utilizzano due soli bottoni (il minimo assoluto) per controllare un menu di sistema (un bottone verrebbe utilizzato per selezionare la successiva voce di menu, l'altro per attivare quella selezionata).\nUn touch screen oppure dei bottoni ai bordi dello schermo possono anche essere utilizzati per minimizzare le interazioni con l'utente.\nUn'altra comune pratica \u00e8 quella di minimizzare e semplificare il tipo di output. A volte si usa anche associare una lampadina allo stato di ogni interfaccia, oppure ad ogni situazione di errore. Un'altra economica variazione \u00e8 quella di creare due file di lampadine, accoppiate ad una matrice di errori che possono verificarsi (l'utente pu\u00f2 allora incollare delle etichette che spieghino l'errore nella lingua che preferisce).\nPer esempio, lo standard della Boeing per una interfaccia di test \u00e8 composta da un bottone e alcune lampadine. Quando si preme il bottone, tutte le luci si accendono. Quando il bottone viene rilasciato, le lampadine associate agli errori verificatisi rimangono accese. Le etichette sono in inglese semplificato.\nI progettisti usano molto i colori e le sensazioni ad essi collegate. Il rosso indica che l'utente pu\u00f2 farsi male (si pensi al sangue). Giallo indica che qualcosa pu\u00f2 andare storto. Verde indica che lo stato \u00e8 positivo. Questa combinazione ricorda da vicino quella di un semaforo, perch\u00e9 molte persone sono in grado di comprenderla, anche istintivamente.\nMolti progettisti fanno s\u00ec che l'immagine visualizzata cambi immediatamente dopo l'interazione con l'utente. Se la macchina sta per fare qualcosa, normalmente si avvia nel giro di 7 secondi, oppure fornisce un rapporto sul procedere dell'operazione.\nSe \u00e8 necessario uno schermo, molti progettisti si avvalgono di testo semplice, principalmente perch\u00e9 gli utenti sono abituati a leggere. Una interfaccia grafica \u00e8 gradevole allo sguardo e permette di fare qualunque cosa, ma tipicamente aggiunge circa un anno di ritardo per la progettazione (ideazione, approvazione, traduzione, ecc.) e necessita di uno o due programmatori aggiuntivi, senza aggiungere alcun reale contenuto al sistema. Inoltre, una interfaccia troppo affollata in realt\u00e0 tende a confondere gli utenti, perch\u00e9 pu\u00f2 utilizzare simboli dall'aspetto poco familiare.\nSe in un progetto \u00e8 necessario riferirsi ad alcune parti della struttura (come in una fotocopiatrice), queste sono spesso etichettate con numeri ben visibili sulla struttura.\nUna interfaccia di rete \u00e8 semplicemente uno schermo remoto e si comporta grosso modo come una qualsiasi altra interfaccia utente.\nUna delle interfacce generiche basate su schermo pi\u00f9 famose \u00e8 quella composta da due bottoni ed una linea di testo nella lingua madre dell'utente. \u00c8 utilizzata ad esempio nei cercapersone, nelle stampanti di fascia media, negli switch di rete ed in genere in tutte le situazioni che richiedono una elevata interazione con l'utente.\nQuando c'\u00e8 del testo, il progettista sceglie una o pi\u00f9 lingue: quella predefinita \u00e8 normalmente una delle pi\u00f9 conosciute dal gruppo di utenti a cui il prodotto \u00e8 destinato.\nLa maggior parte dei progettisti tende ad utilizzare il set di caratteri nativo della lingua, nonostante ci\u00f2 possa rivelarsi difficoltoso. Le persone che utilizzano set di caratteri particolari preferiscono, infatti, leggere testi scritti in questa maniera.\nIl testo \u00e8 normalmente tradotto da personale specializzato, anche se nello staff del progetto ci sono persone madrelingua.\nLe organizzazioni straniere spesso tendono a dare ad un grosso distributore il compito di aggiornare e correggere le traduzioni nella loro lingua. Ci\u00f2 spesso previene le critiche provenienti da altre persone madrelingua, che tendono a credere che nessuna organizzazione straniera pu\u00f2 conoscere la propria lingua cos\u00ec bene come loro.\nQuando possibile si tende a rendere il pi\u00f9 chiaro possibile sul display i metodi di funzionamento del macchinario.\nNelle organizzazioni meglio gestite, una persona approva l'interfaccia utente. Spesso si tratta di un cliente, di un distributore oppure di qualcuno direttamente responsabile per la vendita del sistema. I committenti, infatti, tendono a prendere decisioni poco rapidamente, oppure a non prenderle affatto. Ci\u00f2 causa costosi ritardi che potrebbero essere evitati come sopra riportato.\nStrumenti di sviluppo.\nCome per altri software, i progettisti di sistemi embedded utilizzano compilatori, assembler e debugger per sviluppare i software relativi al sistema. Tuttavia possono usare anche alcuni programmi pi\u00f9 specifici:\nI programmi per la generazione del software possono avere provenienza diversa:\nSistema operativo.\nLa presenza o meno di un completo Sistema operativo su un sistema \"embedded\" varia drasticamente a seconda della complessit\u00e0 della sua architettura e campo di utilizzo. Nei casi pi\u00f9 semplici i dispositivi \"embedded\" potrebbero essere sprovvisti di un sistema operativo vero e proprio.\nSu microcontrollori semplici, tipicamente operer\u00e0 ciclicamente un singolo programma di pochi byte, talvolta indicato come programma di \"monitor\" in quanto dedicato principalmente a monitorare lo stato delle porte di I/O, senza alcuna sovrastruttura (gestione dei processi, eccetera); su ambienti complessi possono trovare applicazione i medesimi sistemi operativi impiegati comunemente per scopi generali (Linux, Windows CE, ecc.) eventualmente personalizzati (per operare in un ambiente con risorse minimali, in gergo \"a basso footprint\"), oppure pi\u00f9 specializzati per gestire eventi in sistema operativo in tempo reale (come Vxworks o QNX) o estremamente specializzati e non disponibili sul mercato (come i sistemi operativi dei cellulari GSM di prima generazione, per esempio, sviluppati tipicamente dal produttore degli apparati stessi).\nAuto-verifica interna.\nGran parte dei sistemi embedded hanno capacit\u00e0 native di auto-verifica delle proprie funzionalit\u00e0. Tipicamente in caso di procedure in loop o subentrando in situazioni di deadlock, intervengono dei meccanismi di 'protezione' chiamati watchdog. Ci sono diversi tipi principali di verifiche, divise in base alla funzione o componente controllata:\nAggiornamenti.\nPer quanto riguarda le funzioni di aggiornamento del software (firmware, sistema operativo o driver a seconda) dei sistemi \"embedde\"d, vi sono attualmente tre possibili scenari:\n\u00c8 piuttosto semplice prevedere che nel tempo la situazione pi\u00f9 frequente sar\u00e0 la terza, eccetto i casi in cui il sistema \"embedded\" sovraintenda requisiti di sicurezza."}
{"id": "234895", "revid": "339392", "url": "https://it.wikipedia.org/wiki?curid=234895", "title": "Variabile casuale uniforme continua", "text": ""}
{"id": "234898", "revid": "1982", "url": "https://it.wikipedia.org/wiki?curid=234898", "title": "Court\u00e8te", "text": ""}
{"id": "234899", "revid": "1982", "url": "https://it.wikipedia.org/wiki?curid=234899", "title": "Digne-d'Amont", "text": ""}
{"id": "234900", "revid": "1982", "url": "https://it.wikipedia.org/wiki?curid=234900", "title": "Digne-d'Aval", "text": ""}
{"id": "234905", "revid": "69794", "url": "https://it.wikipedia.org/wiki?curid=234905", "title": "Palazzo Spada", "text": "Palazzo Spada \u00e8 l'edificio di Roma nel quale hanno sede il Consiglio di Stato e la Galleria Spada. Si trova in Piazza Capo di Ferro, una piccola piazzetta del Rione Regola, lungo il percorso che da piazza Farnese conduce a via Arenula.\nStoria e descrizione.\nFu costruito nel 1540 per il cardinale Girolamo Recanati Capodiferro (1501\u20131559). L'architetto fu Bartolomeo Baronino da Casale Monferrato, mentre una squadra di lavoro coordinata da Giulio Mazzoni cre\u00f2 i sontuosi stucchi sia dell'interno sia degli esterni. Il palazzo fu comprato nel 1632 dal cardinale Bernardino Spada, il quale incaric\u00f2 Francesco Borromini di modificarlo secondo i nuovi gusti dell'epoca, propendenti per lo stile barocco.\nBorromini cre\u00f2, tra l'altro, il capolavoro di \"trompe-l'\u0153il\" della falsa prospettiva nell'androne dell'accesso al cortile, in cui la sequenza di colonne di altezza decrescente e il pavimento che si alza generano l'illusione ottica di una galleria lunga 37 metri (mentre \u00e8 di 8); in fondo alla galleria, in un giardino illuminato dal sole, si trova una scultura che sembra a grandezza naturale, mentre in realt\u00e0 \u00e8 alta solo 60 centimetri. \nPer creare la sua falsa prospettiva, Borromini fu aiutato dal matematico, Padre Giovanni Maria da Bitonto.\nLe decorazioni scultoree in stucco manieristiche della facciata del palazzo, ispirate a quelle di Palazzo Branconio dell'Aquila, e del cortile, con sculture all'interno di nicchie incorniciate da ghirlande di fiori e frutta, grottesche e scene di significato simbolico in bassorilievo fra le piccole finestre del mezzanino, ne fanno la pi\u00f9 ricca facciata del Cinquecento romano. Le statue del primo piano rappresentano Traiano, Pompeo, Fabio Massimo, Romolo, Numa Pompilio, Marco Claudio Marcello, Giulio Cesare e Augusto. Le loro \"imprese\" sono narrate in otto grandi riquadri che si alternano alle finestre dell'ultimo piano.\nNel cortile sono collocate le statue di Ercole, Marte, Venere, Giunone, Giove, Proserpina, Minerva, Mercurio, Anfitrite, Nettuno e Plutone.\nSala di Pompeo.\nIl palazzo ospita, al primo piano, un pezzo in argento in un salone attiguo alla \"sala delle Quattro stagioni\", anche una colossale scultura di Pompeo Magno, ritenuta essere quella ai cui piedi cadde Giulio Cesare.\nFu trovata sotto le mura di confine di due case romane nel 1552 nel vicolo dei Leutari (vicino alla Cancelleria): doveva essere decapitata per soddisfare le pretese di entrambe le famiglie, ma il cardinale Capodiferro, chiamato a dirimere la questione, intercedette a favore della scultura presso papa Giulio III, che la compr\u00f2, donandola poi al cardinale Capodiferro.\nUso attuale.\nPalazzo Spada \u00e8 stato acquistato, con tutti gli arredi e la galleria, dallo Stato Italiano nel 1927 e attualmente ospita il Consiglio di Stato.\nNei primi mesi del 2014 a causa dei lavori per la creazione di alcuni locali sotterranei, fra cui un parcheggio, sono state smontate le fontane seicentesche ed \u00e8 stato rimosso il manto erboso che ricopriva il giardino retrostante il palazzo, il tutto verr\u00e0 ripristinato al termine dei lavori di costruzione dei locali sotterranei.\nLa Galleria Spada.\nLa collezione del cardinale Spada, la Galleria Spada, espone in quattro sale pitture del XVI e XVII secolo di Andrea del Sarto, Guido Reni, Tiziano, Jan Brueghel il Vecchio, Guercino, Rubens, Hans D\u00fcrer, Caravaggio, Domenichino, Annibale Carracci, Salvator Rosa, Parmigianino, Francesco Solimena e Artemisia Gentileschi. I quadri sono esposti secondo il gusto del XVII secolo, cornice contro cornice, con i quadri pi\u00f9 piccoli in alto, sopra quelli pi\u00f9 grandi.\nInfluenza culturale.\nNel 1990 \u00e8 stata emessa una moneta commemorativa da 200 lire rappresentate palazzo Spada, sede del Consiglio di Stato. Nel 2011 le Poste italiane hanno dedicato alla galleria prospettica di Palazzo Spada un francobollo da \u20ac 0,60 per celebrare l'ottantesimo anniversario del Consiglio di Stato."}
{"id": "234906", "revid": "767487", "url": "https://it.wikipedia.org/wiki?curid=234906", "title": "Scooby-Doo (film)", "text": "Scooby-Doo, conosciuto anche come Scooby-Doo - Il film, \u00e8 un film del 2002 diretto da Raja Gosnell. \u00c8 il primo film con attori dal vivo dedicato ai personaggi della serie animata \"Scooby-Doo\", realizzato in tecnica mista con il supporto della grafica computerizzata e dell'animatronica. Con questo film, William Hanna termina la sua carriera. Fu l'ultima volta ad essere il produttore esecutivo prima della sua morte, avvenuta il 22 marzo 2001.\nTrama.\nLa Misteri&amp;Affini \u00e8 una famosa banda di giovani risolutori di misteri composta da Fred Jones, Daphne Blake, Velma Dinkley, Shaggy Rogers e il cane danese parlante Scooby-Doo.\nUna sera, dopo aver risolto l\u2019ennesimo caso di uno \u201cspettro\u201d che infestava la fabbrica di Pamela Anderson, la Misteri&amp;Affini si scioglie a causa di alcune divergenze sorte tra Fred, Daphne e Velma, lasciando i poveri Shaggy e Scooby da soli.\n2 anni pi\u00f9 tardi, i 5 vengono invitati, a loro insaputa, a trascorrere una vacanza sull\u2019isola di Spooky Island, attrezzata di un parco divertimenti a tema horror. Una volta giunti a destinazione, i ragazzi conoscono il proprietario Emile Mondavarious, il quale ammette di averli condotti fin l\u00ec per essere aiutato a far luce sul misterioso e violento comportamento assunto dagli studenti in visita sull\u2019isola.\nI ragazzi accettano di indagare, seppur ognuno per conto proprio: Velma partecipa ad uno spettacolo messo in scena dal tenebroso N\u2019Goo Tauna, attraverso cui capisce che il parco era un tempo abitato da orribile creature assetate di vendetta, mentre Scooby viene attratto da una telefonata anonima nella foresta, dove subisce un\u2019imboscata da parte di un mostro terrificante dal quale riesce a sfuggire; Daphne, invece, viene spinta dalle parole di uno stregone voodoo nel castello di Spooky Island, accompagnata da Shaggy e Scooby, nonostante anche Fred e Velma mettano piede nel maniero.\nDi nuovo riuniti, i ragazzi decidono di ritornare ad essere la banda di una volta, cos\u00ec si dividono in cerca di indizi, ma un omino, mentre li osserva di nascosto, aziona le trappole mortali del castello, che verranno spente casualmente da Fred. Quest\u2019ultimo e Velma scovano poi una stanza segreta in cui viene praticata una sorta di lavaggio del cervello, e intanto Daphne recupera uno strano oggetto dalla forma piramidale.\nUscita dal castello, la Misteri&amp;Affini ritorna all\u2019hotel, e Velma scopre che il manufatto viene chiamato \u201cDemon Ritus\u201d, ossia un\u2019antica reliquia che recita i passaggi per eseguire un leggendario rito apocalittico.\nImprovvisamente, un gruppo di veri mostri in carne ed ossa irrompe bruscamente all\u2019interno dell\u2019albergo e cattura molti ospiti, tra i quali anche Fred, Velma e Mondavarious, che vengono trasportati in una specie di cripta sotterranea inespugnabile. Daphne, Shaggy, Scooby e Mary Jane, fidanzata di Shaggy conosciuta durante il viaggio, subito si mettono all\u2019opera per salvare Fred e Velma, ma il mattino seguente scoprono che le vetrate infrante e i muri crollati dell\u2019hotel sono stati riparati, cos\u00ec come le persone rapite dai mostri si stanno divertendo allegramente in spiaggia. Infatti, Shaggy e Scooby s\u2019imbattono in Fred soltanto per capire che questi e tutti gli altri sono stati posseduti dalle anime nere dei mostri, mentre Daphne, dopo essere stata quasi aggredita da Velma, viene anch\u2019essa catturata e privata dal Demon Ritus. Nel frattempo, Scooby si accorge che Mary Jane \u00e8 stata altres\u00ec posseduta, ma, quando cerca di avvisare Shaggy, finisce con il litigarci pesantemente e cade per sbaglio gi\u00f9 nella cripta sotterranea dei mostri. Calatosi nel covo delle creature per rintracciare Scooby, Shaggy assiste al processo di possessione di Daphne, dopodich\u00e9 ruba il Demon Ritus e trova una vasca contenente le anime di coloro vittime dei mostri, dalla quale libera quelle di Fred, Daphne e Velma, che si depositano nei rispettivi corpi dopo un\u2019iniziale incomprensione.\nFred, Daphne, Velma e Shaggy si rivolgono al sacerdote voodoo, che afferma che lo scopo dei mostri \u00e8 di conquistare il mondo tramite il rituale apocalittico descritto sul Demon Ritus, servendosi inoltre dei corpi degli umani per sfuggire alla luce del sole, cui sono vulnerabili, ma per completare la cerimonia \u00e8 necessario il sacrificio dell\u2019anima col cuore pi\u00f9 puro, vale a dire quella di Scooby. I ragazzi concludono quindi che l\u2019artefice di tutto sia lo stesso che ha portato Scooby sull\u2019isola, ovvero Mondavarious, che riesce a convincere Scooby a sacrificarsi per l\u2019imminente celebrazione del rituale.\nLa banda orchestra un piano per sventare i folli progetti di Mondavarious, ma qualcosa va storto e Fred e Velma vengono beccati e costretti a guardare la cerimonia, che si sta svolgendo nella cripta alla presenza delle persone possedute dai mostri e di Mondavarious, che tenta di aspirare l\u2019anima di Scooby col suo artiglio meccanico. Fortunatamente, Shaggy salva Scooby e colpisce Mondavarious, che rivela di essere in realt\u00e0 un robot controllato proprio da Scrappy-Doo, nipote di Scooby e vecchio membro della Misteri&amp;Affini cacciato anni prima per via della sua sfacciataggine e arroganza, e adesso in vena di vendicarsi della gang portando a termine il rito apocalittico. Nella battaglia che ne segue, Scrappy cresce a dismisura e si trasforma in un muscoloso e colossale demone dalla forza sovrumana grazie alle molteplici anime risucchiate nel Demon Ritus, ed ogni secondo che passa diventa sempre pi\u00f9 invincibile ed inarrestabile.\nMentre Fred, Velma, Shaggy e Scooby se la vedono con Scrappy, in superficie Daphne combatte contro il lottatore mascherato Zarkos, seguace di N\u2019Goo Tauna, entrambi complici di Scrappy, ma la ragazza ha la meglio e scaraventa Zarkos direttamente sopra la vasca, che, rovesciandosi, permette alle anime di ricongiungersi ai propri corpi, cos\u00ec che i mostri vengano annientati dai raggi del sole. Shaggy strappa poi il Demon Ritus dal petto di Scrappy, liberando conseguentemente le restanti anime che aveva assorbito e rendendolo nuovamente un cucciolo inoffensivo.\nAd incubo finito, Fred e Daphne si fidanzano ufficialmente, mentre Shaggy si riappacifica con Scooby e ritrova in un tombino il vero Emile Mondavarious, segregato da Scrappy, che intanto viene arrestato insieme a N\u2019Goo Tauna e Zarkos.\nLa Misteri&amp;Affini viene acclamata da tutti e decide di continuare a lavorare per risolvere altri casi e misteri in giro per il mondo.\nDistribuzione.\nDate di uscita.\nIl film venne presentato in tutto il mondo nel corso dell'estate del 2002, con le seguenti date:\nAccoglienza.\nIncassi.\nIl film incass\u00f2 nel giorno di debutto e durante il fine settimana in cinema, piazzandosi in vetta al botteghino. L'incasso finale del film fu di negli Stati Uniti, mentre, nel resto del mondo, di per un totale di , diventando cos\u00ec il quindicesimo film col maggior incasso del 2002.\nCritica.\nIl film \u00e8 stato snobbato dai critici. Sul sito Rotten Tomatoes il film ha una percentuale del 30%, con un punteggio di 4.4 su 10. Nel sito Metacritic, il film ha un punteggio di 35 su 100. Ha inoltre ricevuto durante l'edizione dei Razzie Awards 2002 due candidature sia per il Peggior attore non protagonista assegnato a Freddie Prinze, Jr. e per essere stato definito, \"Pi\u00f9 flatulento film per adolescenti\".\nSequel e prequel.\nIl film ha avuto un sequel, \"Scooby-Doo 2 - Mostri scatenati\" (2004), e due prequel per la televisione: \"Scooby-Doo - Il mistero ha inizio\" (2009) e \"Scooby-Doo - La maledizione del mostro del lago\" (2010)."}
{"id": "234908", "revid": "709565", "url": "https://it.wikipedia.org/wiki?curid=234908", "title": "Malthusianesimo", "text": "Il malthusianesimo \u00e8 una dottrina economica che, rifacendosi all'economista inglese Thomas Malthus, attribuisce principalmente alla pressione demografica la diffusione della povert\u00e0 e della fame nel mondo, cio\u00e8 in sostanza allo stretto rapporto esistente tra popolazione e risorse naturali disponibili sul pianeta.\nDescrizione.\nDisparit\u00e0 tra risorse prodotte e aumento geometrico della popolazione.\nLa teoria malthusiana si fa assertrice di un energico controllo delle nascite e auspica il ricorso a strumenti tali a disincentivare la natalit\u00e0, al fine di evitare il deterioramento dell'ecosistema terrestre e l'erosione delle risorse naturali non rinnovabili. Ralph Waldo Emerson critic\u00f2 il malthusianesimo osservando che esso non contemplava l'incremento della capacit\u00e0 inventiva e tecnologica dell'essere umano.\nNel \"Saggio sul principio della popolazione\", scritto nel 1798, Malthus sostiene che la crescita demografica non \u00e8 ricchezza per lo Stato, come credeva la maggior parte degli studiosi dell'epoca, mentre il pi\u00f9 recente cornucopianesimo ha sostenuto la tesi opposta, pensando alla crescita esponenziale della popolazione come a un fatto positivo per lo sviluppo umano.\nMalthus afferma che mentre la crescita della popolazione \u00e8 geometrica, quella dei mezzi di sussistenza \u00e8 solo aritmetica. Una tale diversa progressione condurrebbe a uno squilibrio tra risorse disponibili, in particolar modo quelle alimentari, e capacit\u00e0 di soddisfare una sempre maggiore crescita demografica. La produzione delle risorse non potr\u00e0 sostenere la crescita della popolazione: una sempre maggiore presenza di esseri umani produrr\u00e0, proporzionalmente, una sempre minore disponibilit\u00e0 di risorse sufficienti a sfamarli. Tutto ci\u00f2 pu\u00f2 portare, secondo Malthus, a un progressivo immiserimento della popolazione.\nFreni demografici.\nPer prevenire tale povert\u00e0 possono essere efficaci freni \"preventivi\" (ovvero freni che agiscono ex ante prevenendo l'abnorme sviluppo demografico) che pongano impedimenti morali alla riproduzione (come il posticipo dell'et\u00e0 matrimoniale e la castit\u00e0 prematrimoniale) , oppure freni repressivi (come le guerre, carestie e epidemie) . \nMalthus considerava dannosa la politica assistenziale dell'Inghilterra nei confronti dei poveri: questa non faceva altro che aumentare lo sviluppo demografico, foriero di una dannosa sovrappopolazione.\nCon il termine \"malthusianesimo\" o \"neo-malthusianesimo\" (termine associato a un risveglio della teoria malthusiana in coincidenza con il dibattito portato dalla convocazione, su impulso dell'ONU, della \"Conferenza internazionale sulla popolazione e lo sviluppo\" a Bucarest nel 1974) vengono oggi indicate quelle teorie che, ispirandosi a Malthus, attribuiscono la povert\u00e0 allo squilibrio tra la crescita della popolazione e lo sviluppo delle risorse.\nInoltre, i fattori demografici, il sovrappopolamento e lo squilibrio popolazione-economia sarebbero ritenuti i responsabili dei movimenti migratori.\nUno dei primi critici delle teorie malthusiane fu Karl Marx ne \"Il Capitale\" definendo l'\"Essay on Population\" \u00ab\"un superficiale plagio, declamazione da scolaro o meglio da prete, delle opere di Defoe, Sir James Steuart, Townsend, Franklin, Wallace, etc., e non contiene \u2018neanche una sola posizione originale\u2019\"\u00bb "}
{"id": "234909", "revid": "1982", "url": "https://it.wikipedia.org/wiki?curid=234909", "title": "Fajolle", "text": ""}
{"id": "234911", "revid": "122543279", "url": "https://it.wikipedia.org/wiki?curid=234911", "title": "Riserva naturale regionale orientata Bosco delle Pianelle", "text": "La riserva naturale regionale orientata Bosco delle Pianelle \u00e8 un'area naturale protetta situata nel comune di Martina Franca, in provincia di Taranto e occupa 590 ettari.\nGeografia.\nQuesto bosco occupa buona parte del gradino murgiano sino a Monte Fellone e Specchia Tarantina, oltre i bivi di Villa Castelli, Crispiano e di Mottola, digrada rapidamente verso la piana di Massafra.\nAgli inizi del Novecento si rifugiarono qui molti briganti.\nFlora.\nLuogo ricco di cavit\u00e0 carsiche, il popolamento floristico \u00e8 caratterizzato da fragno, roverella e lecceta d'alto fusto.\nIl fragneto del bosco delle Pianelle \u00e8 arricchito anche dalla vegetazione delle rare piante della splendida peonia, il carpino nero e la carpinella. Diverse le specie di orchidee selvatiche, di cui quelle pi\u00f9 diffuse appartengono al genere \"Orchis\" e si possono osservare con maggiore frequenza in primavera.\nLe altre specie presenti sono: l'orniello, l'olmo campestre, il terebinto, il corbezzolo, il biancospino, il lentisco ed il pero selvatico.\nFauna.\nMolto ricca la fauna avicola: tra i rapaci diurni emerge la poiana con il suo lento volo planato.\nTra i Falconidi vi \u00e8 il gheppio. Non \u00e8 difficile avvistare il raro sparviere. Tra i rapaci notturni, oltre la comune civetta, vanno segnalati l'allocco,il barbagianni, e soprattutto il gufo comune. Uccello estivo e nidificante \u00e8 l'upupa, vero simbolo dei boschi di quercia, e soprattutto dei fragneti, che pare prediligere per le sue acrobazie aeree e per la cova.\nEd \u00e8 proprio nel ceduo di fragno, in particolare al confine tra questa ed i campi circostanti, che possiamo trovare alcuni Lanidi, come l'averla cinerina e l'averla capirossa. Uccelli stanzianti tutto l'anno sono la quaglia, il fagiano, la gazza, il corvo e il picchio rosso. Mammiferi tipici del bosco sono gli scoiattoli ed altri piccoli roditori quali il topo quercino, il ghiro ed il topo campestre, oltre a lepri e conigli selvatici. Altri mammiferi sono la volpe, il tasso, la faina, il gatto selvatico, il riccio, la puzzola, il cinghiale e l'istrice. Se si \u00e8 fortunati \u00e8 possibile anche avvistare qualche gruppo di daini, ma anche alcuni esemplari di lupo."}
{"id": "234913", "revid": "1982", "url": "https://it.wikipedia.org/wiki?curid=234913", "title": "Forc\u00e9 (Mayenne)", "text": ""}
{"id": "234917", "revid": "1844470", "url": "https://it.wikipedia.org/wiki?curid=234917", "title": "Ospreys", "text": "Gli Ospreys (gal. Y Gweilch), gi\u00e0 Neath-Swansea Ospreys, sono un club provinciale gallese di rugby a 15 che rappresenta la regione di West Glamorgan in Pro 14.\nStoria.\nGli Ospreys sono uno dei cinque club originali della \"Welsh Regional Rugby Era\", ora ridotti a quattro dopo lo scioglimento dei Celtic Warriors. La squadra fu creata nell'estate del 2003 quando la Welsh Rugby Union decise di creare team regionali, attratta dal successo che lo stesso format aveva gi\u00e0 riscosso in Irlanda, Sudafrica, Australia e Nuova Zelanda.\nGli Ospreys rappresentano le aree di Neath e Swansea nel West Glamorgan, inclusa la Upper Swansea Valley, che comprende Port Talbot e Aberavon. Inizialmente furono creati come l'unione tra i due club pi\u00f9 forti dell'area, il Neath RFC e lo Swansea RFC, che ancora possiedono il 50% ognuno del team regionale.\nNell'estate del 2004, a seguito dello scioglimento della regione dei Celtic Warriors, il Neath-Swansea Ospreys ha visto i propri confini di regione espandersi e coprire gran parte delle aree di Bridgend e Ogmore. Comunque, per problemi logistici, fu deciso che nessuna partita casalinga sarebbe stata giocata al Brewery Field del Bridgend RFC.\nIl club ha avuto da principio alcuni problemi, risolti comunque in fretta, a causa della storica rivalit\u00e0 tra Neath e Swansea. Presentati inizialmente come una delle squadre pi\u00f9 deboli, gli Ospreys hanno disputato una prima stagione ammirabile, arrivando a qualificarsi per la Heineken Cup del 2004-05.\nNella stagione 2005-06 riuscirono poi a conquistare la Celtic League, impresa ripetuta anche due anni dopo.\nLa squadra e i tifosi hanno adottato il termine \"Ospreylia\" per indicare l'area geografica di competenza del team regionale e la parola \"Ospreylians\" per indicare i propri supporter.\nStadio.\nPer le prime due stagioni gli Ospreys disputarono le proprie partite casalinghe sia al St. Helens di Swansea (stadio dello Swansea RFC) che al The Gnoll di Neath (stadio del Neath RFC). Dalla stagione 2005-06 si sono invece trasferiti all'appena ristrutturato Liberty Stadium, sempre a Swansea, che, con pi\u00f9 di 20000 posti, ha capacit\u00e0 doppia rispetto al St. Helens."}
{"id": "234918", "revid": "767487", "url": "https://it.wikipedia.org/wiki?curid=234918", "title": "Scooby-Doo 2 - Mostri scatenati", "text": "Scooby-Doo 2 - Mostri scatenati (\"Scooby Doo 2: Monsters Unleashed\") \u00e8 un film del 2004 diretto da Raja Gosnell. Sequel di \"Scooby-Doo\" (2002), \u00e8 il secondo film con attori dal vivo dedicato ai personaggi della serie animata \"Scooby-Doo\".\nTrama.\nI membri della \"Misteri &amp; Affini\", ovvero Scooby-Doo, Shaggy Rogers, Fred Jones, Daphne Blake e Velma Dinkley vengono invitati nella cittadina di \"Coolsville\" ad un museo dedicato alla criminologia gestito da Patrick Wesley, dove si tiene una festa in loro onore per la donazione di alcuni costumi appartenenti in passato a tutti i criminali che la gang era riuscita a smascherare.\nDurante i festeggiamenti, il costume da pterodattilo prende vita, ma alla fine si scopre che quello \u00e8 in realt\u00e0 un autentico mostro al servizio del misterioso e diabolico stregone dei ladri chiamato Ceffo Mascherato, che nella confusione riesce a rubare due dei costumi, quelli del Cavaliere Nero e il fantasma da 10.000 Volt. La banda tenta di smascherarlo, ma il loro piano va in fumo e vengono messi in cattiva luce davanti ai loro spettatori. Shaggy e Scooby, dopo il loro fallimento, decidono di cambiare e di cominciare a comportarsi da veri investigatori. Velma nel frattempo, si innamora di Patrick, ma \u00e8 troppo spaventata nell'intraprendere una relazione seria per paura di non essere abbastanza carina. I ragazzi riescono a risalire al vecchio proprietario del costume da pterodattilo, ovvero uno strampalato scienziato pazzo di nome Jonathan Jacobo, ma alla fine scoprono anche che questi non pu\u00f2 essere l'artefice dell'accaduto poich\u00e9 morto anni prima in mare, mentre tentava di evadere del carcere. Decidono di indagare quindi su Jeremiah Wickles, suo ex compagno di cella e amico fidato, scarcerato ormai da due mesi. Cominciano quindi le indagini dal vecchio castello in cui abitava la famiglia Wickles. All'interno, Fred, Daphne e Velma trovano un libro che si rivela essere un manuale contenente le istruzioni per creare dei veri e propri mostri, mentre Shaggy e Scooby trovano un biglietto con su iscritto il nome di un locale chiamato \"Faux Ghost\" (Falso Spettro). Vengono per\u00f2 intercettati dal Cavaliere Nero, corrispondente infatti al costume rubato dal Ceffo alla festa in onore della Misteri &amp; Affini. Daphne riesce a tenerlo occupato combattendo contro di lui e infine Velma riesce a metterlo KO per poi fuggire tutti quanti dalla tenuta.\nTornati al loro quartier generale, Velma analizza una scaglia rilasciata dallo pterodattilo alla cerimonia nel museo, scoprendo che essa contiene una sostanza fluorescente chiamata \"Randamonium\", l'ingrediente principale per creare mostri. I ragazzi scoprono che questo materiale pu\u00f2 essere facilmente trovabile in una vecchia miniera ormai abbandonata posta al limite di Coolsville. Shaggy e Scooby intanto, vanno al Faux Ghost, dove scoprono tutti gli odiati criminali che avevano smascherato in precedenza, tra cui anche Jeremiah Wickles, il quale intende fare a pezzi la Misteri &amp; Affini. Dopo essere stati scoperti, i due riescono a fuggire, mentre gli altri scoprono che il museo gestito da Patrick \u00e8 stato derubato di tutti gli altri costumi.\nSi dirigono quindi tutti quanti alla vecchia miniera, dove sorprendono Wickles a trattare con alcuni uomini per poter rendere la miniera un luogo di svago per i giovani. I ragazzi scoprono inoltre che Jeremiah non era amico di Jacobo, ma che si odiavano profondamente. Poi Shaggy e Scooby trovano un nascondiglio sotterraneo dove trovano varie pozioni strane, che bevono ottenendo varie trasformazioni ovvero: Shaggy diventa una donna e infine un goffo forzuto mentre Scooby diventa un mostro verdognolo,Taz (ovvero il diavolo della Tazmania dei Looney Tunes) e infine un cane scienziato. Scooby usa la sua straordinaria intelligenza per creare un antidoto per lui e Shaggy venendo poi raggiunti dal resto del gruppo, trovando anche una stanza enorme con un macchinario crea mostri e i costumi rubati dal museo. Shaggy e Scooby creano accidentalmente quattro mostri, ovvero lo zombie, il fantasma del minatore, il fantasma del Capitan Cutler e il mostro di catrame, ma Fred sottrae il quadro di controllo sperando di far cessare il funzionamento della macchina. Riescono a fuggire sani e salvi e si rifugiano infine in una vecchia casetta che ai tempi del liceo era il loro quartier generale. All'interno, scoprono la loro vecchia attrezzatura grazie al quale \u00e8 possibile modificare il quadro di controllo per riuscire a distruggere tutti i mostri. Fred, Daphne e Velma riescono a riprogrammare il quadro di controllo, ma sono ancora costretti a fuggire dopo essere stati scoperti dal fantasma del Capitano Cutler.\nIntanto, gli altri mostri infestano la cittadina di Coolsville in cerca della Misteri &amp; Affini, i quali si dirigono immediatamente alla miniera per rimettere il quadro di controllo al suo posto ed annientare i mostri. Questi ultimi per\u00f2 li attaccano. Fred e Daphne vengono inizialmente battuti dal Cavaliere Nero e dal fantasma da 10.000 Volt, ma alla fine riescono a sconfiggerli. Velma distrae gli scheletri per permettere a Shaggy e Scooby di trovare la stanza segreta e fermare i macchinari, ma i due incontrano il fantasma del minatore e riescono a metterlo KO. La ragazza scopre per\u00f2 un sacrario dedicato a Jacobo, il quale potrebbe appartenere proprio a Patrick, che diventa uno dei sospettati di Velma, nonostante i sentimenti che prova per lui. Tuttavia, Patrick la spinge a fidarsi di lui e le intima di ascoltare il suo cuore, ma viene purtroppo catturato dallo pterodattilo. Shaggy e Scooby intanto, vengono bloccati da un nuovo mostro, il mostro di zucchero filato, ma riescono a sfuggirgli mangiandolo. Una volta riunitisi, Fred e gli altri vengono tutti intercettati dal Ceffo Mascherato e il mostro di catrame. Fred, Daphne, Shaggy e Velma vengono bloccati dal mostro di catrame, ma Scooby riesce a prendere un estintore e a congelare il potente mostro per poi rimettere il quadro di controllo al posto giusto, eliminando tutti i mostri. Sconfitto il Ceffo Mascherato si scopre che il responsabile di tutto era proprio Jacobo, il fantasma pterodattilo originale, sopravvissuto alla morte, aveva preso le sembianze di Heather, una giornalista, ed era riuscito a realizzare i suoi scopi con l'aiuto di un \"cameraman\" di nome Ned. La Misteri &amp; Affini \u00e8 quindi di nuovo ammirata dagli abitanti di Coolsville, e ora i ragazzi e Scooby possono festeggiare il loro ennesimo successo.\nProduzione.\nRiprese.\nLe riprese del film si sono svolte dal 14 aprile 2003 al 25 luglio 2003.\nAccoglienza.\nIncassi.\nIl film incass\u00f2 29.438.331 dollari (in 3,312 cinema, con un incasso di 8.888 dollari per cinema) nel suo weekend di apertura. Incass\u00f2 84.216.833 dollari nazionalmente e 181.466.833 in tutto il mondo, meno dei 275.650.700 dollari incassati dal suo predecessore due anni prima, ma arriv\u00f2 comunque 1# al box office. Fu il ventottesimo film pi\u00f9 apprezzato del 2004.\nCritica.\nL'accoglienza critica fu negativa, sul sito Rotten Tomatoes il film ha una percentuale del 21% e un 34 su 100 su Metacritic, indicando \"recensioni generalmente negative\". Inoltre durante l'edizione dei Razzie Awards 2004 vinse un premio per il \"Peggior remake o sequel\".\nPrequel.\nIl film ha avuto due prequel per la televisione: \"Scooby-Doo - Il mistero ha inizio \"(2009)\" e Scooby-Doo - La maledizione del mostro del lago \"(2010).\nSequel cancellato, spin-off e reboot.\nPrima dell'uscita di \"Scooby-Doo 2\", era gi\u00e0 in programma un ulteriore terzo film del \"franchise\", con Dan Forman e Paul Foley assunti per scriverne la sceneggiatura; tuttavia, nell'agosto del 2004, Matthew Lillard annunci\u00f2 in un'intervista la cancellazione della pellicola a causa del successo commerciale inferiore alle aspettative registrato dal secondo episodio. Soltanto a distanza di quattordici anni sarebbe stato poi prodotto uno \"spin-off\" (\"Daphne &amp; Velma - Il mistero della Ridge Valley High\") con un nuovo cast incentrato sui personaggi di Velma e di Daphne, uscito negli Stati Uniti il 22 maggio 2018 direttamente in home-video, mentre il 15 maggio 2020 \u00e8 uscito un \"reboot\" in animazione della saga intitolato \"Scooby!\"."}
{"id": "234919", "revid": "1982", "url": "https://it.wikipedia.org/wiki?curid=234919", "title": "La Force", "text": ""}
{"id": "234922", "revid": "1982", "url": "https://it.wikipedia.org/wiki?curid=234922", "title": "Force (Aude)", "text": ""}
{"id": "234925", "revid": "1305772", "url": "https://it.wikipedia.org/wiki?curid=234925", "title": "Brothers in Arms", "text": ""}
{"id": "234927", "revid": "1982", "url": "https://it.wikipedia.org/wiki?curid=234927", "title": "Force (Dordogna)", "text": ""}
{"id": "234930", "revid": "1848118", "url": "https://it.wikipedia.org/wiki?curid=234930", "title": "Barone", "text": "Barone \u00e8 termine d'origine germanica, da \"bara\" o \"baro\", che significava uomo libero o guerriero, e che latinizzato divent\u00f2 \"baro\", \"baronis\".\nSignificato del termine.\nIn origine il termine indicava un'alta nobilt\u00e0: in Britannia i baroni, non pi\u00f9 di nove, erano parenti del Duca. Nel XIII secolo il titolo aveva una connotazione onorifica tale da essere preferito a quello di principe.\nA partire dall'et\u00e0 moderna il titolo di barone \u00e8 il pi\u00f9 in basso nella gerarchia dei titoli feudali, bench\u00e9 possa anche essere concesso senza connessione con un feudo, come avviene nelle concessioni moderne, successive al periodo feudale.\nNel significato moderno viene definito \"barone\" colui che detiene un potere assoluto e incontrastato in un'istituzione pubblica, specialmente nel campo universitario o professionale, ove il termine \u00e8 frequentemente usato per indicare quei titolari di cattedra il cui operato possa ingenerare il sospetto di un interesse privato nell'uso dei poteri e privilegi accademici, loro demandati o concessi.\nBaroni del Sacro Romano Impero.\nDal X secolo diventa titolo nobiliare e grado feudale inferiore a quello di visconte.\nIl Barone del Regno, invece, era un barone con importanza superiore a quella di un principe di feudo ed aveva dignit\u00e0 pari a quella di vescovo.\nAl nord con il termine \"barones\", si stavano ad indicare genericamente i feudatari con i titoli di signore e barone; mentre al sud Italia, con \"barones maggior\" si stavano ad indicare i feudatari titolati, cio\u00e8: principi, duchi, marchesi, conti e visconti; con \"barones minor\" i feudatari non titolati, i baroni e signori.\nIn Sicilia, ed anche nell'Italia meridionale, i titoli di barone e signore, stavano ad indicare lo stesso titolo, cio\u00e8 erano sinonimi; successivamente, il barone divent\u00f2 gerarchicamente superiore al signore. La baronia \u00e8 quella parte di territorio, di piccole dimensioni, appunto sotto il controllo di un barone. Questa unit\u00e0 amministrativa \u00e8 la pi\u00f9 piccola e meno importante, per questo il barone \u00e8 sempre vassallo di un altro signore pi\u00f9 potente di lui, come un visconte o un conte.\nLa corona normale di barone ha il cerchio accollato da un filo di perle con sei giri in banda (3 visibili). L'elmo di barone \u00e8 liscio, con bordi d'oro e con 5 affibbiature e gorgeretta d'oro.\nI baroni tedeschi (\"Freiherren\") facevano parte della bassa nobilt\u00e0 terriera. Originariamente facevano parte dell'antica classe dei cavalieri dell'impero (\"Reichsritter\"). Molti di questi elevati alla dignit\u00e0 baronale, dal XV secolo cominciano a costituirsi in societ\u00e0 nobiliari, associandosi con i cavalieri per tutelarsi nei confronti dei nobili pi\u00f9 potenti. Dal 1650 questa classe nobiliare equestre \u00e8 riconosciuta come corpo distinto in seno alla nobilt\u00e0 dell'impero (Collegio dei Cavalieri dell'impero), venendo esclusa dal partecipare al Reichstag e quindi dal diritto di voto; molti di loro, pur non essendo titolari di feudi imperiali immediati, avevano feudi secolari e di fatto esercitavano nei loro possessi prerogative sovrane come l'esercizio della giustizia (\"schoeffen\"), l'esazione delle tasse, con poteri analoghi a quelli dell'Alta Nobilt\u00e0 sovrana. Erano organizzati in tre circoli equestri, a loro volta suddivisi in cantoni nobiliari:\nTra le famiglie pi\u00f9 note di baroni dell'impero, di fatto signori sovrani dei feudi equestri, si ricordano:"}
{"id": "234932", "revid": "1831262", "url": "https://it.wikipedia.org/wiki?curid=234932", "title": "Edward mani di forbice", "text": "Edward mani di forbice (\"Edward Scissorhands\") \u00e8 un film di Tim Burton del 1990, con Johnny Depp. Il film segna l'inizio di una sempre pi\u00f9 stretta collaborazione tra l'attore e il regista, nonch\u00e9 l'instaurarsi definitivo della collaborazione tra il regista e il compositore Danny Elfman.\nIl film \u00e8 una fiaba drammatica situata in una visione esagerata e altamente stereotipata del sobborgo americano e della tipica famiglia americana che vi abita. Combina intenzionalmente i clich\u00e9 e gli stili cinematografici degli anni cinquanta, sessanta e ottanta. Il concetto e molti dei temi di \"Edward mani di forbice\" possono essere comparati al romanzo gotico inglese \"Frankenstein\" di Mary Shelley e alla fiaba francese de \"La bella e la bestia\".\nLa critica ha acclamato il film come un racconto senza tempo sull'amicizia ed \u00e8 spesso citato come il miglior film di Burton. Il film ha avuto un buon successo al botteghino, guadagnando 86 milioni di dollari in tutto il mondo a fronte di un budget di 20 milioni di dollari. Il regista considera \"Edward mani di forbice\" come il film che pi\u00f9 incarna il suo lavoro personale.\nDa sottolineare la presenza tra gli attori di Vincent Price, di cui il regista \u00e8 sempre stato un gran estimatore (vedi il cortometraggio \"Vincent\" del 1982). Il film sar\u00e0 l'ultimo dell'attore.\nIn Italia \u00e8 uscito al cinema gioved\u00ec 25 aprile 1990 distribuito dalla 20th Century Fox, con abbinato il video clip musicale d'animazione \"Do the Bartman\" con protagonista Bart Simpson, tratto dall'album Geffen \"The Simpsons Sing the Blues\".\nTrama.\nUn'anziana signora racconta alla sua nipotina la storia di Edward Mani di Forbice, un ragazzo artificiale che ha delle forbici al posto delle mani. Il suo inventore era uno scienziato molto determinato, morto poco prima di poter completare Edward.\nAnni 50, molto tempo dopo la creazione di Edward, la rappresentante dei cosmetici Avon Peggy Boggs visita la villa gotica localizzata in cima alla collina della citt\u00e0, dove trova Edward tutto solo e isolato. Rendendosi conto che l'essere dalle dita taglienti \u00e8 innocuo, Peggy decide di portarlo a casa sua nella radiosa cittadina dove vive. Nonostante il contrasto dell'oscuro ed intimidatorio aspetto di Edward con le colorate persone del quartiere, egli stringe una sincera amicizia con il figlio minore di Peggy, Kevin, e col marito Bill. Fra l'altro, Edward si innamora perdutamente di Kim, la figlia adolescente di Peggy, nonostante l'iniziale terrore che Kim prova per lui.\nGli altri abitanti del quartiere di Peggy sono impressionati da Edward, che si rivela abilissimo nel creare sculture vegetali con i cespugli utilizzando le lunghe lame che possiede al posto delle mani; in seguito Edward applicher\u00e0 questo suo talento anche per creare degli strabilianti tagli di capelli alle vicine di casa. Cos\u00ec nell'intero vicinato nasce un sentimento di fiducia e simpatia nei confronti di Edward, tranne che per due individui: la fanatica religiosa Esmeralda (convinta che Edward sia il diavolo), e Jim l'arrogante e prepotente fidanzato di Kim. Joyce Monroe, la vicina di casa snob di Peggy, desidera fare soldi sfruttando il talento di Edward, proponendogli di aprire insieme un salone di bellezza dove egli applicher\u00e0 le sue abilit\u00e0, arrivando addirittura a cercare di sedurre sessualmente Edward, che scappa da lei in stato di shock.\nIntanto Jim, desideroso di comprarsi un furgone nuovo, si approfitta di Edward facendogli aprire le serrature delle porte della villa dei propri genitori con le sue lame, ma fa scattare l'allarme e fugge via abbandonando Edward, che viene ingiustamente accusato di furto e arrestato. Kim \u00e8 l'unica che si oppone, volendo aiutare Edward, ma viene portata via a forza da Jim.\nPeggy riesce a farlo uscire di galera dopo che un esame psicologico ha rivelato che Edward, per via del lungo isolamento dalla societ\u00e0 in cui ha vissuto, vive senza un vero e proprio senso di realt\u00e0 e pensiero logico, e senza l'aiuto di qualcuno non ha saputo distinguere chiaramente la differenza tra bene e male. Nel frattempo, furiosa per il rifiuto di Edward, Joyce lo accusa ingiustamente di tentato stupro nei suoi confronti. Questa forte accusa, unita all'arresto per furto e alle continue calunnie di Esmeralda, rovina la reputazione di Edward presso tutto il vicinato.\nDurante il periodo natalizio Edward \u00e8 rifiutato ed evitato da tutti, tranne che dalla famiglia Boggs, che di conseguenza diventa malvista dal vicinato. Kim ringrazia Edward per non avere detto niente riguardo a loro alla polizia e gli chiede scusa per l'accaduto. Con sorpresa Edward ammette che sapeva che quella era la casa di Jim, e che non aveva detto niente perch\u00e9 a chiedere di aiutarlo era stata lei. Mentre preparano gli addobbi, Edward si mette a scolpire la statua di ghiaccio di un angelo e, ad ogni rapido colpo di lama, produce un getto di fiocchi di neve, sotto i quali Kim si mette a danzare affascinata. Improvvisamente Jim la richiama ad alta voce e Kim, girandosi di scatto, si graffia la mano con le lame di Edward. Jim se la prende ingiustamente con Edward, affermando che lui abbia volontariamente ferito la ragazza. Offeso, Edward corre via strappandosi i vestiti che gli avevano regalato, girovagando per il quartiere furioso e distruggendo le sue opere. Questo attira l'attenzione dei vicini che, impauriti, chiamano la polizia. Kim, arrabbiata per il modo in cui Jim tratta Edward, rompe il fidanzamento con lui. Mentre Kim si fa curare dalla madre, Peggy ammette di essersi pentita di avere portato Edward fra la gente e pensa che la cosa migliore per Edward sia che torni a casa sua al castello, dato che non sar\u00e0 mai accettato a causa della mentalit\u00e0 perbenista della cittadina.\nMentre Peggy e Bill escono a cercarlo, Edward ritorna a casa da Kim, e questa lo abbraccia, felice che stia bene. Jim, infuriato per il fidanzamento rotto da Kim, non sopporta l'idea che lo abbia lasciato e decide di tornare indietro. Improvvisamente Edward, per impedire che Jim investa Kevin, che stava tornando dalla casa di un amico, salta addosso al ragazzino per spingerlo al sicuro e, senza volerlo, lo ferisce lievemente al volto. I vicini per\u00f2, che hanno assistito alla scena, sono convinti che Edward abbia attaccato il bambino. A peggiorare la situazione \u00e8 Jim, che si avventa su Edward sbattendolo per terra; questi, per liberarsi, lo ferisce alla spalla. La polizia arriva e Edward scappa, rifugiandosi nel suo castello. Il poliziotto che lo ha assistito in prigione, comprendendo il suo stato e intuendo che non \u00e8 stata colpa sua, decide di lasciarlo andare, sparando dei colpi per simulare la sua uccisione e intimando alla gente di andarsene. Il vicinato tuttavia non gli presta ascolto, e irrompe nei giardini del castello.\nEdward si rifugia nella sua villa e scopre che Kim lo ha seguito. Anche Jim raggiunge l'abitazione di Edward e lo attacca armato di pistola. A causa della sua natura mite, Edward non riesce a reagire e solo dopo che Jim spintona via Kim, che cercava di difenderlo, reagisce d'istinto e lo infilza mortalmente spingendolo fuori da una finestra della villa sotto gli occhi del vicinato, che nel frattempo li aveva raggiunti. Kim confessa ad Edward l'amore che nutre nei suoi confronti e se ne va dopo aver scambiato con lui un bacio d'addio. Dopo aver preso un pezzo di ricambio di Edward, Kim lo mostra ai vicini, dicendo loro che Edward \u00e8 morto per il crollo del tetto e che i due ragazzi si sono uccisi a vicenda. I vicini, abbagliati e anche rattristati dalla notizia, si allontanano dalla villa e tornano a casa.\nLa vecchia signora che raccontava la storia alla nipotina si rivela essere Kim, e finisce il racconto dicendo che da allora non ha mai pi\u00f9 rivisto Edward. Afferma anche di aver deciso di non visitarlo ritornando alla villa (dato che Edward sembra essere immortale per via della propria natura artificiale) preferendo che Edward la ricordi con il suo aspetto da giovane. Aggiunge per\u00f2 che, dalla sua scomparsa, ogni Natale cade la neve nel vicinato, cosa che non avveniva mai prima. Infatti \u00e8 Edward, identico ad allora nell'aspetto, che fa nevicare scolpendo ogni inverno delle statue di ghiaccio, e viene mostrato scolpire appassionatamente, vedendo danzare la giovane Kim, nell'ultima, toccante, scena del film.\nProduzione.\nSviluppo.\nLe origini di \"Edward mani di forbice\" si hanno nei disegni d'infanzia del regista Tim Burton, che rifletteva cos\u00ec i suoi sentimenti di isolamento e d'incapacit\u00e0 di comunicazione con le persone intorno a lui. Burton afferm\u00f2 che era spesso solo ed aveva problemi ad intrattenere amicizie. \u00abAvevo la sensazione che le persone avessero semplicemente quest'impulso a lasciarmi da solo per qualche ragione, non so esattamente perch\u00e9\u00bb. Comment\u00f2 anche che \u00abquesta cosa era associata subcoscientemente ed era connessa ad un soggetto che voleva toccare ma che non poteva; che era sia creativo che distruttivo\u00bb. Burton afferm\u00f2 che \u00abnel business cinematografico, nel successo, nella vita ad Hollywood o nella mia infanzia, tre parole si ripetono con una regolarit\u00e0 che si rianima nelle orecchie di ogni mia introflessione: paura, pericolo e, pi\u00f9 frequente di tutte, incorporeit\u00e0. Cos\u00ec mi chiedo perch\u00e9 ogni cosa mi sembra incorporea?\u00bb Inoltre, Burton cita l'influenza di \"Frankenstein\" di Mary Shelley, del \"Fantasma dell'opera\" di Gaston Leroux, del \"Notre-Dame de Paris\" di Victor Hugo, di \"King Kong\" e de \"Il mostro della laguna nera\".\nDopo il successo di \"Pee-wee's Big Adventure\" (1985), Burton port\u00f2 l'idea ai suoi agenti della \"William Morris Agency\", dove questi lo presentarono a Caroline Thompson, pensando che i due potessero lavorare insieme.\nBurton lesse una storia breve di lei intitolata \"Primogenito\", che parlava di un aborto che ritornava in vita. Afferm\u00f2 anche che la storia dipingeva un tono che lui stesso voleva per il film.\nDurante la pre-produzione di \"Beetlejuice - Spiritello porcello\" (1988) seppe che lei era la pi\u00f9 adatta a scrivere il copione, pagandola con qualche migliaia di dollari di sua tasca, e cos\u00ec, commission\u00f2 la Thompson per scriverne la sceneggiatura.\nNella Thompson, Burton trov\u00f2 uno spirito affine che avrebbe poi scritto la sceneggiatura per altri suoi lungometraggi, come \"Nightmare Before Christmas\". Caroline Thompson afferm\u00f2 che scrisse la sceneggiatura come fosse per una \"poesia d'amore\" rivolta a Burton, chiamandolo \u00abla persona pi\u00f9 articolata che conosca, ma che non riuscirebbe a mettere insieme una sola frase\u00bb. Inizialmente Burton aveva il piano di realizzare il film come un musical, spiegando che \u00abmi sembrava grande e operistico\u00bb, ma poi abbandon\u00f2 l'idea.\nRiprese.\nIl cast ed il gruppo spese dodici settimane nelle riprese in Florida, dove trovarono una comunit\u00e0 occupata nella quale poter filmare, la suddivisione di Carpenter's Run a Lutz. Riguardo alla \"location\", in accordo con le decisioni dello scenografo Bo Welch, essa doveva essere \"un tipo di generico sobborgo pianeggiante, che rendemmo il pi\u00f9 banale possibile dipingendo tutte le case in un colore pastello sbiadito, e riducendo le dimensioni delle finestre per farlo sembrare un po' pi\u00f9 paranoico.\" Sessanta differenti case furono ritinteggiate per la visione suburbana di Tim Burton, tutte quante erano abitate e gli occupanti furono d'accordo nel cambiare i loro colori esterni abbaglianti.\nIl regista afferm\u00f2 riguardo al film ed alla scenografia che \"Molto di essa rappresentava per me un ricordo della mia crescita in periferia. Non \u00e8 un cattivo posto. \u00c8 un posto bizzarro. \u00c8 un luogo in cui alcune persone crescono e si chiedono \"Perch\u00e9 ci sono resine d'uva sul muro?\" (ma altri no). Tentammo di renderlo divertente e strano senza essere critici. \u00c8 un posto in cui \u00e8 presente molta integrit\u00e0.\" La produzione poi si trasfer\u00ec in un set di Los Angeles, California, per riprendere le scene del palazzo.\nColonna sonora.\nDanny Elfman, che collabor\u00f2 precedentemente con Burton in \"Pee-wee's Big Adventure\", \"Beetlejuice - Spiritello porcello\" e \"Batman\" fu ingaggiato per comporre la musica. Elfman descrive tre temi che appaiono nel film, il primo \u00e8 il \"Tema Principale\" (con ci\u00f2 che lui chiama \"lo stile del libro di storie\"). L'\"emozionale\" (o secondo tema) \u00e8 caratterizzato da Kim nonna mentre racconta alla sua nipotina la favola prima di andare a letto. Elfman afferm\u00f2 che questo era l'originale \"Tema di Edward\" cos\u00ec come una possibile musica per il tema principale, ma entrambi Burton ed Elfman decisero di abbandonare l'idea. Credeva che questo pezzo creava \"il cuore del personaggio\". \"Il Ballo di Ghiaccio\", la composizione pi\u00f9 riconoscibile, conclude il terzo ed ultimo tema. Elfman prese anche a comporre un \"Tema Suburbano\" seriamente, dipingendolo come un'opportunit\u00e0 per il film. Nella scena in cui Edward taglia i capelli di varie casalinghe del vicinato, Elfman afferm\u00f2 che non fu intenzionale \"aggiungere un ritmo da tango tzigano, o spagnolo,\" definendolo casuale. Elfman descrisse la musica di sottofondo come \"attorcigliante il tema\" o \"i temi che erano stati scritti innocentemente; sembra diventare sempre peggio\". Nella scena in cui Edward entra in casa dei Boggs e guarda alle foto di famiglia \u00e8 il momento musicale che Elfman considera migliore in tutto il film.\nElfman afferma di essersi sempre sentito alleviato alla fine della produzione di un suo film, ma su \"Edward mani di forbice\" si sent\u00ec l'esatto opposto, affermando che \"voleva di pi\u00f9\" e sperava che il film fosse pi\u00f9 lungo. Elfman cita il suo lavoro sul film come il suo pi\u00f9 personale e favorito. Inoltre, Elfman lo considera anche come il pi\u00f9 difficile a cui abbia mai lavorato, affermando scherzosamente che fu \"anche pi\u00f9 difficile di Batman\". Fu in seguito al suo lavoro su \"Edward mani di forbice\" che conquist\u00f2 il titolo di compositore cinematografico. Nondimeno, Elfman teorizza scherzosamente che i pezzi e le note della colonna sonora appaiono simultaneamente in vari trailer cinematografici o in pubblicit\u00e0 televisive. Elfman fu impegnato sentimentalmente con la scrittrice Caroline Thompson durante la produzione del film. Riguardo alla musica di Elfman, tre canzoni furono interpretate da Tom Jones, le quali appaiono alla fine del film. Elfman stesso riconosce Burton come creativo nello scegliere le canzoni \"It's Not Unusual\", \"Delilah\" e \"With These Hands\". \"It's Not Unusual\" sarebbe poi apparsa in \"Mars Attacks!\" (1996), altro film di Burton in collaborazione con Elfman e con lo stesso Tom Jones che appare nel film come cameo.\nAccoglienza.\nBotteghino.\n\"Edward mani di forbice\" ha avuto la sua uscita limitata negli Stati Uniti il 7 dicembre 1990. L'ampia distribuzione \u00e8 avvenuta il 14 dicembre e il film ha guadagnato $ 6.325.249 nel suo weekend di apertura in 1.372 sale. \"Edward mani di forbice\" alla fine ha incassato $ 56.362.352 in Nord America e altri $ 29.661.653 in altri territori, arrivando a un totale mondiale di $ 86,02 milioni. Con un budget di $ 20 milioni, il film \u00e8 considerato un successo al botteghino. Il \"New York Times\" ha scritto che \"l'alchimia tra Johnny Depp e Winona Ryder, che erano insieme nella vita reale all'epoca (1989-1993), ha dato al film un potenziale idolo per adolescenti, attirando un pubblico pi\u00f9 giovane\".\nCritica.\n\"Edward mani di forbice\" ha ricevuto consensi dalla critica e dal pubblico. Il sito web Rotten Tomatoes riporta che il film ha un punteggio di approvazione del 90%, basato su 60 recensioni, con un punteggio medio di 7,70/10. Il consenso critico del sito recita: \"La prima collaborazione tra Johnny Depp e Tim Burton, \"Edward mani di forbice\" \u00e8 una magica favola moderna con sfumature gotiche e un centro dolce\". Metacritic, un altro sito web, ha assegnato al film un punteggio medio ponderato di 74 su 100 sulla base di 19 recensioni di critici tradizionali, indicando \"recensioni generalmente favorevoli\".\nPeter Travers di \"Rolling Stone\" ha elogiato il film affermando: \"L'aggiornamento riccamente divertente di Burton della storia di Frankenstein \u00e8 il film fantasy pi\u00f9 comico, romantico e inquietante dell'anno\". Ha continuato lodando la performance di Depp affermando: \"Depp esprime ad arte il feroce desiderio del gentile Edward; \u00e8 una performance eccezionale\" e la \"travolgente colonna sonora\" di Danny Elfman. Lo staff di \"Variety\" ha parlato molto bene del film: \"Il regista [Burton] prende un personaggio tanto improbabile quanto un ragazzo le cui braccia finiscono in cesoie, e lo rende il centro di una deliziosa e delicata favola comica\". Marc Lee di \"The Daily Telegraph\" ha segnato il film con 5 stelle su 5, scrivendo: \"La favola moderna di Burton ha un'atmosfera quasi palpabilmente personale: \u00e8 raccontata con delicatezza, sottigliezza e con infinita simpatia per un estraneo che affascina la gente del posto ma poi inavvertitamente suscita i loro istinti pi\u00f9 bassi\u00bb. Ha anche elogiato Depp come \"sensazionale nel ruolo principale, evocando ansia, malinconia e innocenza con convinzione straziante. Ed \u00e8 tutto negli occhi: il suo dialogo \u00e8 minimale\". Owen Gleiberman, scrivendo per \"Entertainment Weekly\", ha dato al film una valutazione A-, lodando la colonna sonora di Elfman e definendo il personaggio di Edward \"il ritratto surreale di Burton di se stesso come artista: un bambino ferito che converte la sua oscurit\u00e0 privata in stravaganti visioni pop\", e \"il pi\u00f9 puro successo di Burton come regista finora\". Di Depp ha scritto: \"Depp potrebbe non recitare cos\u00ec tanto sotto il suo trucco, ma quello che fa \u00e8 tremante e commovente\". Janet Maslin del \"New York Times\" ha scritto: \"Mr. Burton investe un'ingegnosit\u00e0 impressionante nel processo di reinvenzione di qualcosa di molto piccolo\".\nReazioni.\n\"Edward mani di forbice\" fu proiettato la prima volta in America il 7 dicembre 1990 e guadagn\u00f2 6.325.249 dollari nella sua settimana d'apertura.\nCi\u00f2 fu causa di una certa delusione per la 20th Century Fox, che pensava potesse battere il \"Batman\" (1989) dello stesso Burton e l\"'E.T. l'extra-terrestre\" (1982) di Steven Spielberg.\nBench\u00e9 fosse stato ben anticipato con un po' di pubblicit\u00e0 (soprattutto per passaparola) avrebbe alla fine conquistato un modesto guadagno di 56.362.352 dollari, a livello mondiale, potendo cos\u00ec superare la spesa di produzione iniziale di 20 milioni.\nBox office a parte, il film divenne il pi\u00f9 alto guadagno della 20th Century Fox nel 1990.\nFu per\u00f2 ottimo il risultato al VHS, lanciato nel 1991 e che guadagn\u00f2 27.500.000 dollari per il solo noleggio.\nSequel a fumetti.\nNell'ottobre 2014 in America fu pubblicato il seguito del film, intitolato: \"Edward Scissorhands\". Il fumetto \u00e8 scritto da Kate Leth e disegnato da Drew Rausch, \u00e8 ambientato anni dopo il racconto di Kim, ormai anziana nel film."}
{"id": "234933", "revid": "1982", "url": "https://it.wikipedia.org/wiki?curid=234933", "title": "Louvi\u00e8re-Lauragais", "text": ""}
{"id": "234935", "revid": "729019", "url": "https://it.wikipedia.org/wiki?curid=234935", "title": "Gemini 7", "text": "Gemini 7 (\"GT-7\") fu una missione nello spazio con equipaggio nel corso del programma Gemini degli Stati Uniti d'America.\nL'equipaggio.\nIl 1\u00ba luglio 1965, poco dopo la conclusione della missione di Gemini 4, la NASA annunci\u00f2 che l'intero equipaggio di riserva di quella missione sarebbe stato incaricato di assumere la missione di Gemini 7. Frank Borman venne nominato comandante e James A. Lovell pilota della capsula. Per entrambi si tratt\u00f2 del primo volo nello spazio.\nL'equipaggio di riserva era composto da Edward H. White, l'astronauta che con Gemini 4 aveva svolto la prima passeggiata nello spazio di un astronauta americano e da Mike Collins. Collins fu il primo astronauta del terzo gruppo scelto dalla NASA ad essere ufficialmente nominato per un incarico in una missione.\nRadiofonisti di contatto con la capsula - (Capcom) furono gli astronauti Charles Bassett ed Elliott See, gi\u00e0 nominati come equipaggio per la missione di Gemini 9 (programmata per l'anno successivo), Eugene Cernan membro dell'equipaggio di riserva di Gemini 9 nonch\u00e9 un ulteriore astronauta del terzo gruppo Alan L. Bean.\nPreparazione.\nGemini 7 venne preparato ad essere un volo a lunga durata. Durante la missione era previsto fra l'altro il collaudo delle nuove tute spaziali. Per la prima volta infatti, venne prevista la possibilit\u00e0 di togliersi le ingombranti tute, durante determinate fasi della missione. La nuova tuta, comunque, non era concepita per garantire una sopravvivenza prolungata nel vuoto, pertanto in caso di un'avaria nella capsula - in particolar modo di una fessura - la missione sarebbe stata immediatamente interrotta con conseguente rientro dell'equipaggio con un atterraggio d'emergenza.\nLa capsula per la missione Gemini venne consegnata a Cape Kennedy il 9 ottobre, proprio mentre stavano proseguendo a pieno ritmo i preparativi per il lancio di Gemini 6.\nTale lancio era programmato per il 25 ottobre, ma dovette essere cancellato, dato che il satellite GATV-6, precedentemente appositamente lanciato ed al quale Gemini 6 avrebbe dovuto avvicinarsi mediante una manovra rendezvous non aveva raggiunto l'orbita terrestre ed era esploso.\nSolo tre giorni dopo tale fallimento, fu lo stesso Presidente degli Stati Uniti Lyndon B. Johnson ad annunciare che le missioni di Gemini 6 e Gemini 7 sarebbero diventate una contemporanea e doppia missione, cio\u00e8 la prima manovra di avvicinamento pilotata nella storia dei voli nello spazio di due veicoli spaziali con equipaggio.\nSiccome il razzo portante di Gemini 6 pot\u00e9 essere smontato, il 29 ottobre fu gi\u00e0 possibile iniziare con l'assemblaggio sulla rampa di lancio n. 19 del razzo portante del tipo Titan. L'11 novembre fu possibile concludere tale lavoro attraverso il montaggio della capsula spaziale.\nPer una missione programmata a durare ben 14 giorni, si presentarono esigenze totalmente differenti rispetto alle possibilit\u00e0 offerte dalla capsula fino ad allora. Ad esempio dovettero essere previsti appositi contenitori per inserire i vari rifiuti prodotti durante la missione (p.e. involucri dei cibi per gli astronauti). Un'ulteriore novit\u00e0 si riferiva all'orario di lavoro degli astronauti. Infatti gli astronauti di Gemini 4 e Gemini 5 avevano fatto notare che non fu assolutamente possibile inserire le fasi di riposo alternandosi nei turni per dormire. Pertanto per questa missione il ritmo dell'orario di lavoro venne adattato al ritmo di una giornata terrestre.\nA causa della lunga durata del volo fu possibile per gli astronauti svolgere diversi esperimenti di carattere scientifico, in particolar modo nel settore medico.\nMissione.\nGemini 7 venne lanciato il 4 dicembre 1965. Poco dopo il distacco dal razzo vettore del tipo Titan Borman gir\u00f2 la capsula ed esegu\u00ec una manovra di avvicinamento - rendezvous con il secondo stadio del razzo predetto. A causa di carburante che continuava ad uscire da una tubazione del razzo, questo inizi\u00f2 a dondolare, tanto che Borman si avvicin\u00f2 solo fino a 15 metri al razzo onde garantire l'incolumit\u00e0 della sua capsula. Ovviamente si rinunci\u00f2 ad ogni ulteriore tentativo.\nDurante i giorni successivi gli astronauti si alternavano nell'indossare la tuta spaziale, cio\u00e8 mentre uno la indossava, il secondo continuava a lavorare ed anche a dormire vestendo semplicemente l'apposita biancheria intima. Tale prassi non poteva aver un lieto fine ed infatti fu inevitabile che a turno uno degli astronauti non si sentisse bene. Infatti il condizionamento dell'aria non pot\u00e9 essere portato su un livello idoneo ad entrambi i tipi di abbigliamento essendo o troppo caldo per chi indossava la tuta spaziale o troppo freddo per chi invece vestiva la sola biancheria intima.\nNonostante l'opposizione degli astronauti, la NASA insistette che in nessun momento entrambi gli astronauti levassero contemporaneamente la tuta spaziale, indicando motivi di sicurezza per tale decisione. Solo dopo parecchi giorni di volo (ed altrettante proteste degli astronauti), la richiesta venne accolta, ovviamente ad esclusione del periodo indicato per la manovra di avvicinamento con Gemini 6 e durante la fase di rientro nell'atmosfera terrestre.\nIl 15 dicembre avvenne dunque il lancio di Gemini 6A (la denominazione della missione venne modificata da 6 in 6A per sottolineare la modifica totale degli obbiettivi rispetto a quelli originali). Solo poche ore dopo il lancio venne effettuata con successo la manovra rendezvous. Le due capsule si avvicinarono fino a 30 cm, tanto che alla domanda di Lovell \"Come \u00e8 la vista ?\" il comandante di Gemini 6A Schirra pot\u00e9 rispondere: \"Pessima. Infatti se guardo dalla finestra posso vedere le vostre brutte facce.\" Ironia e senso dell'umorismo a parte, la missione fu la dimostrazione che entrambe le capsule Gemini potevano essere pilotate senza riscontrare dei problemi.\nL'atterraggio in mare avvenne il 18 dicembre dopo ben 330 ore, 35 minuti ed un secondo di volo. Borman e Lovell vennero portati con un elicottero di recupero a bordo della \"USS Wasp\", la portaerei che due giorni prima aveva recuperato l'equipaggio di Gemini 6.\nImportanza per il programma Gemini.\nIl volo di Gemini 7 signific\u00f2 un nuovo record di permanenza in orbita nella storia dei voli dello spazio che venne appena superato nel 1970 con la missione sovietica di Soyuz 9. Fu inoltre la dimostrazione che gli astronauti potevano rimanere nello stato di assenza di gravit\u00e0 per un periodo alquanto superiore a quello necessario per raggiungere la Luna senza incontrare particolari problemi di carattere medico. Inoltre anche il rientro nella forza di gravit\u00e0 terrestre non aveva comportato una lunga fase di adattamento.\nDal punto di vista tecnico, la missione fu un grande successo a dimostrazione dell'idoneit\u00e0 delle capsule Gemini per voli di lunga durata. Inoltre era stata dimostrata in maniera impressionante la possibilit\u00e0 di pilotaggio e di manovra alquanto fine di queste capsule.\nIl doppio volo di Gemini 6 e Gemini 7 non solo fu la conclusione dell'anno 1965, ma signific\u00f2 pure il raggiungimento della met\u00e0 del numero di missioni del programma Gemini che, fino a questo momento, non aveva incontrato particolari difficolt\u00e0 o problemi e pertanto pot\u00e9 essere valutato come pieno successo. Si era riusciti ad effettuare una passeggiata nello spazio nonch\u00e9 la manovra rendezvous di due veicoli spaziali con equipaggio. Per l'anno nuovo e la missione di Gemini 8 venne dunque programmata un'ulteriore apoteosi della storia dei voli nello spazio, cio\u00e8 l'agganciamento di due veicoli spaziali nell'orbita terrestre. Per le \"Extra-Vehicular-Activity - EVA\" cio\u00e8 le cos\u00ec chiamate \"passeggiate nello spazio\" invece il lavoro da fare era ancora molto. Infatti l'escursione di Edward H. White fu effettivamente di brevissima durata e pertanto si rendeva necessaria la verifica di come gli astronauti potevano essere messi in grado di lavorare per un periodo prolungato in fuori bordo."}
{"id": "234936", "revid": "79968", "url": "https://it.wikipedia.org/wiki?curid=234936", "title": "Erotismo", "text": "Lerotismo (dalla lingua greca \u1f14\u03c1\u03c9\u03c2-eros, la divinit\u00e0 maschile Eros dell'amore) \u00e8 l'insieme delle varie manifestazioni del desiderio sessuale che attrae verso qualcuno o qualcosa e il tipo di relazione che si instaura tra i soggetti coinvolti.\nSecondo Platone citando l'opera (\"Simposio\"), nel momento in cui ne sentiamo la mancanza, l'oggetto erotico ci attira verso di s\u00e9 con la forza di una calamita.\nSi pu\u00f2 pertanto provare attrazione erotica, spirituale e fisica insieme o separatamente, per una persona, ma anche per la sua rappresentazione (vedi ad es. la leggenda della statua di Pigmalione).\nCaratterizzazione.\nErotismo e sensualit\u00e0 sono due termini strettamente collegati ed interconnessi l'uno con l'altro, questo anche quando non si trovano ad avere il medesimo significato, in quanto entrambi vengono a riferirsi ad un tentativo di attrarre ed incoraggiare l'attenzione altrui.\nL'erotismo pu\u00f2 dipendere anche da un qualche cosa di completamente innocente, come uno sguardo profondo e sostenuto in un momento inaspettato, sfiorare o sussurrare qualcosa all'orecchio della persona desiderata, o urtarla con apparente inconsapevolezza; fino a giungere a qualcosa di pi\u00f9 sensuale. Per tutte queste ragioni si pu\u00f2 affermare che l'erotismo \u00e8 parte di una cultura sociale, al contrario per esempio della pornografia, che \u00e8 parte di un comportamento sessuale intimo.\nLa dicotomia esistente tra amore romantico (erotico) e amore platonico di solito non \u00e8 cos\u00ec assoluta come potrebbe a prima vista apparire, ma \u00e8 lasciata all'associazione tra amore e storia d'amore, che si fa disinteressata e si suppone aver raggiunto un certo grado di sublimazione; ed \u00e8 proprio questa la distinzione che fin dall'antichit\u00e0 i Greci intendevano tra eros e agape (il secondo \u00e8 amore solidale, si potrebbe dire gi\u00e0 pienamente romantico), in latino tradotta come la differenza che vi \u00e8 tra cupiditas e caritas.\nL'erotismo \u00e8 anche sempre ben presente all'interno dei vari sistemi di credenze religiose, ma pu\u00f2 essere trovato in due aspetti apparentemente molto opposti: nei testi mistici della cristianit\u00e0 cattolica ad esempio, da San Giovanni della Croce a Santa Teresa di Lisieux, posseggono una retorica che ha direttamente riempito di erotismo sublimato le invocazioni dirette alla divinit\u00e0.\nAnche nel mondo classico greco-romano vi \u00e8 un evidente contrasto tra la \"passione\", con abbondanza di arte erotica (che va distinta da quella pornografica), e la severa castit\u00e0-verginit\u00e0 imposta ad esempio alle sacerdotesse vestali.\nL'erotismo non va neppure confuso col feticismo, che \u00e8 deviazione della libido verso particolari oggetti o parti del corpo, di modo che la semplice vista o anche solo l'immagine mentale del feticcio provoca il desiderio sessuale.\nUna percezione pi\u00f9 intellettuale dell'erotismo comprende aree tematiche in cui si presume superficialmente la sua mancanza, per esempio la scultura di Gian Lorenzo Bernini intitolata \"Estasi di santa Teresa d'Avila\", dove viene rappresentata l'estasi mistica della santa spagnola con l'espressione di una donna in stato di profonda estasi fisica del tutto simile all'orgasmo.\nL'erotismo \u00e8 in definitiva un dispositivo complesso, in quanto copre i vari componenti sia del personale che del sociale, andando dalla biochimica all'arte; pu\u00f2 generare attrazione sessuale che pu\u00f2 essere adeguatamente ed opportunamente incanalata.\nL'erotismo \u00e8 differente dalla pornografia.\nVa distinto l'erotismo dalla pornografia: nell'erotismo infatti \u00e8 importante la presenza di un'emozione, laddove la pornografia si caratterizza per la netta separazione fra la sessualit\u00e0 (esibita nella sua crudezza) e il sentimento amoroso, che ne \u00e8 escluso: in questo ambito gli appassionati di manga distinguono il genere ecchi (elegante ed erotico) dall'hentai (forte e pornografico).\nL'erotismo si distingue dalla pornografia in quanto quest'ultima si definisce per ci\u00f2 che viene mostrato (vale a dire il rapporto sessuale mostrato esplicitamente), laddove l'erotismo \u00e8 definito da ci\u00f2 che si sente (corrispondente sia all\u2019attrazione sessuale che al vissuto emotivo interiore, senza mostrare nessun atto sessuale). La pornografia non \u00e8 quindi un erotismo pi\u00f9 corposo, appartiene invece proprio ad un altro campo semantico.\nNel linguaggio comune il termine pornografia \u00e8 spesso erroneamente inteso come una semplice intensificazione di erotismo; un film erotico non mostra gli organi sessuali cos\u00ec come fa un film porno, il quale da par suo non \u00e8 erotico, vale a dire in grado di provocare emozioni sensuali nello spettatore. La pornografia va dunque vista come una forma opposta all'erotismo; quest'ultimo \u00e8 considerato elegante e sottile, capace di affascinare proprio perch\u00e9 non mostra quelle parti del corpo supposte essere oscene.\nI termini inglesi \"soft\" (\"leggero\"), da cui \"softcore\", e \"hard\" (\"duro\"), da cui \"hardcore\" vengono specificatamente utilizzato per differenziare la leggerezza dell'erotismo dalla durezza della pornografia. Andr\u00e9 Breton ha riassunto la questione riguardante la distinzione dei due significati cos\u00ec: \"La pornografia \u00e8 l\u2019assenza dell'erotismo\" (quello che non ci appartiene intimamente e che non ci piace, noi lo giudichiamo non pi\u00f9 erotico, bens\u00ec pornografico).\nApproccio filosofico.\nIn ambito filosofico vari pensatori si sono cimentati nelle questioni riguardanti l'erotismo, da Socrate, la cui intera filosofia \u00e8 legata al tema di Eros e Verit\u00e0, del bello che rimanda al buono e al giusto, fino ai contemporanei Michel Henry, Roland Barthes, Vincent Cespedes e Jean-Clet Martin.\nErotismo e finitezza.\nSecondo il filosofo e scrittore francese Georges Bataille l'erotismo \u00e8 intrinsecamente associato alla finitezza a cui \u00e8 destinato l'individuo; l'uomo finito, centrato su se stesso, si sente spinto ad unirsi a qualcosa d'altro e a rischiare cos\u00ec di perdersi negli altri, nella \"comunit\u00e0 carnale\"; comunit\u00e0 di sensi e sentimenti scrive L\u00e9vinas per descrivere la vicinanza sensibile dei corpi, vale a dire quella che induce al sentimento erotico che prelude alla volutt\u00e0.\nL'erotismo deve molto anche al senso di curiosit\u00e0, ovvero al fascino provato nei confronti di un corpo che non \u00e8 il proprio. Pi\u00f9 approfonditamente, erotismo \u00e8 promessa di una coincidenza, interiore ed esteriore, con l'altro; un coincidere di sensazioni e sentimenti che per\u00f2 rimane distinto dall'unione fisica di per s\u00e9, ch\u00e9 tra questi due mondi vi sono persone separate: vedi il discorso messo in bocca ad Aristofane nel \"Simposio\" di Platone.\nSecondo questa linea di pensiero \"platonica\" pertanto, l'atto fisico d'amore \u00e8 parte di una profanazione, la mera sessualit\u00e0 partecipa della profanazione nei confronti dell'erotismo (vedi amore platonico). Erotismo \u00e8 innanzi tutto gioco, ove quello che cerca di ottenere qualcosa si espone mentre l'altro si ritira, per Jean Paul Sartre si tratterebbe di una vera e propria verit\u00e0 indubitabile: si invita cos\u00ec il partner ad investire il suo corpo, ad essere il suo corpo e ad offrirsi, non come mera e cieca carne ma in quanto fisicit\u00e0 abitata da una persona che \u00e8 libert\u00e0.\nAnche nel succitato Simposio vediamo Socrate spiegare che l'erotismo \u00e8 superiore, vive e vede pi\u00f9 in alto rispetto alla comunit\u00e0 e alla complementarit\u00e0 degli amanti; \u00e8 un'indicazione verso il Vero. Cos\u00ec come accade per la fede religiosa, anche l'erotismo giunge a confrontare l'individuo (immerso nella propria finitezza e condannato alla propria limitazione) ad una forza creativa che lo trascende: questa pu\u00f2 essere chiamata Dio, ideale di Bellezza, Vita, sessualit\u00e0 in senso biologico, capacit\u00e0 e forza riproduttiva.\nSacralizzata, la sessualit\u00e0 \u00e8 tanto spaventosa quanto seducente; secondo Bataille (vedi \"L'erotismo (Bataille)\", 1957) non \u00e8 affatto immorale, bens\u00ec sospende la morale individuale in nome della vita e della specie. L'erotismo ha poi in comune con la morte il fatto di smentire la chiusura di s\u00e9 dell'individuo, della sua coscienza pi\u00f9 intima all'altro, all'alterit\u00e0. Il desiderio sessuale, legato alla riproduzione, oltrepassa l'orizzonte dell'istinto di autoconservazione: l'individuo non si riproduce perch\u00e9 \u00e8 mortale, ma \u00e8 mortale perch\u00e9 la vita possa perennemente rinnovarsi.\nSessualit\u00e0 e seduzione.\nSimone de Beauvoir ne \"Il secondo sesso\" sottolinea come, nel caso dei mammiferi, la sessualit\u00e0 assuma un significato radicalmente differente per il maschio e per la femmina; in quest'ultima l'individualit\u00e0 non si afferma: durante il rapporto sessuale la femmina abdica e rinuncia a s\u00e9 a favore del partner, il quale reclama dalla femmina una tal abdicazione con l'intento d'affermare se stesso.\nInoltre, sempre secondo la saggista femminista, il maschio svolgerebbe principalmente il ruolo di tentatore ed aggressore, questo per poter manifestare la propria potenza vitale \"per un lusso gratuito e magnifico\" (il piacere sessuale). La civetteria, che consiste nel rifuggire da ci\u00f2 che pi\u00f9 intimamente si ricerca, nel finto rifiuto di donarsi, \u00e8 allora l'espressione della paura della donna, che vive nella sua carne l'alienazione di s\u00e9 espressa dall'essere posseduta sessualmente e dalla schiavit\u00f9 data dalla gravidanza e dal parto.\nL'erotismo \u00e8 tuttavia contrario alla brutalit\u00e0 del desiderio, o almeno ne rappresenta un suo raffinato travestimento; Alain scrive a proposito della \"danza dell'amore\", che \u00e8 un bene se \"\"l'animale durante l'atto sessuale non si mostra troppo agli altri, in quanto \u00e8 proprio allora che si umanizza\". L'erotismo manifesta sia la prossimit\u00e0 e la vicinanza alla frenesia, all'eccitazione e al desiderio di possesso fisico, sia la capacit\u00e0 di trattenersi, di rinunciare al possesso reale in favore dell'immaginazione. Si tratta di una sublimazione, non tanto per distaccarci dalla sessualit\u00e0, quanto per purificarne certi aspetti risultanti maggiormente difficoltosi: l'erotismo \u00e8 in tal modo sessualit\u00e0 che diventa arte e ritmo.\n\u00c8 quindi corretto distinguerlo dalla pornografia, che \u00e8 la forma pi\u00f9 brutale di negazione del desiderio e della personalit\u00e0 dell'altro; l'osceno partecipa della realt\u00e0, \u00e8 realismo allo stato puro, presentando la carne e l'atto dell'espressione sessuale in tutta la sua materialit\u00e0 e nient'altro. Oltretutto la pornografia nega l'essenza del femminile, la quale esiste qui solo sottomessa e posseduta, dominata e brutalizzata: si riveste la femminilit\u00e0 di purezza per poter meglio spogliarla e violentarla, in perfetto stile sadico.\nIl pensatore Emmanuel L\u00e9vinas scrive che \"il bello dell'arte inverte la bellezza del volto femminile\"\", privandola della sua profondit\u00e0 e del suo disordine carnale, rendendo la piena bellezza di una forma ricoperta di materia indifferente come lo \u00e8 un dipinto o una statua. Questo rovesciamento nell'autore di matrice giudaico-cristiana \u00e8 anche un'allusione all'amore platonico, qui concernente la giovinezza che mira ad ammantarsi ed elevarsi ad un grado maggiore di sublimazione della bellezza del corpo in direzione della bellezza ideale dell'anima. Ma di fronte alla nudit\u00e0 erotica il volto si oscura, in quanto in essa viene prolungata, tramite l'intrinseca ambiguit\u00e0 che la contraddistingue, l'animalit\u00e0 istintiva. L'ambiguit\u00e0 della bellezza sarebbe allora quella del volto stesso, che a volte richiede rispetto ed altre si offre alla profanazione.\nLibertinismo.\nIl filosofo tedesco Arthur Schopenhauer rimase colpito dal contrasto esistente tra la leggerezza e le battute brillanti dell'uomo in societ\u00e0 e l'estrema seriet\u00e0 che invece ogni specie animale ha di fronte all'atto sessuale. Ha paragonato inoltre il gioco erotico ad un semplice richiamo, ad una trappola tesa dalla vita stessa (dall'istinto di vita) nei confronti dell'intelligenza e dell'individualit\u00e0 degli amanti. Ma a questo punto possiamo altres\u00ec rimarcare, rovesciandone i termini, che l'erotismo - preoccupandosi poco o nulla della procreazione - prolunga il piacere e il desiderio, rispetto a quanto accade invece al desiderio sessuale lasciato a se stesso il quale molto rapidamente s'esaurisce.\nL'erotismo \u00e8 da questo punto di vista profondamente ed esclusivamente umano, difatti proprio la specie umana si distingue da tutte le altre forme animali per il fatto che non conosce pi\u00f9 l'alternanza animale costituita dall'indifferenza sessuale e dalla stagione degli amori. \u00c8 in questo spazio di indeterminatezza che si sviluppa sia la moralit\u00e0 che la licenziosit\u00e0; il desiderio non \u00e8 pi\u00f9 tanto provocato dalla Natura, quanto dall'arte della seduzione. Il piacere supera qualsiasi legittimazione biologica o sociale per apparire in tutta la sua gratuit\u00e0 e leggerezza giocosa.\nL'erotismo si fonde poi con tutto ci\u00f2 che la cultura e l'ingegno aggiungono o sottraggono alla sessualit\u00e0, per renderla un gioco piacevole e desiderabile. L'amore stesso sembra essere troppo restrittivo e serio. Nel Fedro Platone fa dire all'oratore Lisia che \u00e8 molto meglio favorire ed incoraggiare le imprese seduttive di coloro che non ci amano, in quanto sono meno invadenti ed incoerenti di coloro che ci amano. L'erotismo \u00e8 quindi una forma di civilt\u00e0, come l'arte o la conversazione; tuttavia vige il tentativo di deridere o banalizzare la soddisfazione data dal gioco erotico, simile in ci\u00f2 a chi annusa con l'acquolina alla bocca una buona pietanza senza addentarla. Ma l'erotismo in sostanza non \u00e8 il confronto con un altro corpo e un'altra persona, ma fa parte del mistero, di un'esperienza di alterit\u00e0 della coscienza.\nVi \u00e8 anche infine la sfida costituita dalla licenziosit\u00e0 e dal libertinaggio, cos\u00ec come viene mostrato nella figura di Don Giovanni. L'individuo gioca qui con il fuoco, \"con le corna del toro\" secondo l'espressione di Michel Leiris; vale a dire che i sacri poteri del sesso e della morte fanno pericolosamente correre il rischio all'uomo di bruciarsi ed ammalarsi. Sfida le forze che minacciano la sua individualit\u00e0 ed indipendenza, matrimonio, malattia e amore, per ritrovarsi infine immutato.\nIl libertinaggio poi s'avvicina pericolosamente al maschilismo, Simone de Beauvoir ha notato infatti che il maschio si distacca immediatamente dalla femmina dopo che l'ha fecondata; in questo modo il maschio, dopo aver temporaneamente oltrepassato la propria individualit\u00e0, in essa nuovamente si rinchiude soddisfatto. Solamente con l'avvento delle tecniche di contraccezione di massa e della liberalizzazione morale condotta dalla rivoluzione sessuale anche alle donne viene per la prima volta permesso questa forma di gioco, sia nell'ambito dell'erotismo che della pornografia.\nApproccio psicoanalitico.\nNella teoria freudiana, invece, il desiderio erotico \u00e8 concepito come \"libido\", ovvero come un impulso fondamentale che muove l'essere umano verso la ricerca del piacere. L'oggetto erotico, quindi, in questo caso \u00e8 investito eroticamente come potenziale fonte di soddisfazione della pulsione.\nAutori e opere.\nUna certa curiosit\u00e0 nei confronti dell'erotismo \u00e8 del tutto naturale negli esseri umani. Sin dai tempi antichi, la rappresentazione della nudit\u00e0, in raffigurazioni come quelle della \"Venere di Milo\" o delle divinit\u00e0 della fertilit\u00e0 sulle pareti delle grotte preistoriche costituiscono la prova di questo interesse archetipico: il nudo artistico si \u00e8 espresso coerentemente in tutte le culture e in tutte le epoche storiche, dall'uomo delle caverne a quello d'oggi.\nL'erotismo pu\u00f2 altres\u00ec esplicitarsi in forme e attivit\u00e0 non direttamente connesse al suo appagamento concreto, ovvero mediante l'immaginazione o la fantasia. In questi casi esso pu\u00f2 concretizzarsi in veri e propri prodotti artistici o intellettuali, come la fotografia, la letteratura, il cinema, la pittura, la pubblicit\u00e0, etc.\nAlcune delle opere di erotica classica di seguito elencate sono rappresentative per l'accanimento, ai limiti dell'odio, con cui son state perseguitate, assieme ai loro autori.\nLetteratura.\nIl carattere impudente e satirico di molta letteratura medioevale fin\u00ec raccolta in canzonieri e antologie. La forma popolare e la trasmissione orale \u00e8 stata parte naturale integrante della cultura dell'epoca, e che le autorit\u00e0 consideravano per lo pi\u00f9 inoffensiva. Nuove esigenze d'intrattenimento si sono verificate con l'espansione del pubblico durante l'epoca rinascimentale.\nNel contesto della Controriforma il libertinismo filosofico si \u00e8 venuto ad opporre di petto alla Chiesa cattolica e al papato romano, causando anche forti e duraturi conflitti, che nel tempo si sono intensificati anche grazie al romanzo libertino, parte integrante delle tensioni che hanno generato l'epoca contemporanea.\nGli autori e le opere elencate di seguito sono solo i casi pi\u00f9 rappresentativi di un insieme molto pi\u00f9 ampio, che copre praticamente tutta la storia della letteratura.\nAncora ai giorni d'oggi esiste una copiosa letteratura erotica scritta in genere da e per gli uomini (anche le poche donne che ne scrivono, si rivolgono in genere ad un pubblico maschile); negli ultimi anni si \u00e8 assistito tuttavia al crescere dell'interesse femminile per questo tipo di letteratura, probabilmente in relazione al mutamento dei costumi (liberazione sessuale) avvenuta a partire dalla seconda met\u00e0 del Novecento nella cultura occidentale.\nDisegno e pittura.\nPer lo pi\u00f9 le scene con figure di nudo artistico che rimandano a pittori del Rinascimento su patronato di cardinali o papi e i re e nobili delle corti europee (incluso il molto austero Filippo II di Spagna) venivano avvolte da un pretesto mitologico e destinate a decorare saloni o camere da letto, in tal modo non generavano alcuna polemica sulla loro liceit\u00e0 o moralit\u00e0.\nMa quando Marcantonio Raimondi fece di propria iniziativa stampare nel 1524 una serie di sedici cosiddette \"stampe oscene\", che cominciarono presto ad essere distribuite tra un gruppo pi\u00f9 ampio di persone, il papa Clemente VII s'impegn\u00f2 al massimo per cercare di farle distruggere.\nPraticamente tutti i pittori che sono diventati parte della storia dell'arte, e anche molti tra quelli che non vi sono giunti, hanno dipinto scene erotiche, quasi sempre a causa della domanda proveniente dai committenti esterni, ma in rari casi anche per proprio gusto e scelta personale. Questo aspetto generalmente rappresenta solo una minima parte dell'intera opera dell'artista; alcuni casi importanti includono, oltre il gi\u00e0 citato Raimondi, anche Giulio Romano ed Agostino Carracci nel XVI secolo; Tiziano, Rembrandt, e l'estetica giapponese Ukiyo-e tra il XVI e il XVII secolo; Fran\u00e7ois Boucher, Thomas Rowlandson, Gustave Courbet e Henri de Toulouse-Lautrec, F\u00e9licien Rops e Peter Fendi, Achille Dev\u00e9ria e Johann Heinrich F\u00fcssli, Mari\u00e0 Fortuny i Marsal (col suo \"Studio della vulva datato 1872; ma anche e soprattutto con gli innumerevoli nudi maschili e infantili), Mih\u00e1ly Zichy nel XIX secolo; fino a giungere a Gustav Klimt, Egon Schiele e molti altri pittori del XX secolo.\nScultura.\nLe fonti scritte non sono sufficienti da sole per far conoscere un'intera cultura, gli oggetti che ci parlano della vita quotidiana sono indispensabili quando ci si tuffa nel passato cercando di dar voce, colore e luce a quelle storie perdute. Pertanto, nonostante la pi\u00f9 che abbondante letteratura che abbiamo sia dei Greci che dei Romani, molto pi\u00f9 di questa \u00e8 l'arte erotica di queste due antiche civilt\u00e0 ed estratta dalle viscere della terra grazie al lavoro svolto dall'archeologia ad aiutarci a comprendere meglio i costumi sessuali dei nostri diretti antenati.\nLa scoperta dell'arte erotica di Pompei e Ercolano, datata 79 d.C. e venuta alla luce 1700 anni pi\u00f9 tardi, sciocc\u00f2 la civilt\u00e0 puritana e moralista settecentesca europea; come racconta lo studioso Kurt Wilhelm Marek in \"Civilt\u00e0 sepolte. Il romanzo dell'archeologia\", quando i primi reperti di questo tipo cominciarono ad emergere il re Carlo di Borbone - traumatizzato dalla vista di un satiro che sodomizzava una capra - invi\u00f2 immediatamente tutte quelle opere a Roma per farvele \"rinchiudere\".\nI professori britannici dell'era vittoriana ebbero reazioni del tutto simili e preferivano non mostrare agli studenti le statue nude greco-romane, per non correre il rischio di \"pervertirli\"; egualmente soffrirono gli studiosi ed eruditi davanti all'innumerevole arte ceramica Greca del periodo arcaico (800-480 a.C.) con scene esplicite di pederastia, vedendosi cos\u00ec obbligati a coniugare l'ammirazione per i grandi filosofi antichi con l'idea che questi avessero anche rapporti sessuali con i ragazzini.\nUna cosa era scoprire nei monumenti dell'India orientale altorilievi che illustravano le posizioni sessuali, un'altra il dover riconoscere che i nostri diretti antenati veneravano la bellezza e l'erotismo senza vergogna alcuna; la mentalit\u00e0 occidentale, che vede ancor oggi istintivamente il sesso come un qualche cosa di peccaminoso, fa s\u00ec che vi siano casi in cui la rappresentazione della nudit\u00e0 o oggetti di arte erotica vengano tenuti separati in alcuni musei per non offendere la sensibilit\u00e0 di alcuni visitatori.\nEppure \u00e8 quantomai difficoltoso avvicinarsi ai costumi e alla psicologia delle trascorse civilt\u00e0 indipendentemente dalle scene erotiche riflesse dappertutto nei loro oggetti di uso pi\u00f9 quotidiano come pentole, piatti, lucerne o specchi, vasi, statuette e gioielli, rilievi presenti all'interno dei templi, nei monumenti e nelle abitazioni private, amuleti, ex-voto ed altra oggettistica d'impronta religiosa. Qui l'erotismo e la sensualit\u00e0, fino alla pi\u00f9 esplicita sessualit\u00e0, si sono incarnati in diverse forme d'espressione, fino ad esser trattati in un'ampia variet\u00e0 di tali casi con una buona dose di umorismo.\nInoltre, non tutti gli oggetti o statue con motivi erotici erano destinati a provocare eccitazione sessuale; precisamente, molti dei motivi che risultarono osceni ai primi ricercatori erano in realt\u00e0 collegate a credenze religiose del mondo classico, che potevano spaziare dalla prostituzione sacra al simbolismo fallico. Come in molte altre culture antiche, il culto delle divinit\u00e0 della fertilit\u00e0 che \u00e8 rappresentato con simboli di sessualit\u00e0 ostentata, ha avuto un significato particolare ed una speciale importanza sia nella religione greca che in quella romana: cos\u00ec, il \"demone\" che scandalizz\u00f2 tanto il re di Borbone non era altri che l'arcadico dio caprino Pan, spirito vitale della natura e della fertilit\u00e0, adorato dai pastori e dagli agricoltori argivi.\nAlcuni dei pezzi pi\u00f9 importanti tra quelli recuperati negli scavi di Pompei antica sono romani; Walter Kendrik ne ha studiato i problemi sorti e l'influenza decisiva che ebbero nella concettualizzazione contemporanea di erotico e pornografico, ma anche grazie alle decine di sculture erotiche risalenti al X secolo ritrovate nell'allora Impero anglo-indiano.\nFotografia.\nSi pu\u00f2 tranquillamente affermare che la scoperta e l'evoluzione della fotografia erotica \u00e8 stata una tappa di fondamentale importanza per l'identificazione col mondo in cui viviamo oggi; un mondo di tendenza altamente audiovisiva il quale, naturalmente, si relaziona con la curiosit\u00e0 istintiva nei confronti del corpo umano nudo: apprezzato per la costruzione artistica, ma anche solo per il semplice piacere di dare libero sfogo all'immaginazione, mente si ammira una figura che ha rotto gli oneri morali dati dalla costrizione all'abbigliamento.\nTra erotismo e ingenuit\u00e0.\nArte ed erotismo sono due dei principali elementi delle immagini \"pin up\" (sia fotografiche che di graphic design); illustrazioni che mostrano ragazze con pose sessualmente suggestive, sorridenti e che danno una sorta di saluto. Il loro fascino risiede nelle posture mirate, nei gesti e negli sguardi, non tanto quindi in ci\u00f2 che mostrano esplicitamente ma invece da quello che sembrano suggerire, attraverso ad esempio l'orlo di una gonna con estrema ingenuit\u00e0 rialzato, mostrando un accenno di lingerie, quanto basta per erotizzare l'intera scena.\nRaramente le pin up appaiono completamente svestite, mentre le si possono ammirare in costume da bagno o in pantaloncini corti, o con vestiti alla marinara o militari in versione sexy; queste immagini venivano distribuite dal governo ai soldati statunitensi al fronte durante la seconda guerra mondiale e venivano appese sopra ai loro letti per sollevarne lo spirito.\nTali immagini seguono un modello ben preciso: sono belle donne estremamente sexy, di solito \"catturate\" in situazioni alquanto compromettenti, con un erotismo ed allo stesso tempo un'ingenuit\u00e0 che trasuda da tutti i pori. Generalmente apparivano sulle copertine delle riviste, nei fumetti e sui calendari.\nLe pin up hanno rivoluzionato il concetto di bellezza, dando corpo ad una nuova icona di femminilit\u00e0, quella della \"ragazza della porta accanto\".\nFashion.\nCitando Nicolas Poussin (pittore francese del XVII secolo) \"lo scopo dell'arte \u00e8 il diletto\"; si pu\u00f2 pertanto dire che la fotografia erotica diviene una piena forma d'arte quando, soprattutto se \u00e8 minimamente espressiva, cattura tutta la bellezza del modello o della modella, plasmandola per\u00f2 con una certa eleganza, attrattivit\u00e0 fisica e sensualit\u00e0, mostrando un bel corpo femminile o maschile come forma a s\u00e9 stante e sostanza rappresentativa dell'intero genere femminile-maschile.\nLa fotografia concentra i riflettori sul corpo nudo o quasi nudo con uno scopo completamente artistico (illuminazione, elaborazione, colore, messa a fuoco, ambientazione ecc.): erotismo ed eleganza sono le ragioni e i motivi principali di tutta la fotografia glamour. Il fotografo utilizza una combinazione di trucco e luci per produrre l'immagine pi\u00f9 fisicamente attraente del modello, cercando di rappresentarne la forma pi\u00f9 sensuale, ma con una certa raffinatezza.\nA partire dagli anni novanta questo tipo di fotografia \u00e8 di molto aumentato di popolarit\u00e0 tra il pubblico, con celebrit\u00e0 e star del cinema che vi si fanno immortalare sulle copertine delle riviste di riferimento col solo scopo di fermare il tempo con un'immagine spettacolare.\nCinema.\nI timori che ha suscitato la fotografia come mezzo di espressione, a causa dell'estremo realismo dato dalle sue immagini erotiche, vennero accresciuti ancor pi\u00f9 con l'invenzione della cinematografia e della sua immediata rapidissima divulgazione. Le successive integrazioni, il suono e il colore, non ha fatto altro che rafforzare il suo effetto di fascinazione sul pubblico.\nI vari meccanismi di censura che erano gi\u00e0 in vigore per i libri e le immagini vennero presto stabiliti anche per il cinema; praticamente tutti i paesi istituirono un rigoroso sistema di preventiva censura cinematografica, ripetendo pedissequamente la storia gi\u00e0 vista nel campo letterario, con divieti, sequestri e amputazione di opere, nonch\u00e9 con processi e sanzioni comminate ad autori e distributori.\nI seguenti sono solo alcuni degli esempi pi\u00f9 rappresentativi di questa fase finale, in cui si produsse un lento processo che giunse a mostrare la nudit\u00e0 ed esprimere l'erotismo anche in film commerciali e destinati quindi al grande pubblico:\nLibri.\nNel mercato pubblicitario.\nPubblicit\u00e0 ed erotismo sono sempre andati di pari passo\nErotismo omosessuale.\nTeorici come Eve Kosofsky Sedgwick, Gayle Rubin e Marilyn Frye scrivono ampiamente sul concetto di erotismo, da un punto di vista rispettivamente eterosessuale, lesbico e separatista, vedendolo ed intendendolo sia come forma politica che come critica culturale, da parte ad esempio dei gruppi sociali pi\u00f9 emarginati come transgender ed cisgender.\nLa teoria queer e gli studi queer considerano invece il concetto espressamente da una prospettiva non eterosessuale, considerando il punto di vista psicoanalitico e modernista dell'erotismo come eminentemente arcaico ed intriso di eterosessismo, scritto principalmente da e per un'\u00e9lite, una manciata di uomini borghesi eterosessuali che hanno scambiato le proprie inclinazioni sessuali represse con la norma generale.\nCon omoerotismo ci si riferisce alla tendenza sociale caratterizzata dalla presenza di sensazioni erotiche o di desiderio che si concentrano su una figura o immagine che rappresenta una persona dello stesso sesso.\nL'omoerotismo viene molto apprezzato come espressione artistica nelle arti visive, in letteratura o nell'ambito dello spettacolo, e si caratterizza per la rappresentazione emotiva del desiderio omosessuale. Ha avuto la sua espressione pi\u00f9 alta nell'antichit\u00e0 classica greco-romana, \u00e8 sorto a nuova vita durante il Rinascimento italiano ed ha trovato nuove fonti creative a partire dal XIX secolo con le tecniche espressive della fotografia e del cinema.\nDialogo erotico online.\nCon l'avvento di Internet si \u00e8 sviluppata una nuova forma di erotismo interamente basato sulla fantasia e l'uso delle parole; alcune persone preferiscono una tale forma di erotismo in quanto permette di parlare delle proprie pi\u00f9 recondite fantasie sessuali in forma anonima, del tutto liberi quindi dalle inibizioni e costrizioni sociali della vita reale.\nDurante i dialoghi erotici via web, i partner s'impegnano in un \"gioco di ruolo sessuale\" chiamato scenario virtuale, ove ci si pu\u00f2 pensare ed esprimere in situazioni erotiche anche molto esplicite, con un'accurata descrizione dei propri desideri e fantasie. Queste simulazioni, portate agli estremi, rendono il personaggio molto realistico con una caratterizzazione ben approfondita.\nUna tradizione di corrispondenza erotica esisteva gi\u00e0 da molto tempo in ambito letterario, uno dei casi pi\u00f9 noti \u00e8 quello costituito dal carteggio e dallo scambio epistolare tra George Sand e Alfred de Musset; \u00e8 stato usato anche nelle lettere di Mozart e di James Joyce indirizzate alle rispettive mogli.\nLa novit\u00e0, come detto, \u00e8 oggi data dall'anonimato erotico, dall'immediatezza e dalla rapida disponibilit\u00e0 di nuovi e differenti partner appartenenti a diversi contesti socio-culturali, in grado di soddisfare tutte le fantasie."}
{"id": "234939", "revid": "60848", "url": "https://it.wikipedia.org/wiki?curid=234939", "title": "Opera semiseria", "text": "L'opera semiseria \u00e8 un genere operistico in cui convivono personaggi, forme e stili tratti dall'opera seria e dall'opera buffa.\nStoricamente il genere semiserio si afferm\u00f2 in Italia negli ultimi decenni del Settecento, sul modello della \"pi\u00e8ce au sauvatage\" francese. L'intreccio si sviluppava infatti intorno alle disavventure di una coppia di giovani, per lo pi\u00f9 di estrazione sociale umile, e dopo aver sfiorato la conclusione tragica, si concludeva immancabilmente con un lieto fine.\nIl ruolo del malvagio era assegnato normalmente ad un personaggio dell'aristocrazia, cos\u00ec da istituire un elemento di conflitto sociale (oltre che personale) a sua volta di matrice tipicamente francese.\nLa fortuna del genere, protrattasi anche nei primi decenni dell'Ottocento, va al di l\u00e0 del numero delle opere definite nel libretto come semiserie. Di fatto, \u00e8 lo stesso teatro serio ad inglobare sempre pi\u00f9 spesso tratti comici o brillanti, mentre l'opera buffa si tinge sempre pi\u00f9 di patetico, invadendo il settore in origine ricoperto dal genere semiserio.\nQuesto fenomeno \u00e8 particolarmente evidente in alcune opere chiave di Verdi, soprattutto \"Rigoletto\" (1851) e \"Un ballo in maschera\" (1859), in cui ritroviamo le contrapposizioni sociali e di registro stilistico tipiche dell'opera semiseria, ma con finale tragico."}
{"id": "234940", "revid": "1305772", "url": "https://it.wikipedia.org/wiki?curid=234940", "title": "Front-end e back-end", "text": "I termini inglesi front end (in sigla FE) e back end (in sigla BE) (anche scritti, \"frontend\" o \"front-end\" e \"backend\" o \"back-end\") in informatica denotano, rispettivamente, la parte visibile all'utente di un programma e con cui egli pu\u00f2 interagire \u2014tipicamente un'interfaccia utente\u2014 e la parte che permette l'effettivo funzionamento di queste interazioni. Il \"front end\", nella sua accezione pi\u00f9 generale, \u00e8 responsabile dell'acquisizione dei dati di ingresso e della loro elaborazione con modalit\u00e0 conformi a specifiche predefinite e invarianti, tali da renderli utilizzabili dal \"back end\". Il collegamento del \"front end\" al \"back end\" \u00e8 un caso particolare di interfaccia.\nUso.\nI termini acquistano diversi e precisi significati se applicati ad ambiti pi\u00f9 specifici."}
{"id": "234953", "revid": "183666", "url": "https://it.wikipedia.org/wiki?curid=234953", "title": "Cura, ut valeas!", "text": "Cura ut valeas! \u00e8 una locuzione latina, il cui significato letterale \u00e8 \"Fa' in modo di star bene!\" Essa era generalmente usata nella chiusa di una lettera, con un significato simile a quello dell'italiano \"Stammi bene\": non \u00e8 quindi da prendere alla lettera, come un invito a curar la propria salute.\nLa forma \u00e8 anche attestata al plurale, quando i destinatari sono pi\u00f9 d'uno: \"Curate ut valeatis!\""}
{"id": "234959", "revid": "1571097", "url": "https://it.wikipedia.org/wiki?curid=234959", "title": "Le tre verit\u00e0/Supermarket", "text": "Le tre verit\u00e0/Supermarket \u00e8 il 12\u00ba singolo di Lucio Battisti, pubblicato il 27 ottobre 1971 dalla casa discografica Dischi Ricordi.\nIl disco.\nPubblicato dopo il passaggio di Battisti alla Numero Uno, il singolo si trova a uscire quasi in contemporanea con \"La canzone del sole/Anche per te\". che si ferma alla posizione n. 9 nelle classifiche settimanali.\nNel singolo sono contenuti i brani \"Le tre verit\u00e0\" e \"Supermarket\", brano gi\u00e0 pubblicato nellalbum \"Amore e non amore\".\nCopertina.\nLa copertina del disco \u00e8 costituita da tre fotografie di Battisti affiancate orizzontalmente. Da sinistra a destra troviamo:\nAccoglienza.\nIl singolo \u00e8 stato il 64\u00ba pi\u00f9 venduto del 1971 in Italia.\nTracce.\nEntrambi i brani sono di Battisti-Mogol.\nI brani.\n\"Le tre verit\u00e0\".\n\"Le tre verit\u00e0\", composta nel 1971, \nLa canzone, come si pu\u00f2 forse intuire dal titolo, parla del classico triangolo amoroso. \nLa ben nota frugalit\u00e0 battistiana, oltre che nell'utilizzare per tutto il brano un unico giro di accordi (ancorch\u00e9 molto elaborato) si nota anche nella melodia, che fa frequente uso di note ribattute.\nIl brano \u00e8 in tonalit\u00e0 di re maggiore; il suo metro \u00e8 4/4, e la struttura formale \u00e8 la seguente:\n Intro - Strofa - Strum1 - Strofa - Strum2 - Strofa - Outro (strum.)\nIntroduzione e strofa.\n |G/D | |D5+ | |Dm | |\n IV I i\n |E/D | |Eb/D | |D | |\n II bII I\n |Dm | |C/D | |Gm6/D | |\n i bVII iv\n |D | |Ddim | |D | |\n I\nQuesta \u00e8 la parte principale del brano: \u00e8 lunga 24 battute, ed \u00e8 basata su un pedale inferiore di re. Come scritto sopra, l'introduzione presenta il giro armonico che poi verr\u00e0 ripetuto in ogni strofa.\nFermandosi sull'arrangiamento, si nota che mentre la voce inferiore rimane ferma sul re, quella superiore scende cromaticamente. Pi\u00f9 precisamente, la parte superiore esegue una scala cromatica lungo un intervallo di sesta maggiore, da si a re, con l'eccezione del mi bemolle, seguita da 6 battute di stasi. A questo punto, anche la successione accordale appare facilmente comprensibile: gli accordi sono stati scelti proprio per soddisfare questi vincoli nel movimento delle parti.\nOltre a questo, \u00e8 interessante notare almeno due aspetti particolari dal punto di vista armonico.\nIl primo \u00e8 che il brano non inizia con la tonica, ma con la sottodominante. Inoltre, l'accordo si presenta in un rivolto: dovendo mantenere il pedale di re, non \u00e8 infatti possibile lasciare la tonica come nota pi\u00f9 bassa.\nIl secondo punto riguarda la cadenza finale: terminare un brano con I-Idim-I sembrerebbe un controsenso, ma in realt\u00e0 non c'\u00e8 molta differenza con una cadenza relativamente comune nella musica rock, vale a dire I-bVI-I. Per passare infatti dal re diminuito al si bemolle, basta abbassare di mezzo tono il si presente nel primo accordo.\nIn tutto il brano c'\u00e8 una continua tensione armonica tra la modalit\u00e0 maggiore e quella minore: infatti, oltre all'esplicito passaggio I - i, si fa spesso uso di accordi pertinenti alla tonalit\u00e0 di re minore (ad esempio, Gm6). Nonostante questo si pu\u00f2 affermare che l'impianto complessivo del pezzo \u00e8 basato su re maggiore.\nIntermezzo strumentale.\n |Do Do/Si |Do Do/Si |Do Do/Si |Re |\n Re: bVII I\n |Do Do/Si |Do Do/Si |Do Do/Si |Re |\n Re: bVII I\n | | | | |\nL'intermezzo, puramente strumentale, \u00e8 composto da una pseudocadenza bVII-i, cio\u00e8 dalla sottotonica alla tonica. La vera cadenza vorrebbe che tra i due accordi venisse inserito il sol maggiore: e in effetti \u00e8 rimasta una sua traccia, data dal \"si\" che si sente al basso (e che, se fosse appartenuto a un accordo di sol, avrebbe di nuovo dato un rivolto). C'\u00e8 anche un episodio, pi\u00f9 lungo nel secondo intermezzo, che si pu\u00f2 definire rock progressivo: un po' di variazioni - accordi di settima maggiore e di nona - sull'onnipresente re maggiore.\nAccenti musicali e ritmici.\nPer terminare, una nota interessante che riguarda gli accenti musicali. \u00c8 abbastanza noto che l'italiano mal si adatta alla musicalit\u00e0 rock che vorrebbe le parole accentate sull'ultima sillaba, come in effetti capita in francese (per ragioni fonetiche) o in inglese (perch\u00e9 ci sono molti monosillabi). Ed \u00e8 per questo che molte canzoni italiane hanno il testo con verbi al futuro, dove le prime tre persone singolari sono appunto parole tronche (a-me-r\u00f2, a-me-r\u00e0) o hanno un dittongo che pu\u00f2 essere cantato su una sillaba (a-me-rai). Guardando il testo della canzone senza fare troppa attenzione, sembra che la \"regola del futuro\" (con la sottoregola \"o al limite si usino parole sdrucciole\", che permette comunque di sfruttare gli accenti musicali secondari, come in a-ma-no) sia perfettamente seguita. Qui, invece, non \u00e8 cos\u00ec. In realt\u00e0, Battisti prosegue il testo ben oltre la nota dove casca l'accento musicale. Si comincia infatti con una sdrucciola (cre-di-mi), per arrivare all'equivalente di una bisdrucciola (mia vo-lon-t\u00e0). Gi\u00e0 qui si nota tra l'altro come l'accento musicale non coincida affatto con quello testuale: in italiano . Si arriva infine al climax della seconda strofa: a un certo punto (le_ho gi\u00e0 be-vu-te_o-ra-mai) abbiamo \"sei\" sillabe che seguono quella accentata. Arrigo Boito, che invent\u00f2 una quartina di \"endecasillabi\" con rime \"stalattitificanomisi / stalagmitificanomisi\", l'avrebbe certamente apprezzato.\nAnche quando Mogol ha usato delle \"semplici\" sdrucciole, per\u00f2, Battisti non le ha musicate nella maniera standard pop-rock, vale a dire con l'accento principale nel primo quarto e col secondario nel terzo: ha scelto invece di riprendendere il ritmo dell'obbligato dell'arpeggio iniziale, ponendo gli accenti in prevalenza sul terzo quarto della battuta, e facendo uso della figurazione ritmica dell'anapesto, che d\u00e0 un forte senso di sospensione.\n\"Supermarket\".\nIl testo, con uno stile tra lo scherzoso, il grottesco ed il surreale, parla di una ragazza commessa in un supermercato che un gioved\u00ec si d\u00e0 malata e non si reca al lavoro. Il fidanzato, che racconta la vicenda in prima persona, va a cercarla al supermercato ma non la trova; il giorno dopo vi fa ritorno per chiederle spiegazioni e, scoprendo che nell'assenza lei lo ha tradito, decide di lasciarla.\nLa protagonista femminile \u00e8 caratterizzata con lo stesso stereotipo umano dell'invitata a cena nel brano \"Dio mio no\": una donna sicura di s\u00e9, emancipata e sessualmente disinvolta. Al contrario il protagonista maschile \u00e8 un rappresentante di quello che, nel suo saggio del 1979, Gianfranco Manfredi definiva il prototipo di \"uomo primitivo\" macho e poco acculturato che appare in molti testi di Mogol, qui accentuato anche da un errore grammaticale piuttosto evidente nelle parole che lui pronuncia (\u00abma per\u00f2\u00bb, ripetuto in due diverse strofe), che non poteva essere sfuggito al paroliere.\nAllusioni sessuali e riferimenti al potere alienante del consumismo si intrecciano nel breve testo della canzone: l'opulenza del supermercato diventa opprimente ed incapace di soddisfare i veri bisogni, o meglio impulsi ancestrali, dell'uomo che vi arriva per cercare la propria donna (\u00abscatolette colorate / carni rosa congelate / c'\u00e8 di tutto intorno a me ma lei non c'\u00e8!\u00bb); vengono continuamente nominate le banane, come anche nella scusa riferita dalla donna per non essere stata al lavoro: quella di essere stata costretta a letto per aver mangiato troppe banane (allusione sessuale in senso lato, ulteriore riferimento agli eccessi del consumismo in senso letterale). Anche la pronuncia del titolo, ripetuto alternando due differenti accenti (superm\u00e0rket e supermark\u00e8t), allude a un'altra parola ambigua (marchette, i gettoni che il cliente di un bordello usa per pagare una prostituta), parola che richiama sia il campo sessuale che quello economico. Infine, quando lui la lascia con l'accusa di averlo tradito, il ragionamento dell'uomo \u00e8 influenzato al tempo stesso da un antico maschilismo e dalla moderna logica della societ\u00e0 dei consumi, come se il loro rapporto d'amore fosse un acquisto del supermercato ormai non pi\u00f9 conveniente (la donna non pi\u00f9 vergine come un prodotto usa e getta ormai da buttare via): \u00abcostan troppo le banane e perci\u00f2 / questo nostro grande amore, che sfortuna, oggi stesso finir\u00e0 / per questioni vegetali, di risparmio, ed anche di praticit\u00e0\u00bb.\nIl consumismo del nuovo mondo globalizzato e capitalista, dove tutto -anche il corpo femminile- si vende, si consuma e poi si butta via, viene cos\u00ec legato da Mogol al maschilismo del vecchio mondo retrogrado e provinciale, e posto in perfetta continuit\u00e0 con esso. Mogol, che gi\u00e0 aveva scritto testi su temi come l'ambientalismo, torner\u00e0 a criticare il consumismo in pi\u00f9 occasioni (la pi\u00f9 evidente \u00e8 \"Ma \u00e8 un canto brasileiro\").\nNel concept album \"Amore e non amore\", \"Supermarket\" \u00e8 inserito tra i brani che descrivono situazioni di \"non amore\"."}
{"id": "234963", "revid": "599013", "url": "https://it.wikipedia.org/wiki?curid=234963", "title": "Ken Tyrrell", "text": "Biografia.\nIl padre, Leonard, era un guardiacaccia, mentre la madre Selina era cuoca, e si conobbero nella tenuta del loro padrone, dove entrambi lavoravano.\nPrest\u00f2 il servizio militare presso la Royal Air Force con il titolo di \"ingegnere di volo\" durante gli attacchi alla Germania nazista durante la Seconda guerra mondiale. Dopo la guerra divenne commerciante di legname, da cui il soprannome di \"boscaiolo\"; nel 1951 inizi\u00f2 a correre in Formula 3 con una Cooper. \u00c8 stato un discreto pilota che ha ottenuto svariati buoni piazzamenti e qualche occasionale vittoria ma ben presto cap\u00ec che non avrebbe mai raggiunto alti livelli, cosicch\u00e9 si ritir\u00f2 dall'attivit\u00e0 agonistica nel 1959 per fondare un team di Formula Junior, usando il materiale e la sede della segheria di famiglia, la Tyrrell Brothers.\nTyrrell scopr\u00ec il talento di Jackie Stewart, che corse per lui sin dalla met\u00e0 degli anni Sessanta in Formula Junior; con il supporto tecnico ed economico della Elf e della Ford, egli fece debuttare il suo team in Formula 1 nel 1968, utilizzando telai Matra, di cui divenne unico fruitore in Formula 1 grazie alla joint-venture stipulata tra il suo team ed il costruttore automobilistico francese. Utilizzando il motore Ford Cosworth DFV su telaio Matra, alla guida di Stewart, prelevato dalla britannica BRM, vinse il primo titolo mondiale nel 1969 .\nNei primi anni Settanta \"Zio\" Ken, com'era affettuosamente chiamato, raggiunse l'apice della sua carriera di team principal (anche grazie all'unione con il geniale tecnico inglese Derek Gardner, proveniente dalla \"Ferguson\", una nota ditta di trasmissioni) vincendo 3 titoli mondiali piloti con Stewart, nel 1969, 1971 e 1973, oltre a due titoli mondiali costruttori, nel 1969 con telai Matra e nel 1971 con telai Tyrrell, che debuttarono in Formula 1 al Gp Canada 1970. Tutto questo venne pagato al prezzo di grandi dolori personali come la morte del suo pilota Fran\u00e7ois C\u00e9vert nelle prove del Gp Usa 1973 a Watkins Glen.\nUna delle caratteristiche di Tyrrell, oltre alle grandi capacit\u00e0 manageriali - a tal proposito Stewart disse di lui: \"\u00e8 stato molto pi\u00f9 di un manager, ai suoi tempi era semplicemente il migliore\" -, fu anche quella di scopritore di talenti: oltre a Stewart e C\u00e9vert, Jacky Ickx, Jody Scheckter, Patrick Depailler fino a Michele Alboreto, Ivan Capelli, Mike Thackwell, Martin Brundle, Stefan Bellof, Jonathan Palmer e Jean Alesi, solo per citarne qualcuno. Tyrrell fu l'unico costruttore al mondo ad aver costruito e fatto correre con discreto successo (una storica doppietta in Svezia nel 1976 primo Scheckter, secondo Depailler) una vettura di Formula 1 a sei ruote progettata dal tecnico di sempre Gardner.\n\u00c8 una macchina di Tyrrell che aprir\u00e0 una nuova era nel modo di concepire una monoposto di Formula 1 degli anni futuri: grazie alla sua arguzia manageriale, seppur con un team allo sbando, senza sponsor e nessuna garanzia economica, riesce a convincere, offrendo loro quote della squadra, i due migliori tecnici sul mercato transfughi dalla rivoluzione Ferrari dei primi anni Novanta, ovvero lo specialista in materiali compositi, Sir Harvey Postlethwaite, e il miglior esperto aerodinamico di quell'epoca, Jean-Claude Migeot, che daranno vita alla prima monoposto della storia a muso rialzato, configurazione che avrebbe rivoluzionato dai primi anni Novanta l'aerodinamica delle monoposto di Formula 1.\nAnche a causa di un cancro, Tyrrell abbandoner\u00e0 l'attivit\u00e0 nel 1998 cedendo il team alla BAR. Dal 1999 al 2000 \u00e8 stato presidente del British Racing Drivers' Club. Tyrrell muore il 25 agosto 2001, a 77 anni, in quel di East Horseley (Surrey), a causa del riacutizzarsi del cancro maligno da cui sembrava essersi ripreso.\nDopo i funerali, il suo corpo venne cremato."}
{"id": "234964", "revid": "24258", "url": "https://it.wikipedia.org/wiki?curid=234964", "title": "Attacco di forza bruta", "text": ""}
{"id": "234968", "revid": "1149807", "url": "https://it.wikipedia.org/wiki?curid=234968", "title": "Pac &amp; Pal", "text": "Pac &amp; Pal (conosciuto anche come Pac-Man &amp; Chomp Chomp) \u00e8 il sesto capitolo della serie di \"Pac-Man\". Fu pubblicato dalla Namco nel 1983.\nSchema del gioco.\n\"Pac &amp; Pal\" si discosta dalla tradizione riagganciandosi al filone di Super Pac-Man. Infatti neanche in questo capitolo troviamo le palline da mangiare ma, in linea con il gameplay di \"Super Pac-Man\", ci troviamo di fronte zone bloccate da sbloccare per poter mangiare gli elementi che contengono.\nCi sono per\u00f2 numerose novit\u00e0:\nSe il giocatore riesce a catturare tutti gli oggetti prima di Pal ricever\u00e0 un sostanzioso bonus per il suo \"Perfect\" (nei videogiochi di tipo picchiaduro ad incontri per \"Perfect\" s'intende la vittoria del round senza aver subito il minimo danno; il termine \u00e8 stato coniato dalla saga \"Street Fighter\").\nSchermo Bonus.\nOgni circa due livelli il giocatore dovr\u00e0 affrontare uno stage bonus. Lo scopo di questo schermo \u00e8 scoprire pi\u00f9 carte possibili. Fra le carte per\u00f2 sono nascosti anche Pal, che ci sottrarr\u00e0 parte del bonus, e un fantasma, che porr\u00e0 fine al bonus."}
{"id": "234972", "revid": "2128848", "url": "https://it.wikipedia.org/wiki?curid=234972", "title": "Turismo responsabile", "text": "Il turismo responsabile (o turismo sostenibile) \u00e8 un approccio al turismo nato alla fine degli anni ottanta, caratterizzato da una duplice preoccupazione per il luogo in cui ci si reca. Sebbene turismo sostenibile e turismo responsabile richiamino intuitivamente lo stesso orizzonte di pensiero e condividano gli stessi obiettivi pratici, pu\u00f2 essere utile in prima analisi delineare una differenza interna di significato: si ha turismo sostenibile quando le condizioni ambientali del territorio ospitante non vengono deteriorate dall\u2019attivit\u00e0 turistica e quando la medesima offerta turistica pu\u00f2 essere riproposta in modo costante negli anni senza subire e accumulare danni. Il turismo responsabile invece \u00e8 quello messo in atto da turisti dall\u2019atteggiamento consapevole che mantengono un comportamento adeguato nel rispetto dell\u2019ambiente e delle culture ospitanti seguendo i principi della giustizia sociale ed economica. L\u2019accento sulla responsabilit\u00e0 individuale nasce dalla constatazione che il tema della sostenibilit\u00e0 non riesce il pi\u00f9 delle volte a chiamare direttamente in causa le persone, cos\u00ec da indurle ad adottare in prima persona uno stile di vita sostenibile, per questo oggi si preferisce parlare maggiormente di turismo responsabile\u00a0\u2013 anzich\u00e9 sostenibile\u00a0\u2013 per richiamare la pratica in questione. La prima preoccupazione riguarda l'ambiente, il turista responsabile infatti deve evitare di danneggiarlo, mentre l'altro fattore di attenzione riguarda le popolazioni che abitano nella localit\u00e0 visitata; il turista responsabile in questo caso deve avere un atteggiamento rispettoso della cultura locale e deve garantire anche il benessere della popolazione, capita infatti spesso che i ricavi dell'industria turistica rimangano in mano all'imprenditore o al gestore, senza vero vantaggio per la gente locale.\nBreve excursus storico.\nPrima degli anni \u201880 del secolo scorso il turismo sostenibile era un fenomeno di nicchia. A dare la cornice teorica entro la quale poi \u00e8 scaturita una diversa idea di turismo fu il rapporto Brundtland, approvato dall\u2019ONU nel 1987, che definiva una prospettiva di sviluppo sostenibile per l\u2019umanit\u00e0 come \u201cquello sviluppo che consente alla generazione presente di soddisfare i propri bisogni senza compromettere la possibilit\u00e0 delle generazioni future di soddisfare i propri\u201d.\nPoco dopo l\u2019Organizzazione Mondiale per il Turismo diede una prima definizione di turismo sostenibile come quel tipo di turismo che \u201ctiene conto degli attuali e futuri impatti economici, sociali e ambientali, affrontando le esigenze dei visitatori, dell'industria, dell'ambiente e delle comunit\u00e0\u201d.\nNel 1995 alla Conferenza mondiale sul turismo sostenibile di Lanzarote questi principi vennero ulteriormente specificati nella Carta per il turismo sostenibile.\nIn Italia, l\u2019Associazione Italiana Turismo Responsabile (AITR), rifacendosi alle dichiarazioni internazionali, ha redatto una Carta per l\u2019ospitalit\u00e0 responsabile, una Carta per il turismo sostenibile e una Carta Etica per il Turismo Scolastico, interessandosi agli aspetti pratici e operativi dell\u2019attivit\u00e0 turistica.\nNel 2015 l\u2019importanza di un turismo sostenibile \u00e8 stata infine riconosciuta dall\u2019ONU, che l\u2019ha inserita fra gli obiettivi dell\u2019Agenda 2030.\nDescrizione.\nNella maggior parte dei casi, l'espressione viene utilizzata con riferimento al turismo nei paesi del Terzo Mondo o in via di sviluppo, dove si concentrano una parte essenziale del patrimonio ambientale del pianeta (che l'ecoturismo si ripromette di preservare) e, spesso, popolazioni in difficolt\u00e0 (che l'ecoturismo si ripromette di aiutare). Soprattutto in quest'ultimo aspetto, il concetto di ecoturismo si pu\u00f2 mettere in relazione con quello di commercio equo e solidale. Molte organizzazioni ambientaliste internazionali e associazioni benefiche indicano l'ecoturismo come strumento utile per integrare politiche di sviluppo sostenibile. Il 2002 \u00e8 stato dichiarato \"Anno Internazionale dell'Ecoturismo\" dalle Nazioni Unite.\nLo stesso concetto \u00e8, per\u00f2, applicabile anche per la difesa dei valori del territorio anche in paesi \"sviluppati\" per l'affermarsi di un concetto di turismo che non distrugga le risorse naturali (turismo ecosostenibile). Essendo il turismo uno dei settori a pi\u00f9 alto sviluppo al Mondo, una sua crescita rapida e incontrollata potrebbe minacciare le diversit\u00e0 biologiche e le culture indigene. I turisti che scelgono forme di turismo sostenibile e responsabile sono sensibili a questi pericoli e cercano di proteggere le destinazioni turistiche. Turisti sostenibili e responsabili possono ridurre molto il proprio impatto rispettando le comunit\u00e0 e le culture locali, sostenendo l'economia comprando prodotti del luogo e proteggendo le risorse naturali. I fondamenti del turismo responsabile e sostenibile sono l'integrit\u00e0 ambientale, la giustizia sociale e lo sviluppo economico delle popolazioni locali. \nSecondo \u201cConsumption and Environment 2012\u201d, il rapporto dell\u2019Unione Europea che monitora i consumi in Europa e le loro conseguenze sull\u2019ambiente, il turismo \u00e8 il quarto fattore di impatto ambientale per i consumi legati all\u2019alimentazione, alla costruzione di strutture ricettive e alla mobilit\u00e0. In particolare i trasporti legati al turismo determinano circa l'8% delle emissioni di gas serra. Se interpretato correttamente il turismo potrebbe invece rappresentare una vera opportunit\u00e0 di crescita per le economie locali, di valorizzazione di territori e paesaggi, di recupero di siti archeologici e di mantenimento di tradizioni che racchiudono in s\u00e9 millenni di storia e cultura.\nI principi generali.\nSebbene una definizione universalmente accettata di ecoturismo o turismo responsabile sia ancora da venire, \u00e8 possibile evidenziare alcuni elementi chiave in quasi tutte le interpretazioni di questa espressione:\nIn gran parte del mondo occidentale esistono operatori turistici di vario livello specializzati nell'ecoturismo. In alcuni casi, si tratta semplicemente di operatori che cercano di trarre profitto da questo emergente segmento di mercato nel settore turistico; in altri casi, si tratta di operatori creati esplicitamente a scopo benefico e collegati a gruppi ambientalisti, associazioni di commercio equo e solidale, opere di solidariet\u00e0 per il Terzo Mondo e cos\u00ec via.\nGli operatori del settore dell'ecoturismo, in linea di principio, applicano i criteri citati sopra in modi specifici. Per esempio, tendono a utilizzare esclusivamente operatori e strutture locali che offrono adeguate garanzie di rispetto dell'ambiente e delle popolazioni locali, spesso con preferenza accordata alle organizzazioni che dichiarano di devolvere parte dei proventi a favore di attivit\u00e0 locali come scuole e ospedali. Inoltre, tali operatori cercano di sensibilizzare i propri clienti rispetto a princ\u00ecpi ambientalisti e sociali e non raramente chiedono loro di denunciare (eventualmente documentando fotograficamente) eventuali situazioni critiche di degrado ambientale o sociale osservate durante la loro permanenza nei luoghi. In effetti, \u00e8 noto per esempio che la presenza di turisti (pur con gli eventuali problemi di impatto ambientale) \u00e8 un elemento non insignificante nel contenimento del bracconaggio in molti paesi dell'Africa come Tanzania o Kenya.\nStakeholder.\nGli stakeholder del turismo responsabile hanno un ruolo importante nello sviluppo di questa attivit\u00e0.\nIl turismo responsabile \u00e8 un'attivit\u00e0 economica: viene impiegato un personale, vengono investiti dei capitali, si fa rifornimento da altre aziende e ci si rivolge a consumatori e acquirenti interessati a uno specifico \u201cprodotto\u201d. Nel modello degli stakeholder legati a questo tipo di turismo l'impresa assume il ruolo di coordinatore degli interessi e di tutti gli sforzi fatti per raggiungerli. In questo modello \u00e8 presente uno schema cooperativo di tipo economico ed etico. Nel turismo responsabile esiste un \u201cattore implicito\u201d, ovvero le risorse naturali, le quali sono portatori di interessi, ma anche oggetto di interessi altrui.\nI principali stakeholder sono i governi, le ONG che supportano il turismo responsabile e le comunit\u00e0 locali che beneficiano dello sviluppo economico, della creazione di lavoro e dello sviluppo delle infrastrutture. Altri esempi di stakeholder possono essere: \nSviluppo del settore.\nLa rilevanza dell'ecoturismo all'interno del mercato del turismo \u00e8 andata aumentando dagli anni ottanta a oggi. Data la crescente importanza del fenomeno, le Nazioni Unite (ONU) hanno proclamato il 2002 Anno Internazionale dell'Ecoturismo, e in particolare la commissione ONU per lo sviluppo sostenibile ha invitato gli operatori del settore e le autorit\u00e0 politiche a una stretta collaborazione al fine di promuovere questo nuovo modello di turismo. Fra i risultati dell'iniziativa c'\u00e8 la definizione di un rapporto di collaborazione fra la Organizzazione mondiale del turismo (\"World Tourism Organization\", WTO), il Programma per l'Ambiente (\"Environment Programme\") ONU e l'International Ecotourism Society. Inoltre, nel 2002 sono stati condotti i primi studi estensivi sulle proporzioni del fenomeno in 7 paesi occidentali: Italia, Francia, Spagna, Germania, Regno Unito, Canada e Stati Uniti.\nRelativamente al mercato italiano, l'indagine del 2002 ha rilevato un giro d'affari complessivo relativo all'ecoturismo stimabile al 2% del mercato turistico complessivo, con potenziali di crescita annua del 20%. Gli operatori e le agenzie di viaggio specializzati nel settore ecoturistico sono numerosi, ma in genere di piccole dimensioni; in alcuni casi, prodotti ecoturistici vengono venduti da ONG con finalit\u00e0 pi\u00f9 ampie per esempio nel settore della solidariet\u00e0 verso il Terzo Mondo. Allo stesso tempo, i grandi tour operator tradizionali stanno gradualmente ampliando la loro offerta proponendo pacchetti ecoturistici o naturalistici. Le destinazioni pi\u00f9 visitate sono in genere quelle che rivestono un interesse sia culturale che naturalistico; per gli ecoturisti italiani le mete preferite principali sono l'America latina (soprattutto Brasile, Ecuador, Per\u00f9, Messico e Cile) e l'Africa (in particolare Tanzania, Kenya e Congo). Gli operatori ecoturistici sono nettamente pi\u00f9 presenti di quelli tradizionali (o in alcuni casi sono gli unici operatori presenti) soprattutto nei paesi in cui il turismo \u00e8 meno sviluppato (per esempio Malawi e Mozambico).\nEcolabel.\nDal 2003 l\u2019applicabilit\u00e0 dell\u2019Ecolabel \u00e8 stata estesa ai servizi turistici e dal 2005 anche ai servizi di campeggio. Le strutture turistiche che vantano il marchio ecologico europeo si distinguono per l'impegno verso la salvaguardia dell'ambiente e, di conseguenza, della salute umana, riuscendo cos\u00ec a garantire benessere ed eco-qualit\u00e0 ai turisti. Infatti, i criteri per ottenerlo sono: limitare i consumi di energia, limitare i consumi di acqua, limitare i rifiuti prodotti, favorire le fonti rinnovabili, usare sostanze meno pericolose per l'ambiente e promuovere comunicazione ed educazione ambientale. \u00c8 disponibile online un catalogo delle strutture europee che hanno ottenuto tale marchio. \nAspetti critici.\nIl concetto di ecoturismo non manca di destare qualche sospetto. Secondo alcuni, molto spesso gli operatori che si dichiarano formalmente \"ecoturistici\" usano questa etichetta a fini sostanzialmente economici e non di rado abusivi. Il fatto stesso che il turismo possa realmente coesistere con rispetto e conservazione dell'ambiente e delle culture dei popoli indigeni \u00e8 oggetto di discussione. Esistono numerose associazioni che stanno cercando di sviluppare programmi di certificazione degli operatori ecoturistici, ma il processo appare controverso e non prossimo alla conclusione.\nUn tentativo di armonizzare i criteri per la certificazione del turismo sostenibile \u00e8 stato fatto con l\u2019Accordo di Mohonk, che per\u00f2 non ha acquisito un riconoscimento formale. L\u2019assenza di standard riconosciuti ha permesso al fenomeno del greenwashing di proliferare."}
{"id": "234976", "revid": "287204", "url": "https://it.wikipedia.org/wiki?curid=234976", "title": "Disuguaglianza di Cramer-Rao", "text": ""}
{"id": "234977", "revid": "487663", "url": "https://it.wikipedia.org/wiki?curid=234977", "title": "Catabolismo", "text": "Con il termine catabolismo (dal greco \u03ba\u03b1\u03c4\u03b1\u03b2\u03ac\u03bb\u03bb\u03b5\u03b9\u03bd = \"demolire\") si intende l'insieme dei processi metabolici che hanno come prodotti sostanze strutturalmente pi\u00f9 semplici e povere di energia, mentre quella in eccesso viene liberata sotto forma di energia chimica (ATP) ed energia termica. Il suo opposto \u00e8 l'anabolismo.\nDescrizione.\nIl catabolismo comprende processi quali:\nI prodotti finali del catabolismo sono detti cataboliti, e il loro smaltimento \u00e8 detto escrezione.\nNella cellula vengono accoppiate le reazioni esoergoniche con quelle endoergoniche. La molecola di scambio pi\u00f9 distribuita in ogni forma di vita \u00e8 rappresentata dall'ATP.\nIl metabolismo energetico (catabolico) si divide in tre stadi. Nel primo (digestione di macromolecole), i grassi, polisaccaridi e proteine vengono ridotti rispettivamente ad acidi grassi e glicerolo, glucosio e amminoacidi. All'interno di ciascuna formula si riesce ad individuare una parte comune, il gruppo acetato. Lo ione acetato, per viaggiare nel nostro organismo, ha bisogno di un trasportatore che sia in grado di tamponare l'acidit\u00e0 del gruppo, che \u00e8 poco compatibile con il pH cellulare. Questo trasportatore \u00e8 il coenzima A.\nLa sua funzione \u00e8 simile a quella dell'ATP. Il catabolismo \u00e8 un complesso processo chimico di riduzione e disintegrazione delle sostanze alimentari complesse che vengono scisse in molecole semplici con conseguente rilascio di energia, spesso a discapito della massa muscolare. Oltre a produrre energia questo particolare processo assicura anche l'eliminazione di alcune sostanze di scarto, ormai non pi\u00f9 utilizzabili.\nQuando si lega allo ione acetato diventa Acetil CoA. Nel terzo stadio l'Acetil CoA \u00e8 completamente ossidato per produrre anidride carbonica nel ciclo di Krebs, acqua nella catena respiratoria e ATP nella fosforilazione ossidativa.\nNel processo di glicosilazione, il glucosio del sangue reagisce in un ambiente a ph acido con le proteine dei muscoli, del collagene e le altre proteine tissutali, denaturandole.\nI principali ormoni catabolizzanti sono glucagone, adrenalina e cortisolo."}
{"id": "234978", "revid": "1762097", "url": "https://it.wikipedia.org/wiki?curid=234978", "title": "Valutazione", "text": ""}
{"id": "234980", "revid": "399", "url": "https://it.wikipedia.org/wiki?curid=234980", "title": "Aerobiosi", "text": "Si definisce aerobiosi la condizione di vita di numerosi organismi il cui metabolismo \u00e8 basato sull'utilizzo di ossigeno biatomico (O2). Tali organismi sono definiti \"aerobi\" (o \"aerobici\", dall'inglese).\nEssi sono in grado di funzionare producendo energia chimica grazie al processo della respirazione cellulare, di cui l'ossigeno \u00e8 l'elemento fondamentale fungendo da accettore finale di elettroni. La condizione opposta all'aerobiosi \u00e8 l'anaerobiosi.\nProcessi aerobici.\nPer \"processo aerobico\" si intende quindi una reazione che avviene in presenza di O2. Un buon esempio \u00e8 l'ossidazione del glucosio, un monosaccaride, nella respirazione aerobica.\nL'energia liberata in questa reazione \u00e8 di circa 2880 kJ per mole: tale quantit\u00e0 viene \"immagazzinata\" dai sistemi biologici nelle 38 molecole di ATP rigenerate da 38 ADP. L'energia generata in questo caso per ogni molecola di glucosio \u00e8 19 volte pi\u00f9 grande di quella generata dalla rispettiva reazione in assenza di O2, che produrrebbe solo 2 molecole di ATP (attraverso la glicolisi anaerobica e le successive fermentazioni).\nQuesta equazione \u00e8 una sintesi di quello che avviene realmente attraverso tre serie di reazioni biochimiche aerobiche: la glicolisi (che, come detto, pu\u00f2 aver luogo anche in anaerobiosi), il ciclo di Krebs e la fosforilazione ossidativa.\nAerobiosi nei sistemi viventi.\nCome avviene nell'esempio riportato, l'energia prodotta da una reazione di ossidazione aerobica \u00e8 sempre maggiore di quella prodotta da un processo anaerobico. La spinta evolutiva ha selezionato organismi sempre pi\u00f9 \"avidi\" di O2 che dal mare, luogo povero di ossigeno molecolare disciolto, hanno conquistato la terraferma, su cui la concentrazione di O2 \u00e8 enormemente maggiore.\n\u00c8 possibile distinguere \"aerobi obbligati\" e \"aerobi facoltativi\".\nLe cellule umane prese singolarmente presentano anch'esse un metabolismo aerobio facoltativo, in quanto possono utilizzare la fermentazione dell'acido lattico se l'O2 non \u00e8 disponibile. Le cellule muscolari, ad esempio, in presenza di basse concentrazioni di O2 (tipicamente quando sono sotto sforzo) possono ricorrere alla sola glicolisi anaerobica. Questa strategia, in ogni caso, non pu\u00f2 essere sostenuta a lungo dall'intero organismo, e quindi gli uomini sono di fatto aerobi obbligati."}
{"id": "234981", "revid": "106456", "url": "https://it.wikipedia.org/wiki?curid=234981", "title": "Bias (statistica)", "text": "In statistica, i termini bias (etimologia incerta), distorsione o scostamento sono usati con riferimento a due concetti. Un campione distorto \u00e8 un campione statistico in cui la probabilit\u00e0 di inclusione nel campione di individui appartenenti alla popolazione dipende dalle caratteristiche della popolazione oggetto di studio. Uno stimatore distorto \u00e8 uno stimatore che per qualche ragione ha valore atteso diverso dalla quantit\u00e0 che stima; uno stimatore \"non\" distorto \u00e8 detto stimatore corretto.\nSe da un lato il termine \"distorsione\" pu\u00f2 avere una connotazione negativa, ci\u00f2 non \u00e8 necessariamente vero nel contesto della statistica. Un campione distorto \u00e8 in generale non desiderabile; d'altra parte, uno stimatore distorto pu\u00f2 essere desiderabile a seconda delle applicazioni.\nCampione distorto.\nUn campione \u00e8 distorto se la probabilit\u00e0 che un membro della popolazione sia incluso nel campione dipende dalle caratteristiche oggetto dell'inferenza. Un campione distorto fornisce, in generale, una stima falsata delle caratteristiche della popolazione oggetto dell'inferenza. Se, ad esempio, per una popolazione di individui la probabilit\u00e0 di essere inclusi nel campione \u00e8 tanto pi\u00f9 piccola quanto minore \u00e8 il reddito dell'individuo, il reddito medio campionario risulter\u00e0 mediamente pi\u00f9 alto del reddito medio della popolazione.\nUn celebre esempio di inferenza falsata per via di un campione distorto si ha relativamente alle elezioni presidenziali statunitensi del 1936, in cui si contrapponevano Alfred M. Landon e Franklin Delano Roosevelt.\nIl \"Literary Digest\" fece un sondaggio intervistando 2\u00a0000\u00a0000 di persone secondo il quale il primo avrebbe dovuto vincere le elezioni (ottenne il 57% delle preferenze nel campione). George Gallup ottenne risultati opposti con un campione molto pi\u00f9 piccolo (300\u00a0000 unit\u00e0).\nAlla fine, si verific\u00f2 il risultato previsto da Gallup.\nL'errore del \"Literary Digest\" nacque dal fatto che il campione venne selezionato usando gli elenchi degli abbonati telefonici e dei proprietari di automobili, all'epoca beni poco diffusi. Questo fece s\u00ec che nel campione entrassero prevalentemente cittadini benestanti, ossia che la percentuale di cittadini benestanti presenti nel campione fosse maggiore di quella di cittadini benestanti nella popolazione. \nQuesta circostanza produsse risultati distorti poich\u00e9 la percentuale di votanti per Roosevelt era maggiore tra le classi meno abbienti, il cui contributo era sottostimato dal \"Literary Digest\", sicch\u00e9 la probabilit\u00e0 di inclusione nel campione dipendeva di fatto dalla caratteristica oggetto di studio.\nQuesto tipo di errore in un'analisi statistica \u00e8 anche detto errore non campionario, per distinguerlo dall'errore campionario. Quest'ultimo \u00e8 connaturato al tipo di problema che si affronta (desumere le caratteristiche di un aggregato attraverso l'osservazione di una parte di esso) ed \u00e8 tenuto sotto controllo in quanto risponde alle regole del calcolo delle probabilit\u00e0 (non possiamo quantificarlo ma possiamo valutarne la distribuzione di probabilit\u00e0) e pu\u00f2 essere ridotto aumentando la numerosit\u00e0 del campione.\nDell'errore non campionario, invece, non sappiamo nulla neanche in termini probabilistici, e l'incremento di informazione campionaria non serve a ridurlo.\nStimatore distorto.\nUn altro tipo di distorsione in statistica concerne l'uso di statistiche il cui valore atteso \u00e8 diverso da quello della quantit\u00e0 oggetto di stima. Si supponga di voler stimare il parametro formula_1 tramite uno stimatore formula_2 (ossia, una qualche funzione dei dati osservati). La distorsione di formula_2 \u00e8 definita come:\nIn altri termini l'espressione sopra \u00e8 il valore atteso dello stimatore formula_2 meno il vero valore di formula_1. Ci\u00f2 pu\u00f2 anche scriversi come:\nossia il valore atteso della differenza tra lo stimatore e il vero valore di formula_1.\nCorrettezza asintotica.\nUn requisito meno stringente della correttezza \u00e8 la correttezza asintotica: non si richiede che lo stimatore formula_9 basato sul campione formula_10 abbia valore atteso uguale a formula_1, ma ci si contenta che il suo valore atteso tenda a formula_1 all'aumentare della dimensione del campione\nossia, in altre parole, uno stimatore \u00e8 asintoticamente corretto se la distorsione tende a zero all'aumentare del campione\nEsempio: stimatore della varianza.\nSi consideri ad esempio un campione \"X\"1, .., \"X\"\"n\" di variabili casuali indipendenti e identicamente distribuite, con valore atteso \u03bc e varianza \u03c3\u00b2. Sia:\nla \"media campionaria\", e:\nla \"varianza campionaria\". Si pu\u00f2 mostrare che formula_17 \u00e8 uno stimatore distorto per \u03c3\u00b2; questo segue dal fatto che:\nInvece, si pu\u00f2 mostrare che lo stimatore corretto \u00e8 la \"varianza campionaria corretta\" formula_19, ottenuta sostituendo \"n \u2212 1\" al denominatore, laddove la definizione di formula_17 sopra presentata ha \"n\":\nInfatti, per quest'ultima risulta: \nSe tuttavia il campione \u00e8 estratto da una popolazione avente distribuzione normale, lo stimatore \"distorto\" formula_17 \u00e8, sulla base del criterio - comunemente adottato - dell'errore quadratico medio (MSE, dall'inglese \"Mean Squared Error\") preferibile allo stimatore \"corretto\" formula_19. Anche allora, ad ogni modo, la radice quadrata dello stimatore corretto per la varianza della popolazione non \u00e8 uno stimatore corretto della deviazione standard della popolazione; ci\u00f2 segue banalmente dalla disuguaglianza di Jensen.\nEsempio.\nUn caso in cui uno stimatore distorto pu\u00f2 risultare preferibile a uno corretto \u00e8 il seguente. Si supponga che \"X\" abbia distribuzione di Poisson con parametro \u03bb. Si vuole stimare:\nLa sola funzione del campione che fornisce uno stimatore corretto \u00e8:\nSe il valore di \"X\" osservato \u00e8 100, la stima sar\u00e0 1, sebbene il vero valore della quantit\u00e0 oggetto di stima sia molto probabilmente prossimo allo 0, all'estremo opposto. Se poi il valore di \"X\" osservato \u00e8 101, allora la stima \u00e8 ancora meno plausibile: \u22121, sebbene la quantit\u00e0 oggetto di stima sia ovviamente positiva. Lo stimatore (distorto) di massima verosimiglianza:\n\u00e8, infine, preferibile allo stimatore corretto proposto sopra, nel senso che il suo errore quadratico medio (MSE):\n\u00e8 minore; l'errore quadratico medio (MSE) dello stimatore corretto \u00e8 infatti pari a:\nL'errore quadratico medio \u00e8 una funzione del vero valore di \u03bb; la distorsione dello stimatore di massima verosimiglianza sar\u00e0:\nDistorsione dello stimatore di massima verosimiglianza.\nLa distorsione di uno stimatore di massima verosimiglianza pu\u00f2 essere anche rilevante. Si consideri il seguente esempio: \"n\" biglietti, numerati da 1 a \"n\", sono posti in un'urna, e uno \u00e8 selezionato in maniera casuale; si denoti con \"X\" il valore cos\u00ec osservato. Se \"n\" non \u00e8 noto, lo stimatore di massima verosimiglianza di \"n\" \u00e8 \"X\", sebbene il valore atteso di \"X\" sia \"n\"/2. Si pu\u00f2 soltanto essere sicuri che \"n\" \u00e8 almeno \"X\", e probabilmente \u00e8 maggiore di \"X\". Si osservi che in questo caso uno stimatore \"naturale\", nonch\u00e9 corretto, per \"n\" \u00e8 2\"X\"\u00a0\u2212\u00a01.\nSotto ipotesi abbastanza generali, invece, lo stimatore di massima verosimiglianza \u00e8 asintoticamente corretto.\nDimensione del campione e livello di confidenza.\nUna formula diffusa per determinare la dimensione del campione di una popolazione statistica di riferimento, \u00e8 la seguente:\nIl risultato si arrotonda all'intero superiore. Per cui: formula_32."}
{"id": "234983", "revid": "767487", "url": "https://it.wikipedia.org/wiki?curid=234983", "title": "Amplitude-shift keying", "text": "In telecomunicazioni la amplitude-shift keying o ASK \u00e8 una tecnica o schema di modulazione numerica in banda traslata.\nL'informazione \u00e8 codificata nell'ampiezza della portante che assume valori discreti (convenzionalmente equidistanti) in funzione del bit o della sequenza di bit da trasmettere.\nModulazione ASK binaria.\nLa variante pi\u00f9 semplice e diffusa della modulazione rettangolare di ampiezza (ASK) si comporta come un interruttore: la presenza della portante rappresenta il valore binario 1, la sua assenza il valore binario 0. Tale modulazione \u00e8 nota sotto il nome di \"On-off keying\" e nelle trasmissioni radio viene utilizzata per la trasmissione di messaggi in codice Morse (CW). \nRisulta molto pi\u00f9 conveniente in termini di probabilit\u00e0 d'errore utilizzare livelli \"antipodali\" ovvero trasmettere un impulso formula_1 per rappresentare un bit pari a uno ed un impulso formula_2 per rappresentare un bit pari a zero. Tuttavia la modulazione \"On-off keying\" trova ancora applicazione nel campo delle comunicazioni in fibra ottica.\nModulazione ASK multilivello.\nSono stati realizzati anche schemi di modulazione pi\u00f9 complessi, in grado di rappresentare gruppi di dati attraverso l'uso di vari livelli di ampiezza. Ad esempio, uno schema di codifica a quattro livelli \u00e8 adatto a rappresentare due bit con ciascuna variazione di ampiezza; uno schema a otto livelli pu\u00f2 rappresentare tre bit, e cos\u00ec via. La rivelazione di tali forme di modulazione digitale di ampiezza richiede un rapporto segnale/rumore piuttosto elevato in quanto, per sua natura, questo metodo prevede la trasmissione di gran parte del segnale a un livello di potenza ridotto. \nPrestazioni della modulazione ASK.\nQualora debbano essere trasmessi formula_3 simboli distinti, occorre disporre di formula_3 distinti livelli di ampiezza per effettuare la comunicazione. Se l'ampiezza massima della portante \u00e8 formula_5 (con un'ampiezza picco-picco di formula_6) e si decide di adottare una distanza \u0394 uniforme tra i simboli, questa risulter\u00e0:\nSi pu\u00f2 dimostrare che la probabilit\u00e0 di errore in fase di rivelazione, ovvero la probabilit\u00e0 che venga decodificato un simbolo diverso da quello trasmesso, \u00e8:\ndove formula_9 \u00e8 la funzione errore complementare, formula_10 \u00e8 il guadagno complessivo del sistema e formula_11 \u00e8 la deviazione standard del rumore. Tale relazione \u00e8 valida in assenza di interferenze intersimbolo."}
{"id": "234986", "revid": "123495258", "url": "https://it.wikipedia.org/wiki?curid=234986", "title": "Il nostro caro angelo", "text": "Il nostro caro angelo \u00e8 l'ottavo album discografico di Lucio Battisti, pubblicato nel settembre 1973 dall'etichetta discografica Numero Uno. Da esso venne estratto il singolo \"La collina dei ciliegi/Il nostro caro angelo\".\nL'album.\nCon \"Il nostro caro angelo\", Battisti imprime alla sua musica una svolta piuttosto marcata verso il rock: infatti, rispetto ai due album precedenti, nella strumentazione c'\u00e8 una netta diminuzione della presenza del pianoforte e degli archi, mentre \u00e8 molto pi\u00f9 frequente l'uso della chitarra elettrica (che spesso sfocia in lunghi assoli) e per la prima volta acquisiscono un ruolo importante i sintetizzatori. Inoltre \u00e8 anche il primo album per il quale una parte della lavorazione avviene a Londra. Il missaggio infatti viene eseguito da John Leckie ad Abbey Road. Negli anni seguenti Battisti si recher\u00e0 sempre pi\u00f9 spesso all'estero, fino ad affidarsi completamente a collaboratori quali Geoff Westley e Greg Walsh.\nLa registrazione coincise con la nascita del primo e unico figlio di Lucio, Luca: questo evento fece supporre che il nome all'album e l'omonima canzone si riferissero al \"Nostro caro figlio\". In realt\u00e0, come ha dichiarato Mogol, il testo del brano \"Il nostro caro angelo\" ha un significato critico nei confronti della Chiesa cattolica.\nTra i brani inclusi c'\u00e8 da notare il ripescaggio di \"Prendi fra le mani la testa\", brano scritto da Battisti e Mogol nel 1967 per Riki Maiocchi, che fino a quel momento Battisti non aveva mai interpretato.\nLa svolta rock iniziata con questo album proseguir\u00e0 in modo molto pi\u00f9 netto nel successivo \"Anima latina\", disco molto complesso e quasi sperimentale, dove ai cambiamenti nella strumentazione si aggiungono molti altri elementi di novit\u00e0 (il progressive, la scomparsa della forma-canzone e il ricorso alle suite, ecc).\nCopertina.\nLa surreale copertina del disco venne considerata all'epoca decisamente eccentrica, al limite dello scandalo. Secondo successive interpretazioni, intendeva sensibilizzare il pubblico su temi cari al duo Battisti-Mogol come l'ecologia e la salvaguardia delle tradizioni.\nSuccesso.\n\"Il nostro caro angelo\" fu il secondo album pi\u00f9 venduto in Italia nel 1973 (dietro all'album \"Il mio canto libero\", anch'esso di Battisti), raggiungendo come picco nella classifica settimanale il primo posto. Rimase al primo posto in classifica per undici settimane non consecutive fra il novembre del 1973 e il febbraio del 1974. Il successo commerciale fu trainato da due brani divenuti poi classici del repertorio battistiano: \"Il nostro caro angelo\" e \"La collina dei ciliegi\".\nTracce.\nTutti i brani sono di Battisti-Mogol.\nMa \u00e8 un canto brasileiro.\nDieci anni prima di \"Bollicine\", \"Ma \u00e8 un canto brasileiro\" \u00e8 una dura critica al consumismo del mondo occidentale e all'alienante violenza psicologica della pubblicit\u00e0, portata avanti da Mogol - come in quasi tutti i suoi testi - per mezzo della storia di una coppia. Il protagonista confessa alla propria compagna, attrice pubblicitaria, di non poter pi\u00f9 sopportare di vederla comparire in campagne pubblicitarie disoneste o, nel migliore dei casi, trash.\nIl protagonista elenca alcuni degli spot pubblicitari a cui la compagna ha partecipato; si tratta di annunci immaginari ma del tutto verosimili, con molti riferimenti all'attualit\u00e0 dell'epoca, che danno a Mogol l'opportunit\u00e0 di accusare l'industria pubblicitaria. Con un certo anticipo sui tempi, vengono denunciati il cattivo gusto degli annunci (\u00abnon ti voglio pi\u00f9 vedere, cara, mentre sorseggi un'aranciata amara / con l'espressione estasiata di chi ha raggiunto finalmente un traguardo nella vita\u00bb), lo sfruttamento del corpo femminile (\u00abnon ti voglio pi\u00f9 vedere sul muro davanti ad un bucato / dove qualcuno c'ha disegnato pornografia a buon mercato\u00bb), l'abbrutimento causato dalla martellante diffusione di informazioni false (\u00abparli insieme a una semplice comparsa vestito da dottore, che brutta farsa! / ti fanno alimentare l'ignoranza fingendo di servirsi della scienza!\u00bb). Si tratta degli \"slogan-falsit\u00e0\" dei quali torner\u00e0 a parlare Mogol pi\u00f9 avanti in questo stesso album, nella \"title track\". La pubblicit\u00e0 non si fa scrupolo nemmeno di reclamizzare prodotti pericolosi per l'ambiente (\u00abracconti che la benzina quasi quasi quasi purifica l'aria / sar\u00e0 al mentolo l'ultima scoria!\u00bb) o per la salute (\u00abfotografata insieme a dei bambini / che affidi al fosforo dei formaggini!\u00bb).\nMusicalmente il brano \u00e8 un'allegra canzone rock dal ritmo molto sostenuto, che fa da contraltare alla seriet\u00e0 del testo. Inizia con la sola voce di Battisti, priva di tonalit\u00e0 e quasi sussurrata; dopo i primi quattro versi la voce diventa canto vero e proprio e si aggiunge prima la chitarra elettrica, poi il piano. Al culmine del crescendo la canzone \u00e8 bruscamente interrotta da un intermezzo, in cui l'atmosfera cambia radicalmente e diventa effettivamente quella di un \"canto brasileiro\" o di un gruppo mariachi: sparisce la chitarra elettrica, il tempo rallenta e, su sottofondo di xilofoni ed arpeggi di chitarre, un coro di voci femminili ripete il titolo della canzone. Segue una nuova strofa, con lo stesso crescendo gi\u00e0 descritto, interrotto da un nuovo intermezzo; l'ultima parte della canzone \u00e8 strumentale. Sul significato del titolo e di questi intermezzi, che sembrerebbero aver poco a che fare con la canzone, il critico Renzo Stefanel ha avanzato l'idea che possano rappresentare un ulteriore riferimento alla falsit\u00e0 della pubblicit\u00e0: infatti l'intermezzo assomiglia ad un jingle pubblicitario, mentre il titolo della canzone -esattamente come una pubblicit\u00e0- inganna l'ascoltatore, che si aspetta di trovare una canzone dall'atmosfera brasiliana, ma trova invece una sostanza completamente diversa.\nMogol aveva duramente criticato il consumismo gi\u00e0 in precedenza nel concept album \"Amore e non amore\" (1971), e in particolare nel brano \"Supermarket\".\nLa canzone della terra.\n\"La canzone della terra\" a livello musicale rappresenta un'eccezione all'interno del disco, e preannuncia le sonorit\u00e0 del successivo album \"Anima latina\". Il brano infatti \u00e8 caratterizzato da un ritmo tribale e quasi ipnotico; l'accompagnamento \u00e8 costituito quasi unicamente da percussioni.\nIl testo \u00e8 una descrizione dell'immutabile ripetersi della vita di campagna in una famiglia patriarcale del passato, dove la vita \u00e8 scandita dalle volont\u00e0 del capofamiglia. Iniziando dalla sera con il ritorno dalla campagna, si passa alla cena, alla notte trascorsa al fianco della donna, fino al lavoro nei campi la mattina dopo. Il quadro apparentemente bucolico in realt\u00e0 \u00e8 assai poco pittoresco, come sottolineato dall'interpretazione vocale di Battisti, dall'accompagnamento scarno e da alcuni dettagli del testo piuttosto \"crudi\": la durezza e la possessivit\u00e0 del \"padre-padrone\" (\u00abseconda cosa voglio parlare di tutte le cose che ho da dire e qualcuno deve ascoltare / donna mia devi ascoltare\u00bb), la fatica della vita (\u00abal risveglio alla mattina / quando il gallo mi apre gli occhi alle quattro di mattina\u00bb), ecc.\nLe allettanti promesse.\nNe \"Le allettanti promesse\" Battisti ed un coro \"dialogano\", alternandosi ed interpretando una strofa ciascuno. Il testo infatti \u00e8 un dialogo tra un contadino, dall'atteggiamento diffidente (interpretato da Battisti), ed un gruppo di ragazze di paese (interpretato dal coro femminile), che con delle \"allettanti promesse\" cercano inutilmente di convincerlo ad abbandonare il lavoro della fattoria e a venire con loro in paese per divertirsi. Tutta la canzone si regge quindi sul dualismo tra la vita di campagna, faticosa ma pura, e quella di paese, corrotta ed impregnata di provincialismo.\nLe strofe cantate dal coro sono accompagnate dal sintetizzatore, mentre quelle cantate da Battisti da basso, chitarra ed accenni di chitarra elettrica. Dopo due coppie di strofe ne incomincia un'altra dove si fanno pi\u00f9 forti sia le promesse (\u00abpotrai anche peccare se lo vuoi\u00bb) che le accuse (\u00abnon voglio stare a duellar fra gelosie, sporche dicerie e il bigottume delle dolci e care figlie di Marie\u00bb, \u00abnon posso parlare solo di calcio e di donne\u00bb), il ritmo cresce rapidamente e la canzone sfocia in un assolo.\nIo gli ho detto no.\nSebbene non venga detto esplicitamente, nel testo di \"Io gli ho detto no\" il protagonista \u00e8 probabilmente un uomo bisessuale. Infatti il verso contenuto nel titolo (con l'uso del pronome \"gli\" al posto di \"le\") lascia intendere che si sia detto di no ad un \"lui\"; secondo Gianfranco Salvatore \u00absembra esplicare una pudica allusione di bisessualit\u00e0 del protagonista\u00bb.\nDopo aver rifiutato le avances del suo amore maschile, il protagonista torna dalla sua compagna (\u00abdolcissima mia madre-amica-sposa e donna mia\u00bb). Torna con \u00aborgoglio e poi / vergogna di me stesso\u00bb e \u00abcon le miserie mie / con le speranze nate morte che / io non ho pi\u00f9 il coraggio di dipingere di vita\u00bb. Lui \u00e8 consapevole che la sua compagna sia la persona che ha sofferto di pi\u00f9, ma la prega comunque di restare, rimarcando che \u00abio gli ho detto no / e adesso resta no\u00bb. Il testo non spiega la conclusione della vicenda, ma la compagna sembra decisa a lasciarlo e non sembra disposta ad accettare la situazione. I versi \u00abscordando il gi\u00e0 scordato / color di mille lire\u00bb sembrano alludere ad un precedente tentativo disperato da parte di lei di riportare l'uomo alla famiglia, convincendolo con del denaro.\nSecondo il critico Renzo Stefanel, la canzone \u00e8 una \u00abdelicata storia priva di ogni moralismo\u00bb, che \u00abvuole suggerire la pari dignit\u00e0 di ogni amore per l'autore, che si contrappone cos\u00ec nettamente ai pregiudizi beceri e maschilisti di \"Le allettanti promesse\"\u00bb.\nMusicalmente il brano \u00e8 una ballata condotta da pianoforte elettrico, basso e congas, con un arrangiamento calmo ma allo stesso tempo deciso e drammatico. Il finale \u00e8 occupato da una lunga coda strumentale in stile jazz-rock, che ricorda le composizioni di \"Amore e non amore\".\nPrendi fra le mani la testa.\nCon \"Prendi fra le mani la testa\" Battisti ripesca un brano che aveva scritto anni prima ma non aveva mai interpretato: infatti era stato scritto nel 1967 per Riki Maiocchi, che lo incise e lo interpret\u00f2 anche al Festivalbar e al Cantagiro. Battisti ne d\u00e0 un'interpretazione pi\u00f9 rock, dove fanno da protagonista basso e chitarra elettrica distorta.\nQuesto inferno rosa.\nL'ultima traccia dell'album \u00e8 un brano lungo e composto da diversi momenti musicali. La vicenda raccontata dal testo si svolge su due diversi piani temporali: nel presente il protagonista non riesce pi\u00f9 a riconoscere la propria compagna, che \u00e8 diventata arida e protettiva, trovandosi rinchiuso in un \"inferno rosa\". In pi\u00f9 punti della canzone con un flashback si torna al ricordo della ragazza che un tempo conosceva, piena di vita e ben diversa da quella attuale. L'arrangiamento \u00e8 molto curato, contiene due assoli, ed il brano termina con una parte strumentale di oltre un minuto.\nInediti.\nEsiste un'altra versione del brano \"Il nostro caro angelo\" che \u00e8 rimasta inedita, con un arrangiamento completamente diverso da quello conosciuto attraverso l'album; probabilmente si tratta di una prima versione del brano in seguito accantonata."}
{"id": "234987", "revid": "1543377", "url": "https://it.wikipedia.org/wiki?curid=234987", "title": "Hear It Is", "text": "Hear It Is \u00e8 il primo album del gruppo statunitense Flaming Lips, pubblicato nel 1986 dalla Restless Records.\nIl disco.\nIl disco venne registrato in tre giorni a Los Angeles, dopo che il gruppo firm\u00f2 un contratto con la Restless Records, che diede loro un budget di 5.000 dollari per la realizzazione del disco.\n\"Hear It Is\" vede il debutto alla voce di Wayne Coyne, dopo l'abbandono del gruppo da parte del fratello Mark, che aveva curato le parti vocali dell'EP di debutto \"The Flaming Lips\". Il disco \u00e8 incluso nella raccolta del 2002 \"Finally the Punk Rockers Are Taking Acid\", come tracce 6-15 (esclusa \"Summertime Blues\"). Il retro copertina riproduce da vicino l'occhio del batterista Richard English.\nTra i pezzi, la iniziale \"With You\" viene definita come \"una delle pi\u00f9 semplici e potenti canzoni che i Lips hanno scritto\", mentre \"Godzilla Flick\" parla dell'impossibilit\u00e0 di ritornare in vita dopo la morte, il tutto riferito ai pensieri di Wayne Coyne nei confronti del fratello che rischi\u00f2 di morire per overdose."}
{"id": "234988", "revid": "1982", "url": "https://it.wikipedia.org/wiki?curid=234988", "title": "Ferdinando I di Austria Ungheria", "text": ""}
{"id": "234992", "revid": "1121152", "url": "https://it.wikipedia.org/wiki?curid=234992", "title": "Egon Schiele", "text": "Pupillo di Gustav Klimt, Schiele \u00e8 stato uno dei maggiori artisti figurativi del primo Novecento, nonch\u00e9 esponente assoluto del primo espressionismo viennese assieme ad Oskar Kokoschka. La vita di Egon Schiele \u00e8 circondata da un'aura mistica: talento precoce, muore alla giovane et\u00e0 di 28 anni. Nonostante la breve vita, il suo corpus di opere \u00e8 impressionante: circa 340 dipinti e 2800 tra acquerelli e disegni.\nIl suo lavoro \u00e8 noto per l'intensit\u00e0 espressiva, l'introspezione psicologica e la comunicazione del disagio interiore attraverso i suoi numerosi ritratti. I suoi soggetti sono spesso uomini e donne che posano nudi, simbolo del suo complesso rapporto con il sesso femminile; corpi contorti, figure spesso non completate nella loro interezza; ritratti e molti autoritratti. Nel suo corredo creativo si trovano inoltre alcune poesie e sperimentazioni fotografiche. Il suo particolare stile lo colloca tra i pittori del movimento espressionista. Schiele non \u00e8 considerato figura del movimento della Secessione Viennese per via delle pulsioni intenzionalmente emanate, che si discostavano dalla realt\u00e0 allegra di quel movimento e ne abbracciavano una pi\u00f9 conforme alla sensazione di \"Finis Austriae\".\nBiografia.\nPrimi anni.\nEgon Schiele nasce nel 1890 in una stazione ferroviaria a Tulln, una cittadina nei pressi di Vienna da Adolf Eugen Schiele (1850-1905) e Marie Soukoup (1862-1935). Aveva tre sorelle, Elvira (1883\u20131893), Melanie (1886\u20131974) e Gertrude (1894\u20131981).\nLa citt\u00e0 \u00e8, alla fine del XIX secolo, un crogiuolo di culture molto diverse tra loro e i movimenti indipendentisti ne minacciano la stabilit\u00e0. L'Accademia delle Scienze e Belle Arti, la presenza di numerosi altri istituti di ricerca e delle maggiori collezioni d'arte contribuiscono ad accrescere il richiamo come centro culturale e intellettuale.\nIl clima sociale e la situazione politica appaiono un contesto ideale per la discussione dei temi fondamentali dell'esistenza umana. Mai, infatti, altrove ci si era occupati tanto profondamente della sessualit\u00e0 in letteratura, psicologia, pittura. La sua infanzia viene presto offuscata dal progredire della malattia mentale del padre, conseguenza della sifilide, e dalla sua precoce morte, esperienza traumatica che segner\u00e0 profondamente tutta la sua pittura, dandogli un'immagine del mondo tetra e malinconica.\nStudi viennesi: Klimt e le prime mostre.\nAlla morte del padre Adolf Schiele (capostazione), nel 1905 la tutela di Egon viene assunta dal suo ricco padrino, lo zio Leopold Czihaczek (1842-1929), il quale, dopo aver tentato inutilmente di orientarlo verso una carriera nelle ferrovie, ne riconobbe il talento artistico. Fu infatti in questo periodo che Schiele cominci\u00f2 a dipingere, in particolare autoritratti, producendo in poco pi\u00f9 di un decennio circa trecento dipinti e pi\u00f9 di tremila opere su carta.\nDopo il suo ingresso all'Accademia di belle arti di Vienna nel 1906, dove studi\u00f2 pittura e disegno, i rapporti con la madre (originaria di Krumau, oggi \u010cesk\u00fd Krumlov, in Boemia) si deteriorano; Marie Schiele infatti non si sente sufficientemente tutelata e sostenuta dal figlio. Di fronte all'aridit\u00e0 degli insegnamenti proposti in Accademia, dal clima conservatore e chiuso della scuola (che abbandona nel 1909), dove gli era permesso solo di disegnare \"secondo gli antichi\", Egon cerca i suoi modelli al di fuori, soprattutto all'interno dei \"caff\u00e8\", dove si lega ad artisti molto vicini alla sua sensibilit\u00e0.\nStudiando da solo, Egon, cresce e si migliora, sperimentando i diversi stili, all'epoca considerati d'avanguardia; porta il suo cavalletto all'aperto e inizia a dipingere nella natura; la sua tavolozza mostra ora colori luminosi applicati con una tecnica antiaccademica. L'incontro decisivo per tutto il suo percorso artistico avvenne nel 1907 nel Caf\u00e9 Museum di Vienna: la personalit\u00e0 di Gustav Klimt lo influenza non meno di quanto avesse influenzato quell'arte che rappresentava modernit\u00e0 e progresso (propria delle teorie artistiche della Secessione viennese di cui Klimt \u00e8 un esponente). Un ulteriore elemento avvicina i due uomini: l'interesse per la raffigurazione del corpo nudo e della sessualit\u00e0 sia maschile che femminile.\nAnche Gustav Klimt avr\u00e0 per Schiele una grande stima: si impegna ad aiutare l'amico, attraverso l'acquisto di disegni, procurandogli modelle, presentandolo ad alcuni ricchi mecenati, che gli assicurarono una certa tranquillit\u00e0 finanziaria gi\u00e0 dai suoi esordi sulla scena artistica viennese e facendo s\u00ec che nel 1908 Schiele potesse tenere la sua prima mostra personale per la Wiener Werkst\u00e4tte, nata nel 1903 ad opera dell'architetto Josef Hoffmann e il cui fondamento teorico risiede nell'idea di opera d'arte totale (\"Gesamtkunstwerk\"): l'arte che non rimane rinchiusa negli ambiti tradizionali, ma che influisce formalmente e spiritualmente sulla quotidianit\u00e0.\nIn quelle prime opere esposte il suo stile, abbandonate le rigide regole dell'accademia, accenna gi\u00e0 all'espressionismo, sebbene la vera e propria svolta avvenga non prima del 1910: accanto a ritratti di amici e autoritratti, viene rappresentata la fisicit\u00e0 del corpo attraverso un'aggressiva distorsione figurativa. In questo modo la sessualit\u00e0 diventa ossessione erotica che, accanto al tema della solitudine angosciosa e inquieta, assume un'altissima tensione emotiva. In modo simile a quello che negli stessi anni fanno Alfred Kubin e Oskar Kokoschka, lo spazio diventa una specie di vuoto che rappresenta la tragica dimensione esistenziale dell'uomo, in continuo conflitto tra la vita e la morte.\nSchiele utilizza una linea tagliente e incisiva per esprimere la sua angoscia e per mostrare impietosamente il drammatico disfacimento fisico e morale. Il colore acquista un valore autonomo, non naturalistico, risultando particolarmente efficace nei moltissimi acquerelli e disegni di allucinata tensione. In molti trovarono troppo scioccanti i modi espliciti dei suoi lavori e ne denigrarono lo stile. La spiccata natura dei suoi dipinti e la sua morte prematura fanno assurgere Schiele a simbolo dell'artista incompreso, raffigurazione stereotipa di un artista frustrato e alienato da una societ\u00e0 percepita come bigotta e ignorante.\nNel 1909 espone quattro delle sue opere alla Kunstschau, la mostra collettiva in cui esponevano gli artisti usciti dalla Secessione nel 1905: Munch, Matisse, Pierre Bonnard, Gauguin, Kokoschka, van Gogh. Il 1909 \u00e8 un anno di nette cesure: ottiene il ritiro, da parte dello zio, della tutela, abbandona l'Accademia, fonda la \"Neukunstgruppe\" assieme ad alcuni suoi consentanei compagni di Accademia, si emancipa definitivamente dall'influsso di Klimt e, al raffinato erotismo dell'Art Nouveau, contrappone una rappresentazione della sessualit\u00e0 intesa come pulsione esistenziale profonda dell'uomo. Schiele stende anche un manifesto teorico del nuovo gruppo:\nLa mostra organizzata al Salon Pisko riscuote un notevole successo di pubblico: anche l'arciduca Francesco Ferdinando \u00e8 tra i visitatori, anche se i dipinti non furono di suo gradimento. Schiele rappresenta se stesso con inusuale frequenza, rompendo con la tradizione dello specchio come strumento essenziale nella ricerca dell'io, fissando nell'autoritratto non la propria identit\u00e0 sociale ed emotiva, quanto piuttosto l'estraneo, lo sconosciuto, il lato estraneo dell'io; i suoi autoritratti, con l'eccentricit\u00e0 delle pose e l'innaturalit\u00e0 dei gesti, producono un'immagine straniante e carica di tensione, dallo specchio nasce un doppio, dai tratti alterati e il cui corpo \u00e8 torto e scavato.\nSchiele mostra subito una passione per le figure femminili, soprattutto infantili. Le modelle preferite di Schiele sono donne cui era unito da un profondo legame personale. In giovent\u00f9 e nei primi anni di attivit\u00e0 artistica \u00e8 soprattutto la sorella Gerti ad assumere questo ruolo; in lei Egon osserva nell'adolescenza lo sbocciare di un corpo di donna che gli si mostra semplicemente senza veli. In seguito, il legame sentimentale con Wally Neuzil far\u00e0 di questa ragazzina, poco pi\u00f9 grande di Gerti, la sua seconda modella. Wally ispira disegni intensamente erotici ed \u00e8 la modella per alcune grandi figure simboliche. Ma ben presto dovr\u00e0 lasciare il posto a quella che sar\u00e0 anche sua moglie, Edith Harms.\nLe raffigurazioni di bambini occupano un posto importante nell'opera di Schiele che trova i suoi modelli nei quartieri proletari. Frequentemente usa ospitare dei bambini nei suoi atelier e il suo interesse \u00e8 rivolto particolarmente alle bambine che ritrae preferibilmente nude o semivestite, modelle alle soglie dell'adolescenza nei cui sguardi si percepiscono il timore del divenire adulte e l'incipiente risveglio della sessualit\u00e0. Nello stesso periodo realizza anche ritratti di bambini, come quello del giovane Herbert Rainer, uno dei ritratti pi\u00f9 realistici, probabilmente perch\u00e9 fu eseguito su commissione. Sino all'epoca della sua morte si dedica alla rappresentazione della natura, tutti i suoi paesaggi sono tesi all'espressione di stati d'animo, espressione simbolica di condizioni esistenziali, legate al declino e alla morte.\nPrigione.\nFra il 1910 e il 1911 Egon trascorre lunghi periodi nella citt\u00e0 di B\u00f6hmisch Krumau, nella Boemia del sud, dove affronta temi quali la citt\u00e0, i bambini, e torna a dedicarsi al paesaggio. Risalgono a questo periodo anche una serie di composizioni simboliche nelle quali prevale il tema della morte e, entusiasmato dalla lettura delle poesie di Rimbaud, si dedica egli stesso alla poesia. Nel 1911 Schiele incontra la diciassettenne Wally Neuzil, con la quale intreccia una relazione sentimentale e che gli fa da modella per alcune delle sue opere migliori.\nSchiele e Wally decidono di lasciare Vienna per cercare ispirazione in campagna. Dapprima si stabiliscono nella piccola citt\u00e0 boema di Krumau, la citt\u00e0 natale della madre di Schiele, ma gli abitanti del posto li costringono dopo breve tempo alla partenza, disapprovando fortemente il loro stile di vita, sia perch\u00e9 non sono sposati, sia per il sospetto andirivieni di bambini a casa loro. Si recano allora nel paesino di Neulengbach, non lontano da Vienna. Nel 1912 Schiele \u00e8 accusato da un certo Von Mosig, ufficiale della marina in pensione, di aver sedotto sua figlia Tatjana Georgette Anna, non ancora quattordicenne.\nSchiele viene cos\u00ec rinchiuso in prigione per un breve periodo, con l'accusa di avere traviato la minorenne, di aver avuto rapporti con lei, nonch\u00e9 di averla rapita. Alla fine del processo, \u00e8 ritenuto colpevole soltanto di aver esibito le sue opere, considerate pornografiche dall'autorit\u00e0. Tuttavia i giorni trascorsi in cella si trasformano in un'esperienza traumatica e il processo si rivela pieno di rischi: in caso di condanna gli sarebbero toccati lunghi anni di segregazione.\nSchiele narra la vicenda in questi termini:\nTuttavia, deluso da questa esperienza, Schiele decide di tornare a Vienna. Grazie al suo amico Klimt, riesce in breve tempo a ottenere diverse commissioni, tornando alla ribalta sulla scena artistica austriaca e partecipando a molte mostre internazionali. Le sue opere del periodo sono numerose, per la maggior parte autoritratti e ritratti. Le figure sono solitamente nude, in pose insolite che tendono a sfociare nella caricatura; la figura tormentata richiama sia la morte che l'erotismo. Il disegno \u00e8 molto netto con un tratto spesso e marcato, energico e sicuro, a volte persino violento. Queste opere cercano di provocare lo spettatore per suscitare un certo malessere. Il 1913 \u00e8 per Schiele un anno di successo artistico e di soddisfazioni economiche, nel quale intraprende molti viaggi ed espone in numerose occasioni.\nIl \"Diario dal carcere\" o \"Diario\" o \"Diario di Neulengbach\" venne pubblicato per la prima volta nel 1922, a cura di Arthur Roessler. Il manoscritto originale non \u00e8 mai stato trovato. Per molto tempo l'autenticit\u00e0 del testo non \u00e8 stata messa in discussione, tuttavia si tratta di un falso, realizzato da Roessler sulla base di brevi annotazioni, lettere e, presumibilmente, del racconto del pittore.\nMatrimonio.\nNel 1914 la terza e ultima importante modella della sua vita, Edith Harms, figlia di un fabbro, pone come condizione per divenire sua moglie l'essere l'unica sua musa ispiratrice ed esige l'interruzione del rapporto con Wally. Schiele lascia allora quest'ultima, che morir\u00e0 in seguito al fronte come crocerossina, e sposa Edith. Il matrimonio gli dona una serenit\u00e0 che muta la sua ispirazione: una composta forza emerge dai dipinti di questa nuova fase, in parte anche per l'influenza delle opere monumentali di Ferdinand Hodler.\nProprio quando nel 1914 la sua fama artistica si va affermando, scoppia la prima guerra mondiale: sar\u00e0 la fine di un'epoca, con il crollo definitivo dell'impero asburgico; Schiele raffigurer\u00e0 questo imminente crollo nel \"Mulino\", dove una fragile struttura di legno \u00e8 distrutta dalla crescente forza dell'acqua che distrugge e spazza. Nel 1915 \u00e8 chiamato alle armi e, grazie a superiori comprensivi e amanti dell'arte, pu\u00f2 continuare a dipingere. In questo periodo realizza ritratti di ufficiali russi e disegni di interni; le opere mostrano una trasformazione della concezione artistica di Schiele: l'espressivo gesto pittorico \u00e8 segnato da un chiaro ritorno alla rappresentazione naturalistica.\nMorte.\nUn definitivo trasferimento lo conduce, nell'aprile del 1918, al museo militare di Vienna, anno in cui un mutamento di stile gli frutta fama e riconoscimenti; inoltre partecipa con successo alla quarantanovesima mostra della Secessione viennese; nello stesso anno, tiene esposizioni di successo a Zurigo, Praga e Dresda. La stabilit\u00e0 di questo periodo si rispecchia in alcune opere quali \"La famiglia\", dove si scorge un tentativo di riunione delle componenti figurative e del dipinto stesso, che per\u00f2 non riesce a essere definitivo.\nNell'autunno del 1918 l'epidemia di influenza spagnola, che provoc\u00f2 pi\u00f9 di venti milioni di morti in Europa, raggiunge Vienna. Edith, incinta di sei mesi, contrae la malattia e muore il 28 ottobre. Durante l'agonia della moglie Schiele la ritrae pi\u00f9 volte. Egon non scampa al contagio e tre giorni dopo, il 31 ottobre, muore a 28 anni.\nCaratteristiche tecnico-artistiche.\nL'attenzione artistica di Egon Schiele \u00e8 concentrata essenzialmente sulla figura umana, in particolare su quella femminile, che rappresenta con una vasta e varia gamma espressiva:\nUna dolce, inquietante ossessione s'insinua tra corpo e mente scuotendo con energica virulenza tutta la breve vita di Egon Schiele. Una contaminazione artistica, questa, che vuole evidenziare il tratto forte e sensuale di uno degli artisti pi\u00f9 rappresentativi dell'Espressionismo: il suo interesse per il corpo. Schiele viene influenzato dal linguaggio prezioso e raffinato di Gustav Klimt, ma la sua pittura \u00e8 un viaggio nell'introspezione psicologica. In rossi sanguinei, bruni tenebrosi, pallidi gialli e lugubri neri egli tenta di dipingere il pathos direttamente in paesaggi malinconici, con alberi avvizziti, cos\u00ec come in disperate immagini di madri e figli addolorati. I suoi sono segni che mettono a nudo l'inconscio, assumendo una profondit\u00e0 dai contorni emozionali molto pi\u00f9 marcati.\nSono segni che, caratterizzati da una linea nervosa, quasi nevrastenica, prendono corpo sulla tela in una dissonanza armonica che nega l'estetica e rompe gli schemi tradizionali. L'Io dell'artista emerge, contorce la materia e si ferma nello sguardo allucinato e nelle mani contorte. Mani dove le linee sembrano denunciare il dolore, la sofferenza, la malinconia di un'anima alla deriva. Schiele descrive i meandri della sua mente, il cupo tormento e il trauma angosciante per la perdita prematura del padre, morto di sifilide. Un evento, questo, che segna in modo indelebile anche il suo rapporto con le donne e con l'erotismo. Compaiono sulle tele corpi femminili terribilmente provocanti, in pose, spesso assurde, verticali per confondere la spazialit\u00e0.\nL'artista introduce una tensione erotica esistenziale e psicologica per diffondere un messaggio di critica sociale contro la falsit\u00e0 borghese. Pi\u00f9 che una liberazione dal s\u00e9, quest'arte attesta un conflitto all'interno del soggetto individuale nei confronti delle sue discusse autorit\u00e0, l'accademia e lo Stato. Su una superficie ruvida e scabra, Schiele mostra senza falsi pudori, un erotismo scevro di moralismi e senza gioia, dove protagoniste sono fanciulle dal volto infantile e dall'atteggiamento deliberatamente impudico, donne dominate da una sessualit\u00e0 disinibita e urlata nel silenzio della loro anima. Guardandosi intorno, Schiele non pu\u00f2 che rimanere affascinato da Van Gogh e con il suo personalissimo carisma cromatico, pesante e deciso, gli rende omaggio con \"La Stanza in Neulengbach\", che si ispira alla \"Stanza gialla\". Reinterpreta anche i \"Girasoli\", in una versione dai colori bruni, spenti dove i petali perdono consistenza e acquistano la decadente tragica forza del vero.\nEgon Schiele rivendica l'importanza della esperienza interiore e delle sue manifestazioni pi\u00f9 o meno violente.\nScava nei propri personaggi per metterne a nudo la loro anima (spesso Egon Schiele proietta le sue inquietudini nelle figure). Egon Schiele \u00e8 un abile disegnatore, dal tratto nitido, rapido e secco, senza ripensamenti; non concede spazio al decorativismo o al compiacimento estetico delle sue opere. Le opere di Egon Schiele hanno tutte un impatto forte e violento sull'osservatore, che assume quasi una posizione di interprete psicoanalitico; esse trasudano di voglia di ribellione e provocazione, cosiccome di angoscia esistenziale.\nSchiele sonda, nelle figure angosciate prive di riferimento storico e contesto sociale, le \"pulsioni represse\"; egli indaga il voyeurismo e l'esibizionismo, una coppia freudiana di piaceri perversi. Spesso, nelle sue opere, fissa cos\u00ec intensamente -lo specchio, noi- che la differenza tra il suo sguardo e il nostro minaccia di dissolversi ed egli sembra diventare l'unico osservatore, il solitario voyeur della propria esibizione. Ma per lo pi\u00f9 non sembra tanto provocatoriamente orgoglioso della propria immagine, quanto piuttosto pateticamente esposto nel suo stato rovinoso. Ormai esaurita la sua funzione di ideale classico (il nudo accademico) e di tipo sociale (il ritratto di genere), la figura diventa quasi una cifra di disturbo psicosessuale.\nNella fase finale della sua vita il tratto si fa pi\u00f9 nervoso e raggiunge la massima libert\u00e0 espressiva realizzando molti paesaggi soprattutto delle cittadine di Krumau e Neulengbach. Lavori in cui \u00e8 sempre presente un costante senso drammatico e una visione della realt\u00e0 sofferta e meditata nell'interiorit\u00e0. L'arte di Schiele ci consente, quindi, di perderci nell'infinito esistenziale e ritrovarci a tu per tu con il senso della vita, che sfugge a ogni ordine e si ferma nel magma emozionale di una macchia di colore.\nLe collezioni.\nI maggiori capolavori di Schiele sono ospitati principalmente a Vienna: la \u00d6sterreichische Galerie Belvedere conserva, ad esempio, \"La famiglia\", \"Ritratto dell'editore Eduard Kosmack\", \"Gli amanti\", \"La morte e la follia\" e molti ritratti tra i pi\u00f9 famosi, che possono essere ammirati assieme ai dipinti di Klimt (tra i pi\u00f9 importanti \"Il bacio\", \"Giuditta I\", \"Ritratto di Frieza Riedler\") e Kokoschka. La maggior parte delle opere di Schiele sono ospitate al Leopold Museum di Vienna tra cui \"Donna distesa\" e tante altre.\nSempre a Vienna, il Leopold Museum, aperto nel 2001, \u00e8 la pi\u00f9 grande collezione di arte austriaca, e preserva opere di pittori quali Egon Schiele, Gustav Klimt, Oskar Kokoschka e Richard Gerstl. Contiene la pi\u00f9 vasta collezione al mondo di opere di Schiele. Dal 24 febbraio al 6 giugno 2010 si \u00e8 tenuta a Milano, presso Palazzo Reale, la mostra Schiele e il suo tempo, ospitante 40 significative opere del pittore di Tulln con particolare attenzione alle sue sperimentazioni fotografiche e alcuni sguardi alla Vienna di inizio secolo."}
{"id": "234993", "revid": "339392", "url": "https://it.wikipedia.org/wiki?curid=234993", "title": "Correttezza (statistica)", "text": ""}
{"id": "234994", "revid": "21371", "url": "https://it.wikipedia.org/wiki?curid=234994", "title": "Nazionale sudcoreana di calcio", "text": ""}
{"id": "234995", "revid": "1982", "url": "https://it.wikipedia.org/wiki?curid=234995", "title": "Francesco II di Borbone", "text": ""}
{"id": "235001", "revid": "23013", "url": "https://it.wikipedia.org/wiki?curid=235001", "title": "Front-end", "text": ""}
{"id": "235003", "revid": "23013", "url": "https://it.wikipedia.org/wiki?curid=235003", "title": "Back-end", "text": ""}
{"id": "235004", "revid": "23013", "url": "https://it.wikipedia.org/wiki?curid=235004", "title": "Front end", "text": ""}
{"id": "235005", "revid": "23013", "url": "https://it.wikipedia.org/wiki?curid=235005", "title": "Back end", "text": ""}
{"id": "235006", "revid": "23013", "url": "https://it.wikipedia.org/wiki?curid=235006", "title": "Frontend", "text": ""}
{"id": "235007", "revid": "23013", "url": "https://it.wikipedia.org/wiki?curid=235007", "title": "Backend", "text": ""}
{"id": "235008", "revid": "52953", "url": "https://it.wikipedia.org/wiki?curid=235008", "title": "Carl Zeiss (ottico)", "text": "Biografia.\nFamiglia.\nCarl Zeiss fu il quinto figlio di dodici (sei deceduti) avuti da un giocattolaio artigiano di Rastenberg, Johann Gottfried August Zeiss (1785\u20131849) e da Johanna Antoinette Friederike (1786\u20131856), figlia dell'avvocato e \"Stadtvogt\" (carica all'epoca pi\u00f9 o meno corrispondente a quella di sindaco) Johann Heinrich Schmith von Buttst\u00e4dt, sotto la guida del quale vennero istruiti diversi giuristi e teologi e altre personalit\u00e0 come Christiane Vulpius (moglie di Goethe), il medico Christoph Wilhelm Hufeland, il poeta Jean Paul e il pittore Max Slevogt.\nIstruzione.\nZeiss padre iscrisse Carl al Gymnasium dove questi studi\u00f2 filologia e storia.\nFondazione della fabbrica di meccanica di precisione e ottica.\nIl 10 maggio 1846 fu presentata la documentazione necessaria alle autorit\u00e0 di Weimar per avviare un laboratorio meccanico. Il 17 novembre 1846 al numero 7 di Neugasse, a Jena, venne fondata la Carl Zeiss, per la produzione di apparecchi ottici di precisione e in particolare microscopi.\nCarl Zeiss come imprenditore.\nZeiss punt\u00f2 sulla qualit\u00e0 del prodotto e questo gli permise di imporsi sul mercato. Questa importante caratteristica venne estesa a tutta la produzione della societ\u00e0 anche dopo la sua morte. A seguito dell'incremento della produzione, la sede fu spostata al numero 34 di Wagnergasse, Jena.\nCollaborazione con Ernst Abbe.\nNel 1866 conobbe Ernst Abbe, che divenne socio dell'azienda nello stesso anno. Nel 1884 si aggiunse anche il chimico Otto Schott. La Zeiss port\u00f2 importanti innovazioni a tutto il settore dell'ottica e il contributo di Carl Zeiss fu quello di confidare fermamente sul metodo scientifico e sulla qualit\u00e0 del prodotto.\nVecchiaia e morte.\nDopo la sua morte, avvenuta per cause naturali il 3 dicembre 1888, Ernst Abbe istitu\u00ec nel 1889 a suo nome la \"Carl Zeiss Stiftung\" (Fondazione Carl Zeiss) con l'obiettivo di aiutare la ricerca scientifica e migliorare la qualit\u00e0 del lavoro.\nOnorificenze.\nRicevette nel 1861 la medaglia d'oro dell'esposizione industriale della Turingia come migliore strumento per la ricerca prodotto in Germania, assegnato al microscopio Stand I del 1857."}
{"id": "235009", "revid": "125646168", "url": "https://it.wikipedia.org/wiki?curid=235009", "title": "La fantastica storia del Pifferaio Magico", "text": "La fantastica storia del Pifferaio Magico \u00e8 un CD + DVD del 2005 di Edoardo Bennato, che ripropone il celebre racconto del Pifferaio Magico, rivisitato e personalizzato. In questo lavoro, versione aggiornata del precedente \"\u00c8 arrivato un bastimento\" del 1983, il cantautore napoletano riprende quasi tutte le canzoni di quell'album (manca solo \"Specchio delle mie brame\"), aggiungendo in scaletta altri vari brani dal repertorio anni '80 e '90 (salvo una fuga nelle origini con \"Detto tra noi\"), due inediti (\"La fantastica storia del Pifferaio Magico\" e \"Sono nata in una grande citt\u00e0\"), pi\u00f9 il brano \"Non \u00e8 amore\", sorta di inno alla pace inciso da Bennato nel 2003 per l'album \"L'uomo occidentale\".\nNel disco intervengono vari artisti, che di volta in volta duettano con Bennato, o sono da lui accompagnati alla chitarra.\nAl CD \u00e8 allegato un DVD per la regia di Massimo Tassi, che racconta la storia del Pifferaio Magico in chiave \"bennatesca\": sono denunciati i tumori della societ\u00e0 contemporanea, con riferimenti pi\u00f9 o meno velati a fatti e persone reali come a trasmissioni TV. Vengono quindi presi di mira gli imbonitori delle folle, come la folla stessa che si fa abbindolare, non riuscendo a vedere al di l\u00e0 del proprio naso. Il Pifferaio alla fine non potr\u00e0 non andarsene da quella societ\u00e0 corrotta e senza speranza per il futuro, portando via in salvo i bambini, rimasti puri e ancora indifferenti alla corruzione delle menti."}
{"id": "235012", "revid": "287204", "url": "https://it.wikipedia.org/wiki?curid=235012", "title": "Maestro dell'alto Reno", "text": "L'ignoto artista, probabilmente dell'alto Reno e formatosi in Alsazia, un tempo prendeva il suo nome anche dalla tavoletta col \"Giardino del Paradiso\" (Paradiesg\u00e4rtlein), conservata nello St\u00e4delsches Kunstinstitut di Francoforte sul Meno e datata attorno al 1410.\nIn un giardino fiorito cinto da alte mura merlate, la Vergine \u00e8 seduta presso un tavolo esagonale mentre sfoglia un libro delle ore; sulla sinistra una delle Pie Donne coglie frutti, in primo piano un'altra attinge acqua, con un mestolo d'oro, alla fontana di vita e la terza regge un salterio dinanzi al Bambino. In primo piano sulla destra sacra conversazione tra san Giorgio, identificabile dal drago riverso sotto di lui, san Michele arcangelo, con accanto una scimmia incatenata simbolo del demonio domato e san Sebastiano, quest'ultimo addossato a un albero.\nAll'anonimo o alla sua cerchia \u00e8 da attribuire la \"Madonna delle fragole\" proveniente dal Convento di Gottstatt, presso Biel, databile al 1425 circa e ora al Museum der Stadt di Soletta: la tavola prende nome dalla presenza delle fragole disseminate sul prato, simbolo del presentimento della Vergine della morte del figlio.\nLa piccola \"Annunciazione\", conservata nella Collezione Oskar Reinhart di Winterthur, \u00e8 invece da riferirsi ad un artista vicino al Maestro."}
{"id": "235013", "revid": "1442080", "url": "https://it.wikipedia.org/wiki?curid=235013", "title": "Giuseppe Beccarelli", "text": "Biografia.\nFiglio di un sarto, Giuseppe Beccarelli nacque nel 1666 a Pontoglio, un comune bresciano al confine con la provincia di Bergamo. Si trasfer\u00ec a Urago d'Oglio e poi a Brescia, dove \u00abstudi\u00f2 qualche cosa, e a procurarsi congruo sostentamento vest\u00ec subito da prete e serv\u00ec in qualche casa nel condurre teneri figlioli alle scole e insegnar loro da s\u00e9\u00bb.\nSappiamo che acquis\u00ec nome e credito sul finire del Seicento, con l'apertura, presso il palazzo del nobile Cesare Martinengo a Brescia, di un collegio sul modello di quello dei Gesuiti.\nIl collegio ebbe molta fortuna e in breve fu frequentato da giovani nobili bresciani e non. Beccarelli parve possedere un talento particolare nell'educazione dei giovani, tanto che un manoscritto afferma che un collegiale non voleva tornare presso i suoi genitori per un periodo di vacanza per stare vicino all'educatore. Don Giuseppe divenne pure il confessore di molte giovani nobildonne.\nLa fortuna nell'organizzazione del collegio e le amicizie altolocate incominciarono per\u00f2 a procuragli inimicizie soprattutto tra i \"concorrenti\": i Padri Filippini e i Gesuiti. Non manc\u00f2 allora chi spargesse la voce che l'educazione dei suoi allievi non andava esente da sospetti di eresia quietistica.\nLa prima inchiesta.\nScatt\u00f2 cos\u00ec una prima inchiesta nei suoi confronti, che si interruppe solo per la morte del vescovo Gradenigo, nel 1698. Ma gi\u00e0 nel 1701 le voci e le manovre erano riprese a tal punto che l'educandato venne chiuso per intervento del governo di Venezia (citt\u00e0 sotto il cui dominio si trovava allora Brescia).\nBeccarelli s'adoper\u00f2 con tutte le sue facolt\u00e0 per riaprire il collegio. Dedic\u00f2 al nuovo vescovo di Brescia Dolf\u00ecn una commedia intitolata \"La metamorfosi della modestia\" e, forte dell'appoggio dei nobili bresciani, riusc\u00ec nel suo intento: il collegio riapr\u00ec sotto il nome e la direzione di un sacerdote suo discepolo.\nLa seconda inchiesta e l'imputazione.\nNel 1706, dopo due anni di vacanza del soglio vescovile cittadino, fu eletto il cardinale Giovanni Badoer, molto vicino ai Gesuiti. La nuova lotta contro l'eresia colp\u00ec infine il nuovo collegio Beccarelli, chiuso il 30 maggio 1708 su ordine del Podest\u00e0 bresciano.\nDopo cinque giorni il prete fu arrestato e condotto dapprima \"in un luogo segreto\" e poi in un torrione del castello di Brescia, dove fu custodito a vista e dove gli fu proibito di scrivere lettere.\nSi apre il processo.\nNell'aprile dell'anno successivo si apr\u00ec infine il processo nei suoi confronti. Beccarelli ritenne che i giudici ecclesiastici fossero mal disposti verso di lui e tent\u00f2 una mossa disperata e controcorrente, per quei tempi, chiedendo di essere processato dai tribunali laici anzich\u00e9 dal tribunale ecclesiastico. Ma il Senato di Venezia, per intercessione del vescovo stesso, respinse la richiesta.\nMesso alle strette e rimasto solo, Beccarelli confess\u00f2 una vasta serie di \"proposizioni ereticali\", ma questo non bast\u00f2 a Badoer, che lo fece torturare perch\u00e9 confessasse altro ancora.\nIl prete allora, sotto tortura, ammise di aver affermato:\nAnche queste affermazioni, secondo la dottrina religiosa, erano eretiche.\nAlla fine del processo Beccarelli fu costretto ad abiurare in pubblica piazza a Brescia e fu condannato il 13 settembre 1710 a sette anni di galera.\nTra i reati contestati spiccava quello di sodomia, compiuto con i giovani sottoposti alla sua sorveglianza, come spiega un manoscritto conservato presso la Biblioteca Civica di Brescia (\"Ristretto del processo formale contro Giuseppe Beccarelli\"), che ci informa del fatto che tra i reati imputati al Beccarelli ci fosse quanto segue:\nAnche per questo motivo il 17 luglio 1711 il Consiglio dei Dieci di Venezia vagli\u00f2 il processo e ne inaspr\u00ec la pena, condannando Beccarelli al carcere a vita.\nE nei Piombi, uno dei carceri di \"massima sicurezza\" del Palazzo Ducale di Venezia, Padre Giuseppe Beccarelli mor\u00ec, il 5 luglio 1716.\nI suoi due fratelli Bernardino e Giambattista cambiarono il cognome in Beltrami: a tal punto ormai il nome stesso era disonorante."}
{"id": "235014", "revid": "339392", "url": "https://it.wikipedia.org/wiki?curid=235014", "title": "Meister des Frankfurter Paradiesg\u00e4rtleins", "text": ""}
{"id": "235015", "revid": "339392", "url": "https://it.wikipedia.org/wiki?curid=235015", "title": "Maestro del Giardino del Paradiso", "text": ""}
{"id": "235017", "revid": "339392", "url": "https://it.wikipedia.org/wiki?curid=235017", "title": "Maestro del Giardino del Paradiso di Francoforte", "text": ""}
{"id": "235018", "revid": "110157", "url": "https://it.wikipedia.org/wiki?curid=235018", "title": "Campionato europeo di calcio 2012", "text": "Il campionato europeo di calcio 2012 o UEFA EURO 2012 (in polacco: Mistrzostwa Europy w Pi\u0142ce No\u017cnej 2012, in ucraino: \u0427\u0435\u043c\u043f\u0456\u043e\u043d\u0430\u0442 \u0404\u0432\u0440\u043e\u043f\u0438 \u0437 \u0444\u0443\u0442\u0431\u043e\u043b\u0443 2012), noto anche come Polonia-Ucraina 2012, \u00e8 stata la quattordicesima edizione dell'omonimo torneo, organizzato dall'UEFA.\nSvoltosi in Polonia e Ucraina dall'8 giugno al 1\u00ba luglio 2012, si \u00e8 concluso con la vittoria della , che ha battuto l' per 4-0 nella finale disputata allo stadio Olimpico di Kiev e si \u00e8 riconfermata campione d'Europa.\nQuesta edizione \u00e8 stata l'ultima in cui sono state ammesse 16 squadre alla fase finale, in quanto l'UEFA ha stabilito l'allargamento a 24 nazionali a partire dal 2016, con l'edizione in Francia.\nQualificazioni.\n e sono ammesse di diritto alla fase finale in quanto paesi organizzatori. I rimanenti quattordici posti sono stati assegnati tramite un percorso di qualificazione che ha visto la partecipazione di 51 nazionali e lo svolgimento di 248 incontri tra l'11 agosto 2010 e il 15 novembre 2011. Il sorteggio dei gruppi di qualificazione alla fase finale si \u00e8 tenuto a Varsavia, in Polonia, il 7 febbraio 2010, mentre il sorteggio per gli spareggi si \u00e8 tenuto a Cracovia il 13 ottobre 2011. Esso si \u00e8 basato sul coefficiente UEFA e sul criterio delle teste di serie; c'\u00e8 stata quindi una divisione in due urne tra le quattro migliori e le quattro peggiori squadre. Le partite d'andata sono state giocate l'11 novembre, mentre quelle di ritorno il 15 novembre.\nAssegnazione.\nLe seguenti citt\u00e0 vennero proposte dalle due federazioni:\nLa candidatura congiunta Polonia-Ucraina venne considerata interessante da molti come modo per concentrare l'attenzione su un'area dell'Europa che vanta numerosi appassionati di calcio ma che \u00e8 meno sviluppata rispetto all'Europa occidentale, sia per il gioco espresso che in generale.\nQuesta fu per\u00f2 inizialmente ostacolata da numerose carenze infrastrutturali. Ad eccezione di Varsavia, Kiev, ed eventualmente Cracovia, nessuna delle altre citt\u00e0 proposte vantava esperienza nell'accogliere grandi masse di visitatori per un lungo periodo. Le infrastrutture per i trasporti erano inoltre generalmente di basso livello; dopo la loro visita, gli stessi delegati UEFA si lamentarono pubblicamente del cattivo stato dei collegamenti tra Danzica e Leopoli. Bisogna infatti anche considerare le vaste distanze geografiche, che sfiorano i , fra le citt\u00e0 proposte dai due paesi europei.\nIl verdetto fu immediato e non fu necessario alcun ballottaggio: a sorpresa furono scelte Polonia e Ucraina che superarono la favorita candidatura italiana e quella di Croazia e Ungheria.\nNegli ultimi giorni dell'ottobre 2010, vari organi d'informazione pubblicarono la notizia secondo la quale l'assegnazione della manifestazione a Ucraina e Polonia venne favorita dalla corruzione di almeno quattro delegati del Comitato Esecutivo dell'UEFA, da parte di esponenti della federazione calcistica dell'Ucraina.\nLa notizia si basava su rilevazioni fatte da Spyros Marangos, ex tesoriere della federazione calcistica di Cipro, che ha dichiarato:\nStadi.\nLa lista delle otto citt\u00e0 che hanno ospitato le partite dell'Europeo 2012 \u00e8 stata ufficializzata dall'UEFA in una riunione a Bucarest il 14 maggio 2009, precisando che \"ciascuna delle due nazioni pu\u00f2 contare su un massimo di quattro stadi\".\nIl Comitato Esecutivo UEFA aveva stabilito che la conferma della sede della finale a Kiev e degli stadi di Donec'k, Leopoli e Charkiv sarebbe stata decisa in via definitiva solo se fossero state rispettate determinate condizioni entro il 30 novembre 2009.\nDopo tale termine, il 12 dicembre 2009 la UEFA ha confermato tutti e quattro gli stadi ucraini, compresa la finale a Kiev, pur restando vigile sullo stato delle infrastrutture.\nSquadre partecipanti.\nNota bene: \"nella sezione \"partecipazioni precedenti al torneo\" le date in grassetto indicano che la nazione ha vinto quella edizione del torneo, mentre le date in corsivo indicano l'edizione ospitata da una determinata squadra.\"\nConvocazioni.\nLe liste ufficiali, composte da 23 giocatori di cui 3 portieri, dovevano essere presentate all'UEFA entro il 29 maggio 2012. Nel caso un giocatore tra i convocati s'infortuni seriamente prima della partita d'esordio della propria squadra e per questo non possa disputare la fase finale dell'Europeo, pu\u00f2 essere sostituito da un altro giocatore.\nPrima dell'inizio della rassegna europea, molti giocatori hanno dovuto rinunciare alla convocazione causa infortunio. Tra i giocatori pi\u00f9 importanti, l'italiano Giuseppe Rossi salta l'europeo per l'infortunio al ginocchio riportato ad aprile 2012; il vice-capitano dell'Inghilterra Frank Lampard, il 30 maggio 2012 a causa di un infortunio in allenamento alla coscia deve rinunciare all'europeo. Jordan Henderson, giovane centrocampista del Liverpool prender\u00e0 il suo posto; Il 15 dicembre l'attaccante della Spagna e del Barcelona David Villa riporta la frattura della tibia della gamba sinistra che gli impedisce di partecipare alla competizione; I calciatori russi Vasilij Berezuckij e Roman \u0160i\u0161kin sono stati esclusi rispettivamente il 20 e il 24 maggio, il primo per un infortunio alla coscia e il secondo per problemi gastrointestinali. Vengono sostituiti rispettivamente da Roman \u0160aronov (che era gi\u00e0 tra i 26 pre-convocati) e Kirill Nababkin; Il 29 maggio l'allenatore danese Olsen rimpiazza il portiere Thomas S\u00f8rensen, infortunato alla schiena, con Kasper Schmeichel; Il 23 maggio, il centrocampista portoghese Hugo Viana prende il posto di Carlos Martins per infortunio; Il 26 maggio il giocatore dell'Irlanda Paul Green sostituisce l'infortunato Keith Fahey, mentre il 29 maggio Kevin Foley \u00e8 rimpiazzato da Paul McShane; L'attaccante croato Ivica Oli\u0107 il 4 giugno lascia la squadra per infortunio e viene sostituito da Nikola Kalini\u0107. Il 7 giugno anche Ivo Ili\u010devi\u0107 lascia per infortunio, al posto suo viene convocato il difensore \u0160ime Vrsaljko; il portiere ucraino Oleksandr \u0160ovkovs'kyj \u00e8 costretto a saltare la manifestazione per infortunio, venendo sostituito da Andrij Pjatov; per la Francia saltano l'europeo Younes Kaboul per infortunio, e Lo\u00efc R\u00e9my; per l'Inghilterra invece il 25 maggio John Ruddy viene sostituito da Jack Butland dopo essersi rotto un dito. Il 28 maggio anche Gareth Barry viene escluso per infortunio e sostituito da Phil Jagielka. Il 3 giugno l'infortunato Gary Cahill viene sostituito da Martin Kelly.\nRiassunto del torneo.\nFase a gironi.\nGruppo A.\nIl primo raggruppamento \u00e8 composto dai padroni di casa della , dalla , dalla e dalla .\nLa testa di serie del gruppo \u00e8 la Polonia, che nella partita inaugurale del torneo pareggia 1-1 con la Grecia con le reti della punta Robert Lewandowski e di D\u012bm\u012btrios Salpiggid\u012bs. La Russia, nella seconda partita del raggruppamento, sconfigge nettamente la Repubblica Ceca con il punteggio di 4-1: i russi vanno in gol con Alan Dzagoev, che realizza una doppietta, Roman \u0160irokov e Roman Pavlju\u010denko, mentre i cechi realizzano il parziale 2-1 con V\u00e1clav Pila\u0159.\nNella seconda giornata la Repubblica Ceca batte la Grecia per 2-1 con le reti di Petr Jir\u00e1\u010dek e Pila\u0159, accorcia le distanze Theofanis Gekas. In Polonia-Russia, Jakub B\u0142aszczykowski risponde a Dzagoev, fissando il punteggio sull'1-1. All'ultima giornata la Cechia batte anche la Polonia per 1-0 (decide Jir\u00e1\u010dek) e con lo stesso punteggio la Grecia supera ed elimina la Russia grazie a una rete di Gi\u014drgos Karagkoun\u012bs.\nLa Repubblica Ceca vince il gruppo A e si qualifica ai quarti assieme alla Grecia, passata come seconda classificata davanti alla Russia grazie al maggior numero di punti ottenuti negli scontri diretti.\nGruppo B.\nIl gruppo B vede al suo interno i , finalisti al Mondiale di due anni prima, la , finalista nella precedente edizione del campionato europeo, il di Cristiano Ronaldo e la , \"anello debole\" del girone.\nNel primo incontro la Danimarca sconfigge a sorpresa l'Olanda per 1-0 (decide Michael Krohn-Dehli) e, nella stessa giornata, i tedeschi si impongono con il medesimo punteggio sui lusitani con la rete di testa di Mario G\u00f3mez.\nNella seconda giornata il Portogallo vince 3-2 sulla Danimarca: Nicklas Bendtner realizza una doppietta, rimontando i gol iniziali di Pepe ed H\u00e9lder Postiga, ma all'87' Silvestre Varela regala i tre punti ai portoghesi. La Germania batte 2-1 i Paesi Bassi con una doppietta di Mario G\u00f3mez, Robin van Persie accorcia le distanze.\nAlla terza giornata, Cristiano Ronaldo sale in cattedra e torna protagonista in Nazionale, trascinando il Portogallo al successo sull'Olanda per 2-1 firmando una doppietta, ribaltando il vantaggio olandese realizzato da Rafael van der Vaart. Nell'ultimo match, la Germania batte anche i danesi per 2-1 (Lukas Podolski, Krohn-Dehli e Lars Bender in gol), accedendo ai quarti di finale a punteggio pieno. Assieme alla Germania, anche il Portogallo accede ai quarti di finale grazie ai 6 punti conquistati. Danimarca a 3 e Paesi Bassi a 0 escono dalla competizione.\nGruppo C.\nIl gruppo C \u00e8 composto dai campioni d'Europa e del Mondo della , dall', dalla e dall', alla sua seconda partecipazione alla fase finale di un campionato europeo dopo quella del 1988.\nNel match d'esordio si affrontano l'Italia e la Spagna: l'Italia passa in vantaggio con Antonio Di Natale, ma gli spagnoli pareggiano i conti con il gol di Cesc F\u00e0bregas. In serata la Croazia batte nettamente la compagine irlandese per 3-1, in gol due volte Mario Mand\u017euki\u0107 e Nikica Jelavi\u0107 per i croati e Sean St Ledger per l'Irlanda.\nContro la Croazia, gli \"Azzurri\" pareggiano nuovamente per 1-1: Mand\u017euki\u0107 risponde al gol di Andrea Pirlo su calcio di punizione. La Spagna travolge 4-0 l'Irlanda con i gol di Fernando Torres (doppietta), David Silva e F\u00e0bregas.\nAll'ultima giornata, la Spagna batte di misura la Croazia nel finale, eliminandola dal torneo con un gol di Jes\u00fas Navas, mentre l'Italia sconfigge per 2-0 l'Irlanda con le reti di Antonio Cassano e Mario Balotelli. Il girone C si conclude con la Spagna prima a 7 punti, seguita da Italia (5), Croazia (4) e Irlanda (0).\nGruppo D.\nNel gruppo D si trovano di fronte l'altra nazionale organizzatrice del torneo, l' guidata ancora una volta e per l'ultima volta da \u0160ev\u010denko, l' (che ha sostituito il commissario tecnico Fabio Capello con Roy Hodgson a poche settimane dall'inizio del torneo), la allenata da Laurent Blanc e la di Zlatan Ibrahimovi\u0107.\nNella prima giornata, dopo il pareggio per 1-1 tra la squadra inglese e quella francese (Samir Nasri replica al vantaggio siglato da Joleon Lescott), si assiste alla vittoria dell'Ucraina per 2-1 sulla Svezia grazie alla doppietta di \u0160ev\u010denko e al gol di Ibrahimovi\u0107.\nNella giornata successiva si assiste a un cambiamento organizzativo dovuto al maltempo: la partita tra Ucraina e Francia viene sospesa al 5' a causa di un forte nubifragio che ha reso il campo impraticabile e ci\u00f2 ha portato allo slittamento di 15' dell'inizio del successivo incontro tra Inghilterra e Svezia. Una volta che il temporale si \u00e8 concluso, la partita della nazionale padrona di casa finisce con la sconfitta per 0-2 (M\u00e9nez e Cabaye), mentre nel successivo incontro gli inglesi riescono a imporsi 3-2 sugli svedesi: dopo il vantaggio inglese marcato da Andy Carroll, la Svezia ribalta il punteggio nella ripresa con l'autogol di Glen Johnson e la rete di Olof Mellberg, ma Theo Walcott e Danny Welbeck compiono la rimonta portando a casa i tre punti.\nNelle ultime due partite l'Ucraina, che \u00e8 costretta a vincere per passare il turno, viene sconfitta dall'Inghilterra con un gol di Rooney che passa come prima del gruppo, mentre la Francia, pur venendo battuta per 0-2 dagli svedesi, riesce ad accedere ai quarti di finale come seconda classificata.\nQuarti di finale.\nDopo due giorni di riposo, il 21 giugno si disputa a Varsavia il primo quarto di finale tra Repubblica Ceca e Portogallo; l'incontro viene deciso da un colpo di testa di Cristiano Ronaldo a 10' dalla fine, che fissa il punteggio sull'1-0.\nIl giorno successivo, a Danzica, si disputa l'incontro tra Germania e Grecia: la squadra teutonica passa in vantaggio nel primo tempo con Philipp Lahm, ma all'inizio del secondo tempo i greci pareggiano in contropiede con un gol di Gi\u014drgos Samaras; i tedeschi reagiscono segnando tre reti consecutive, con Khedira, Miro Klose e Marco Reus, mentre il rigore all'89\u00ba minuto di D\u012bm\u012btrios Salpiggid\u012bs fissa il punteggio sul 4-2 definitivo.\nIl 23 giugno invece \u00e8 la volta di Spagna-Francia, con la squadra iberica che riesce ad imporsi grazie a una doppietta di Xabi Alonso.\nL'ultimo quarto di finale vede di fronte Italia e Inghilterra; nei tempi regolamentari le due squadre non riescono a sbloccare il risultato. Anche dopo i supplementari le porte rimangono inviolate e pertanto sono necessari i calci di rigore: l'equilibrio viene dapprima rotto dall'errore di Riccardo Montolivo che manda la palla fuori; Rooney segna e l'Inghilterra \u00e8 in vantaggio; successivamente gli italiani rimontano grazie ad un cucchiaio di Andrea Pirlo e a due errori degli inglesi causati da Ashley Young (che calcia sulla traversa) e Ashley Cole (il cui tiro viene parato da Gianluigi Buffon); il rigore decisivo viene trasformato da Alessandro Diamanti qualificando l'Italia alla semifinale con il punteggio di 4-2.\nSemifinali.\nLe semifinali mettono di fronte nella parte alta del tabellone la Spagna contro il Portogallo, mentre in quella bassa si trovano di fronte Germania e Italia. Nel primo incontro tra iberici e lusitani non vi sono molte occasioni da gol perci\u00f2, dopo centoventi minuti senza reti, si arriva ai tiri di rigore: nella prima serie sbagliano sia Xabi Alonso sia Jo\u00e3o Moutinho, mentre i successivi cinque rigori vengono realizzati nell'ordine da Andr\u00e9s Iniesta, Pepe, Gerard Piqu\u00e9, Nani e Sergio Ramos (quest'ultimo lo trasforma con un cucchiaio); l'ottavo rigore, battuto da Bruno Alves, viene calciato sulla traversa, mentre la successiva realizzazione di Cesc F\u00e0bregas permette alla Spagna di qualificarsi alla terza finale consecutiva tra Europei e Mondiali.\nNella seconda semifinale tra Germania e Italia \u00e8 invece quest'ultima a imporsi con il punteggio di 2-1: nel primo tempo \u00e8 Mario Balotelli a decidere l'incontro con una doppietta, mentre solo negli ultimi minuti della partita Mesut \u00d6zil realizza dal dischetto, dopo un fallo di mano di Federico Balzaretti, la rete della bandiera tedesca. Per l'Italia si tratta della terza finale europea dopo quella del 1968 vinta sulla Jugoslavia e quella del 2000 persa contro la Francia. Con questa vittoria, inoltre, l'Italia guadagner\u00e0 un posto anche nella Confederations Cup 2013.\nFinale.\nLa finale tra Spagna e Italia si gioca il 1\u00ba luglio nello stadio Olimpico di Kiev. Il primo tempo viene condotto dagli spagnoli che al 14\u00ba minuto passano in vantaggio con David Silva su assist da fondo campo di Cesc F\u00e0bregas e raddoppiano al 41' con un'azione di contropiede finalizzata da Jordi Alba. Gli italiani cercano di costruire qualche palla gol nella ripresa, ma al 62\u00ba l'infortunio di Thiago Motta, subentrato pochi minuti prima come terzo e ultimo cambio per la squadra di Prandelli, lascia con un uomo in meno gli \"Azzurri\". Gli spagnoli chiudono la partita nel finale grazie alle reti di Fernando Torres all'84' e del neo entrato Juan Manuel Mata all'88', consegnando alla Spagna il terzo titolo continentale e il secondo consecutivo, oltre che la terza vittoria in fila tra Europei e Mondiali.\nAl termine del torneo, il centrocampista spagnolo Andr\u00e9s Iniesta \u00e8 votato miglior giocatore della competizione, mentre i migliori marcatori sono sei giocatori a pari merito con 3 reti ciascuno: Cristiano Ronaldo, Fernando Torres, Alan Dzagoev, Mario Mand\u017euki\u0107, Mario G\u00f3mez e Mario Balotelli.\nPremi.\n Fernando Torres\n Andr\u00e9s Iniesta\nControversie.\nSterminio degli animali randagi in Ucraina.\nVarie critiche sono state rivolte al ministro dell'ambiente ucraino e alla UEFA, che sono accusati, dalla cronaca e dalle associazioni animaliste, tra cui l'italiana OIPA, del sistematico sterminio di migliaia di animali randagi in Ucraina in vista della preparazione all'evento. Una pratica l\u00ec definita \"consueta\" che dal 2010 si \u00e8 intensificata con finanziamenti a supporto della ribattezzata \"soluzione ultima\", nel pi\u00f9 breve tempo possibile e con ogni mezzo. L'attenzione mediatica e le petizioni degli attivisti, alcuni dei quali chiedono lo spostamento dell'Europeo dall'Ucraina in Spagna o nella sola Polonia, portarono, nel novembre 2011, ad adottare la sterilizzazione e altre forme di contenimento del problema.\nD'altro canto, bisogna considerare come le politiche di controllo del randagismo siano preesistenti e indipendenti rispetto all'organizzazione della manifestazione sportiva. Il randagismo rappresenta un'emergenza sociale nell'Europa dell'Est che dura da decenni. Il fenomeno, oltre che l'Ucraina, interessa anche la Bulgaria, la Romania la Serbia e molte altre aree.\n\u00c8 da notare inoltre come campagne similari siano state lanciate sistematicamente in concomitanza con i grandi eventi sportivi internazionali come le Olimpiadi del 2004 in Grecia, le Olimpiadi del 2008 in Cina e i Mondiali di calcio in Sud Africa.\nIl caso Julija Tymo\u0161enko.\nIl Presidente della Commissione europea Jos\u00e9 Manuel Dur\u00e3o Barroso e il commissario europeo Viviane Reding dichiararono la loro intenzione di boicottare la manifestazione sportiva per protestare contro i maltrattamenti che l'ex premier ucraina Julija Tymo\u0161enko avrebbe subito durante la detenzione, mentre il ministro dell'ambiente tedesco Norbert R\u00f6ttgen auspic\u00f2 che anche altri politici boicottassero tale manifestazione. Anche Pier Ferdinando Casini, in un editoriale pubblicato sul quotidiano \"Il Messaggero\", chiese di boicottare tale evento, cos\u00ec come proposto da Silvio Berlusconi durante il congresso del Partito Popolare Europeo, tenutosi il 1\u00ba marzo 2012."}
{"id": "235019", "revid": "125473928", "url": "https://it.wikipedia.org/wiki?curid=235019", "title": "Tasso di natalit\u00e0", "text": "Il tasso di natalit\u00e0 \u00e8 il rapporto tra il numero delle nascite in una comunit\u00e0 o in un popolo durante un periodo di tempo e la quantit\u00e0 della popolazione media dello stesso periodo. Il tasso di natalit\u00e0 misura la frequenza delle nascite di una popolazione in un arco di tempo (normalmente un anno) ed \u00e8 calcolato come rapporto tra il numero dei nati in quel periodo e la popolazione media.\nDescrizione.\nIl tasso di natalit\u00e0 per\u00f2 tiene conto soltanto dei nati e sopravvissuti al parto. Questo dato viene utilizzato per verificare lo stato di sviluppo di una popolazione.\nformula_1\nDove:\nIl tasso di natalit\u00e0 \u00e8 diverso da paese a paese, perch\u00e9 su di esso incidono i seguenti fattori:\nIl tasso di natalit\u00e0 \u00e8 il numero annuo di nascite ogni mille abitanti.\nAd esempio, per comprendere i vari tassi differenti \u00e8 necessario rifarsi alla struttura per et\u00e0 e per sesso di una popolazione: una popolazione strutturalmente giovane presenter\u00e0 tassi di natalit\u00e0 pi\u00f9 elevati rispetto a quelli di una invecchiata; analogamente, se in una popolazione ci sar\u00e0 un elevato numero di presenza femminile in et\u00e0 fertile il tasso di natalit\u00e0 dovrebbe essere elevato. Nei paesi sottosviluppati o in via di sviluppo il tasso di natalit\u00e0 sar\u00e0 pertanto elevato a differenza di quello di paesi industrializzati."}
{"id": "235025", "revid": "1082210", "url": "https://it.wikipedia.org/wiki?curid=235025", "title": "Tasso di mortalit\u00e0", "text": "Il tasso di mortalit\u00e0 \u00e8 il rapporto tra il numero delle morti in una comunit\u00e0 o in un popolo durante un periodo di tempo e la quantit\u00e0 della popolazione media dello stesso periodo. Tuttavia, nel caso di una popolazione chiusa (ossia non si verificano entrate o uscite di individui, come ad esempio in un gruppo definito di topi di laboratorio osservato longitudinalmente) si utilizza come denominatore il numero di individui sopravvissuti all'inizio del periodo di tempo considerato invece della popolazione media.\nIl tasso di mortalit\u00e0 misura la frequenza delle morti di una popolazione in un arco di tempo e normalmente viene riferito a un anno di calendario. Questo dato viene utilizzato per verificare lo stato negativo di sviluppo di una popolazione. Il tasso di mortalit\u00e0 per un determinato anno \u00e8 uguale a mille volte il rapporto tra il numero dei morti in quell'anno e la popolazione media, vale a dire il numero medio di morti su una popolazione di mille abitanti in un determinato anno.\nFormalmente, dato un periodo di X anni, si calcola la popolazione media annuale durante quel periodo (\"Pmedia\") e il numero medio annuale dei morti (\"Mmedia\"). Il tasso di mortalit\u00e0 \u00e8 dato da \"Tmortalit\u00e0=Mmedia/Pmedia\u00d71000\"."}
{"id": "235029", "revid": "1501558", "url": "https://it.wikipedia.org/wiki?curid=235029", "title": "La canzone dei Nibelunghi", "text": "La canzone dei Nibelunghi, anche nota come Il canto dei Nibelunghi o I Nibelunghi, titolo originale \"Nibelungenlied\", \u00e8 un poema epico scritto in alto tedesco medio agli inizi del XIII secolo. Narra delle vicende dell'eroe Sigfrido alla corte dei Burgundi e della vendetta di sua moglie Crimilde, che porta ad una conclusione catastrofica e alla morte di tutti i protagonisti.\nIl poema \u00e8 tramandato da diversi manoscritti e si possono riconoscere tre diverse redazioni: *A, *B e *C. Si compone di circa 2400 quartine di versi lunghi in rima baciata, raggruppati e articolati in 39 canti detti \"avventure\".\nFonti e autore.\nIl \"Nibelungenlied\" \u00e8 basato su temi eroici germanici precristiani (la \"Niebelungensage\"), che includevano la narrazione, tramandata oralmente, di eventi storici realmente accaduti fra il V e VI secolo. La letteratura mitologica norrena ha un parallelo di questi temi nella \"Saga dei V\u00f6lsungar\" e nella \"Atlakvi\u00f0a\".\nL'autore del poema \u00e8 un anonimo dell'area del Danubio, fra Passavia e Vienna, e ha composto l'opera fra il 1180 e il 1210, forse alla corte del vescovo di Passavia, Wolfger von Erla (in carica dal 1191 al 1204). Secondo molti studiosi l'autore era probabilmente una persona istruita della corte del vescovo e scriveva per i chierici e per i nobili di corte.\nStoria dei testi.\nI codici pi\u00f9 importanti e alla base delle tre diverse redazioni sono il manoscritto A (Monaco, Staatsbibliothek, Cgm 34) ritrovato nel 1779 a Hohenems, Vorarlberg; B (San Gallo, Stiftsbibliothek, Cod. 857) e C (Karlsruhe, Landesbibliothek, Cod. Donaueschingen 63), ritrovato nella stessa biblioteca del manoscritto A nel 1755.\nGli studiosi non sono ancora riusciti nel compito di comporre uno stemma del testo, ovvero ricostruire un albero genealogico delle versioni che sono state preservate e quindi trarre conclusioni definitive circa quale di esse si avvicini maggiormente all'originale.\nPersonaggi e vicende.\nIl \"Canto dei Nibelunghi\" sviluppa due vicende principali. La prima riguarda l'eroe Sigfrido e le sue gesta alla corte dei Burgundi, fino alla sua morte per mano del traditore Hagen. La seconda riguarda la vendetta di Crimilde contro i suoi stessi parenti, colpevoli di avere permesso il delitto del marito. \nPrima parte.\nPrima Avventura: nella citt\u00e0 di Worms, presso il Reno, abitava il popolo dei Burgundi, tra i quali figurava la bellissima Crimilde, sorella di tre re potenti, Gunther, Gernot e Giselher. Al servizio dei re erano molti nobili guerrieri, quali Hagen, consigliere del re, suo fratello Dankwart, il marescalco, Ortwin di Metz, il siniscalco, nipote di Hagen e Dankwart, Eckwarte e Gere, i due margravi, Volker di Alzeye, detto il suonatore, Sindolt, dispensiere del re, Hunold, il cameriere, e Rumold, mastro di cucina. Una notte, Crimilde sogn\u00f2 di possedere un falcone selvaggio, bello e forte, che per\u00f2 veniva sbranato davanti ai suoi occhi da due aquile; turbata dal sogno, la giovane si rec\u00f2 dalla madre, la Regina Ute, la quale le spieg\u00f2 che il falcone simboleggiava un nobile sposo che per\u00f2 in futuro sarebbe stato in grave pericolo. La fanciulla rispose di voler vivere senza sposo, e cos\u00ec restar bella fino alla morte e non dover mai soffrire pene d'amore: evitando l'amore avrebbe evitato anche il dolore.\nSeconda Avventura: nel Niederland, nella citt\u00e0 di Xanten, presso il Reno, cresceva un giovane e nobile guerriero, Sigfrido, figlio del Re Sigmund e della Regina Sieglind. Sigfrido era forte e valoroso, molto amato a corte e desiderato da numerose dame.\nTerza Avventura: udito parlare della bellezza di Crimilde, Sigfrido decise di recarsi alla corte del re dei Burgundi per chiedere in sposa la ragazza. Nonostante Sigmund e Sieglind tentassero di dissuadere il figlio dall'intento, pure mettendolo in guardia dalla superbia di Hagen, vassallo di Gunther, il giovane era convinto che, se non gli avessero concesso la mano della fanciulla, egli avrebbe conquistato il loro regno con la forza. Ma invece di prendere con s\u00e9 l'esercito, come Sigmund gli consigliava, Sigfrido scelse soltanto dodici compagni che venissero con lui; furono dati loro abiti splendidi e si misero in viaggio.\nIl settimo giorno arrivarono a Worms. Vedendo arrivare dei nobili stranieri, gli scudieri ed i cavalieri vennero, secondo l'usanza, per portargli gli scudi e condurre i cavalli, ma Sigfrido rifiut\u00f2 e chiese dove potesse trovare re Gunther. Gli indicarono allora la vasta sala dove il re si era recato. Quando Gunther ne venne a sapere, il siniscalco Ortwin gli consigli\u00f2 di chiedere a Hagen, che conosceva bene i popoli ed i paesi stranieri, se sapesse chi fossero: Hagen guard\u00f2 dalla finestra e vide che doveva trattarsi di principi, o di messaggeri di principi, poi riconobbe tra essi Sigfrido e, narrate al re le magnifiche imprese dell'eroe, compresa l'uccisione del drago e la conquista del tesoro dei Nibelunghi, consigli\u00f2 di accoglierlo in amicizia per non attirarsi il suo odio. Allora Gunther scese ed accolse l'eroe con cortesia e gli chiese il motivo della visita. Sigfrido disse di essere venuto per provare ancora la forza del re e dei suoi guerrieri: li avrebbe sfidati e il vincitore avrebbe governato sul regno dello sconfitto. Gernot, fratello del re, tent\u00f2 di dissuadere Sigfrido dai suoi propositi, poich\u00e9 non era nell'interesse di nessuno che si spargesse sangue e che ne nascesse una guerra, giacch\u00e9 gi\u00e0 possedevano ricche terre ed altre non erano necessarie. Ordin\u00f2 a tutti i guerrieri di non rispondere alle provocazioni del figlio di Sigmund, poi offr\u00ec agli stranieri il vino migliore e li servirono con ogni cortesia, addolcendo il cuore di Sigfrido.\nMentre furono preparati gli alloggi per gli ospiti e si allestirono in loro onore grandi tornei, Crimilde intanto guardava con ammirazione il giovane eroe, che le appariva migliore di ogni altro principe, e se ne innamor\u00f2.\nQuarta Avventura: di l\u00ec a poco giunsero alla corte di Gunther messaggeri da lontano, i quali, esitando a rivelare il motivo del loro viaggio, temendo l'ira del re, dissero di essere stati inviati da L\u00fcdeger, principe dei Sassoni, e da suo fratello L\u00fcdegast, re di Danimarca, che marciavano contro i Burgundi per conquistare il loro regno. Entro dodici settimane i nemici sarebbero giunti, ma se il re avesse voluto scendere a patti, questo sarebbe stato riferito agli invasori perch\u00e9 fermassero la loro avanzata. Gunther riun\u00ec i suoi vassalli per consultarsi con loro: Gernot era propenso a difendersi, mentre Hagen consigli\u00f2 di parlare con Sigfrido. Questi allora assicur\u00f2 al re che, finanche gli invasori fossero stati trentamila, egli con mille uomini li avrebbe fermati. Cos\u00ec furono congedati i messaggeri e Gunther radun\u00f2 i suoi guerrieri, con Volker come portavessilli e Hagen come guida. Sigfrido disse a Gunther di rimanere a Worms, poich\u00e9 lui avrebbe guidato l'armata. Raggiunto il confine, Ortwin e Dankwart furono lasciati alla retroguardia. Sigfrido invece part\u00ec da solo in avanscoperta lasciando l'esercito ad Hagen e Gernot. Vide poi l'esercito nemico accampato, di oltre quarantamila, ma il re L\u00fcdegast, che montava la guardia, scorse il nemico e spron\u00f2 il cavallo contro di lui. Allora i due eroi si affrontarono con le spade e Sigfrido fer\u00ec l'avversario con tre duri colpi. Trenta guerrieri corsero in aiuto al loro re, ma Sigfrido ne risparmi\u00f2 uno soltanto, che fugg\u00ec a riferire quanto era avvenuto. L\u00fcdegast fu portato come ostaggio ad Hagen, mentre l'armata dei Burgundi marci\u00f2 contro il nemico: erano mille, oltre i dodici cavalieri venuti con Sigfrido dal Niederland. Nella mischia L\u00fcdeger si batt\u00e9 con Sigfrido: quando lo riconobbe fece abbassare i vessilli e chiese la pace, quindi fu preso prigioniero perch\u00e9 fosse anch'egli condotto come ostaggio alla corte di Gunther. Furono inviati messaggeri a Worms per riferire della vittoria. Crimilde allora si volle informare dell'esito della battaglia e, saputo che fra tutti gli eroi si era distinto Sigfrido, ne fu molto contenta. L\u00fcdeger e L\u00fcdegast furono condotti da Gunther, che concesse loro di muoversi liberamente, purch\u00e9 non lasciassero il suo regno: essi giurarono, quindi il re conged\u00f2 i suoi vassalli, perch\u00e9 ritornassero alle loro terre, ma li invit\u00f2 perch\u00e9 ritornassero dopo sei settimane ad una festa di corte. Anche Sigfrido chiese congedo, ma Gunther lo preg\u00f2 di restare e il figlio di Sigmund accett\u00f2 nella speranza di conoscere Crimilde.\nQuinta Avventura: sei settimane dopo, il giorno di Pentecoste, accorsero alla festa di corte molti guerrieri, pi\u00f9 di cinquemila. Il re fece allora chiamare Crimilde, che venne a salutare gli ospiti scortata da cento guerrieri e dalle sue dame, e con lei veniva Ute. Gunther, che da tempo aveva notato dell'amore che Sigfrido nutriva per sua sorella, chiese all'eroe di scortare Crimilde fin in chiesa, e il figlio di Sigmund, colmo di gioia, prese la giovane per mano e la condusse fino alla cattedrale, mentre i due si scambiavano sguardi amorosi. Giunti sulla soglia lei lo salut\u00f2 con un bacio ed entr\u00f2 nel duomo. Nei giorni successivi i due furono visti spesso insieme e sempre il giovane eroe scortava la principessa. L\u00fcdeger e L\u00fcdegast erano ormai guariti dalle loro ferite, cos\u00ec offrirono a Gunther molto oro come riscatto per la loro libert\u00e0, ma il re rifiut\u00f2 il pagamento e li lasci\u00f2 tornare liberi nelle loro terre, purch\u00e9 giurassero di non recarsi pi\u00f9 ostilmente nel suo regno. Terminati i giorni della festa molti cavalieri lasciarono la corte. Quando anche Sigfrido chiese nuovamente congedo, il giovane Giselher scese a parlargli e, poich\u00e9 aveva notato l'interesse di Sigfrido per sua sorella, gli ricord\u00f2 che altrove non v'erano donne tanto belle come nella terra dei Burgundi.\nPer ottenere Crimilde in sposa, Sigfrido acconsente ad aiutare Gunther a sposare l'altera Brunilde, regina d'Islanda. Spacciandosi per un vassallo di Gunther, Sigfrido accompagna il re in Islanda e qui, usando un mantello magico tolto al nano custode del tesoro dei Nibelunghi che lo rende invisibile, aiuta Gunther a sopraffare Brunilde e a ottenere da lei il matrimonio. La fiera Brunilde si oppone con la forza a Gunther persino durante la prima notte di nozze, arrivando a legarlo affinch\u00e9 il matrimonio non venisse consumato. Anche in questo frangente Sigfrido corre in aiuto di Gunther, prendendone segretamente il posto per ridurre la sposa riottosa alla sottomissione. In tale occasione Sigfrido ruba un anello e una cintura a Brunilde, simboli della deflorazione della donna (sebbene lo stesso Sigfrido avesse promesso di non spingersi a possedere la moglie dell'amico), e li dona a Crimilde, che Gunther gli concede in sposa secondo i patti.\nAnni dopo, Sigfrido e Crimilde sono in visita a Worms. Non capacitandosi del fatto che suo marito abbia concesso sua sorella in sposa a un vassallo, Brunilde si mostra sospettosa e ostile con i suoi ospiti. Crimilde e Brunilde, recandosi in chiesa, litigano su chi di loro debba avere la precedenza, ovvero chi di loro abbia un marito di pi\u00f9 alto rango. Ignara dell'inganno perpetrato da Gunther e Sigfrido nei confronti di Brunilde, Crimilde finisce per mostrare alla sua rivale l'anello e la cintura donatele da Sigfrido anni prima, alludendo al fatto che Sigfrido abbia posseduto proprio lei.\nHagen sostiene apertamente che l'offesa arrecata a Brunilde vada lavata con il sangue di Sigfrido. Riesce a farsi rivelare da Crimilde l'unico punto debole dell'eroe e lo colpisce a tradimento con una freccia durante una battuta di caccia. Ruba quindi il tesoro dei Nibelunghi e lo getta nel Reno, per impedire che Crimilde possa usarlo per crearsi un proprio esercito e vendicarsi dell'assassinio del marito.\nLa vendetta di Crimilde.\nCirca tredici anni dopo, Attila, re degli Unni, chiede in sposa Crimilde; dopo qualche esitazione, la donna acconsente, premeditando la vendetta contro la propria famiglia. Al battesimo del primo figlio avuto da Attila, Crimilde invita i Burgundi in Ungheria, al che Hagen cerca invano di dissuadere Gunther dall'accettare. Mentre i Burgundi attraversano il Danubio, le ondine parlano ad Hagen, profetizzando che di tutta la compagnia solo un monaco torner\u00e0 vivo a Worms. Per impedire l'avverarsi della profezia, Hagen tenta di uccidere il monaco, che riesce per\u00f2 a scappare e tornare a casa.\nArrivati alla corte di Attila, i Burgundi chiedono di poter tenere le proprie armi: pur mostrandosi offeso, Attila acconsente. A questo punto gli eventi precipitano rapidamente verso la tragedia. Crimilde pretende che le venga reso il tesoro dei Nibelunghi e, nella disputa che segue, Hagen decapita il figlio neonato di Attila e Crimilde. I Burgundi vengono accerchiati in un salone, in cui sono attaccati dagli Unni in diverse ondate.\nNel combattimento che segue numerosi eroi si trovano coinvolti nello scontro senza volerlo. Il poema si sofferma a lungo sul dissidio morale di personaggi come R\u00fcdiger von Bechelaren (Hro\u00f0gar) e Teodorico di Verona, amici dei Burgundi, che a lungo si interrogano se rispettare i loro vincoli di amicizia o i loro vincoli di fedelt\u00e0 ad Attila e a Crimilde: per esempio, R\u00fcdiger affronta i Burgundi, ma acconsente volentieri a donare il suo scudo migliore ad Hagen.\nDopo una serie lunghissima e tragica di duelli e combattimenti, tutti i Burgundi vengono uccisi, eccetto Hagen e Gunther. Crimilde uccide Gunther in prigione e mostra la sua testa a Hagen, intimandogli di rivelare dove ha nascosto il tesoro: Hagen rifiuta e viene decapitato anche lui. Ildebrando, maestro d'armi di Teodorico, impazzisce d'odio per la morte ingloriosa di Hagen e lo vendica uccidendo a sua volta Crimilde. Cos\u00ec muoiono tutti i Burgundi e tutti gli Unni.\nRiferimenti nella cultura di massa.\nFilmografia.\nNell'ultima stagione della serie televisiva \"Xena - Principessa guerriera\" sono stati trasmessi tre episodi in sequenza (\"The Rheingold\", \"The Ring\" e \"The Return of the Valkyrie\"), che narrano una versione riveduta e corretta della storia de \"L'anello del Nibelungo\".\nL\"'anello del Nibelungo\" \u00e9 anche rappresentato nella Harlock Saga - L'anello dei Nibelunghi ' e in Capitan Harlock (film) quale adattamento in chiave fantascientifica dell'opera di Wagner.\nAnche nel film Army of Thieves l\"'anello del Nibelungo\" \u00e9 citato attraverso i nomi delle casseforti inespugnabili che il protagonista del film, calatosi nei panni di un rapinatore, \u00e8 chiamato a scassinare.\nLa principessa Brunilde \u00e9 menzionata anche nel film Django Unchained, il celebre film scritto e diretto da Quentin Tarantino il cui nome corrisponde a quello della moglie dello stesso Django, della quale i due protagonisti sono alla ricerca fin dalle prime scene di questa epopea western. Alla canzone dei nibelunghi vengono fatti dei cenni in una scena del film. "}
{"id": "235035", "revid": "6923", "url": "https://it.wikipedia.org/wiki?curid=235035", "title": "Cristallo fotonico", "text": "In ottica ed in microfotonica per cristallo fotonico si intende una struttura in cui l'indice di rifrazione ha una modulazione periodica su scale comparabili con la lunghezza d'onda della luce o, pi\u00f9 in generale, di una radiazione elettromagnetica. Questa modulazione periodica dell'indice pu\u00f2 essere ottenuta alternando, in una o pi\u00f9 dimensioni, materiali diversi o lo stesso, ma con diversa porosit\u00e0 e quindi diverso indice di rifrazione. Ci\u00f2 d\u00e0 ai cristalli fotonici propriet\u00e0 ottiche analoghe alle propriet\u00e0 di conduzione elettrica dei cristalli. In particolare i cristalli fotonici possono presentare una banda proibita per la luce analoga a quella dei semiconduttori.\nStoria dei cristalli fotonici.\nI cristalli fotonici sono stati studiati in una forma o un'altra dal 1887, ma nessuno ha usato il termine \"cristallo fotonico\" fino a oltre 100 anni dopo - Eli Yablonovitch e Sajeev John hanno pubblicato due documenti cardine su cristalli fotonici nel 1987. La storia antica \u00e8 ben documentata sotto forma di una storia quando \u00e8 stata identificata come uno degli sviluppatori di riferimento ts in fisica dalla American Physical Society.\nPrima del 1987, i cristalli fotonici unidimensionali sotto forma di pile dielettriche multistrato periodiche (come il specchio di Bragg) sono stati studiati estesamente. Lord Rayleigh ha iniziato il suo studio nel 1887, mostrando che tali sistemi hanno un band-gap fotonico unidimensionale, un intervallo spettrale di grande riflettivit\u00e0, noto come\" stop-band \". Oggi tali strutture sono utilizzate in una vasta gamma di applicazioni, dai rivestimenti riflettenti al miglioramento dell'efficienza dei LED agli specchi altamente riflettenti in determinate cavit\u00e0 laser (si veda, ad esempio, VCSEL). Uno studio teorico dettagliato di strutture ottiche unidimensionali \u00e8 stato eseguito da Vladimir P. Bykov, , che fu il primo a studiare l'effetto di un band-gap fotonico sull'emissione spontanea da atomi e molecole incorporate nella struttura fotonica. Bykov ha anche speculato su cosa potrebbe accadere se fossero utilizzate strutture ottiche periodiche bidimensionali o tridimensionali. Il concetto di cristalli fotonici tridimensionali \u00e8 stato poi discusso da Ohtaka nel 1979, che ha anche sviluppato un formalismo per il calcolo della struttura della banda fotonica. Tuttavia, queste idee non sono decollate fino a dopo la pubblicazione di due documenti cardine nel 1987 da parte di Yablonovitch e John. Entrambi questi documenti riguardavano strutture ottiche periodiche ad alta dimensionalit\u00e0, cio\u00e8 cristalli fotonici. L'obiettivo principale di Yablonovitch era di progettare la fotonica densit\u00e0 degli stati per controllare emissione spontanea di materiali incorporati nel cristallo fotonico. L'idea di John era di utilizzare i cristalli fotonici per influenzare la localizzazione e il controllo della luce.\nDopo il 1987, il numero di documenti di ricerca riguardanti i cristalli fotonici inizi\u00f2 a crescere in modo esponenziale. Tuttavia, a causa della difficolt\u00e0 di fabbricare queste strutture su scale ottiche (vedi Fabrication challenge), i primi studi erano teorici o nel regime a microonde, dove i cristalli fotonici possono essere costruiti sul pi\u00f9 accessibile scala del centimetro. (Questo fatto \u00e8 dovuto a una propriet\u00e0 dei campi elettromagnetici nota come invarianza di scala: in sostanza, i campi elettromagnetici, come soluzioni a equazioni di Maxwell, non hanno scala naturale di lunghezza, quindi soluzioni per la struttura in scala centimetrica a microonde le frequenze sono le stesse di quelle su scala nanometrica a frequenze ottiche.)\nNel 1991, Yablonovitch aveva dimostrato il primo band gap fotonico tridimensionale nel regime delle microonde.\nNel 1996 Thomas Krauss dimostr\u00f2 un cristallo fotonico bidimensionale a lunghezze d'onda ottiche. Questo ha aperto la strada alla produzione di cristalli fotonici in materiali semiconduttori prendendo in prestito metodi dall'industria dei semiconduttori.\nOggi tali tecniche usano lastre di cristallo fotonico, che sono cristalli fotonici bidimensionali \"incisi\" in lastre di semiconduttore. Riflessione interna totale limita la luce alla lastra e consente effetti di cristallo fotonico, come la dispersione fotonica di ingegneria nella lastra.\nCalcolo strutturale del cristallo fotonico.\nIl gap di banda fotonica (PBG) \u00e8 essenzialmente lo spazio tra la linea aerea e la linea dielettrica nella relazione di dispersione del sistema PBG. Per progettare sistemi a cristallo fotonico, \u00e8 essenziale progettare la posizione e la dimensione del bandgap mediante modellazione computazionale usando uno dei seguenti metodi:\nEssenzialmente, questi metodi risolvono le frequenze (modalit\u00e0 normali) del cristallo fotonico per ciascun valore della direzione di propagazione dato dal vettore d'onda, o viceversa. Le varie linee nella struttura della banda corrispondono ai diversi casi di\" n \", l'indice della banda.\nIl metodo\" 'espansione dell'onda piana\"' pu\u00f2 essere usato per calcolare la struttura della banda usando una formulazione eigen delle equazioni di Maxwell, e quindi risolvendo le frequenze autogeniche per ciascuna delle direzioni di propagazione, dei vettori dell'onda. Risolve direttamente per il diagramma di dispersione. I valori di intensit\u00e0 del campo elettrico possono anche essere calcolati sul dominio spaziale del problema usando i vettori eigen dello stesso problema. Per l'immagine mostrata a destra, corrisponde alla struttura a banda di un riflettore Bragg 1D distribuito (DBR) con nucleo d'aria interlacciato con un materiale dielettrico di relativa permittivit\u00e0 12.25, e un periodo reticolare a rapporto di spessore del nucleo d'aria (d / a) di 0,8, \u00e8 risolto usando 101 piani di piano sul primo irriducibile zona di Brillouin.\nPer velocizzare il calcolo della struttura della banda di frequenza, \u00e8 possibile utilizzare il metodo Bloch Mode Expansion (RBME) ridotto. Il metodo RBME si applica \"in cima\" a uno dei metodi di espansione primari menzionati sopra. Per i modelli di celle di grandi dimensioni, il metodo RBME pu\u00f2 ridurre il tempo di calcolo della struttura della banda fino a due ordini di grandezza.\nI cristalli fotonici in natura.\nDopo l'invenzione dei cristalli fotonici sono stati scoperti vari sistemi naturali che devono le proprie propriet\u00e0 ottiche ad una variazione periodica del proprio indice di rifrazione, e che possono quindi essere definiti come \"cristalli fotonici naturali\". L'esempio pi\u00f9 diffuso \u00e8 l'opale, una pietra sedimentaria composta da microsfere di silice e acqua nella quale, durante la sedimentazione, la silice si impacchetta in una struttura periodica (cubica a facce centrate). La caratteristica opalescenza dei colori \u00e8 dovuta alla rifrazione della luce nella struttura periodica.\nAltri esempi sono stati scoperti nel mondo animale e vegetale: la pollia condensata o marble berry deve il suo nome ai caratteristici frutti dalla colorazione blu metallizzata, ottimi esempi di specchi di Bragg; allo stesso modo anche i Chamaeleonidae, il Polychaeta Aphroditidae (comunemente noto come \"topo di mare\") e le farfalle del genere \"Morpho\" devono i loro colori a strutture organiche analoghe ai cristalli fotonici.\nCaratteristiche e applicazioni.\nCristalli fotonici 1D.\nGli specchi di Bragg erano noti fin dal XIX secolo come cristalli fotonici a una dimensione, ma solo recentemente hanno trovato ampia applicazione sia nella fabbricazione di rivestimento anti riflesso (comuni sia nelle lenti degli occhiali che negli obiettivi fotografici) che nella realizzazione dei cosiddetti \"specchi dielettrici\" - noti anche come DBR (Distributed Bragg Reflectors). Infatti, scegliendo con cura la periodicit\u00e0 e l'indice di rifrazione della struttura, \u00e8 possibile realizzare specchi che hanno un coefficiente di riflessione molto alto in un certo intervallo di lunghezze d'onda.\nLe principali applicazioni degli specchi dielettrici sono: i filtri dicroici (che riflettono solo una certa frequenza ma sono trasparenti a tutto il resto dello spettro elettromagnetico), i diodi laser e, pi\u00f9 in generale, sono utilizzati come specchi di alta qualit\u00e0 nelle cavit\u00e0 risonanti dei laser. Recentemente, cristalli fotonici drogati con metalli batterio-sensibili sono stati proposti come sensori di contaminanti batterici.\nCristalli fotonici 2D.\nIn due dimensioni, i fori possono perforare un substrato trasparente alla lunghezza d'onda della radiazione che il bandgap \u00e8 progettato per bloccare.\nLa fibra di Holey o la fibra di cristallo fotonica possono essere prodotte prendendo barre cilindriche di vetro in reticolo esagonale, e quindi riscaldandole e stirandole, gli airgap triangolari tra le bacchette di vetro diventano i fori che confinano i modi.\nCristalli fotonici 3D.\nSono stati costruiti diversi tipi di strutture:\nFabbricazione.\nLe tecniche di fabbricazione dei cristalli fotonici monodimensionali sono molte, dipendono dalla qualit\u00e0 e dal grado di perfezione necessario, ma possono essere raggruppate in due macro-categorie: quelle che seguono un approccio top-down il quale consiste nella rimozione di materiale dal bulk fino a formare film nanometrici (tecniche litografiche) e quelle che seguono un approccio bottom-up partendo invece da \"atomi sparsi\" per formare un film attraverso tecniche di deposizione superficiale e crescita in template.\nTra la principali tecniche ricordiamo:\nLa fabbricazione di cristalli fotonici a pi\u00f9 dimensioni deve avere due requisiti principale:\nRenderli sufficientemente precisi per evitare dispersioni che offuscano le propriet\u00e0 dei cristalli\nutilizzando processi che possono produrre in modo massiccio i cristalli\nUn metodo di fabbricazione promettente per i cristalli fotonici bidimensionali periodici \u00e8 la produzione di una fibra. Utilizzando le tecniche di disegno della fibra sviluppate per la fibra ottica soddisfa questi due requisiti e sono disponibili in commercio fibre di cristallo fotonico. Un altro metodo promettente per lo sviluppo di cristalli fotonici bidimensionali \u00e8 la cosiddetta lastra di cristallo fotonico. Queste strutture consistono in una lastra di materiale, ad esempio silicio, che pu\u00f2 essere modellata utilizzando tecniche dell'industria dei semiconduttori. Tali chip offrono il potenziale per combinare l'elaborazione fotonica con l'elaborazione elettronica su un singolo chip.\nPer i cristalli fotonici tridimensionali, sono state utilizzate varie tecniche - incluse fotolitografia e tecniche di incisione simili a quelle usate per circuiti integrati. Alcune di queste tecniche sono gi\u00e0 disponibili in commercio. Per evitare il complesso meccanismo di metodi nanotecnologici, alcuni approcci alternativi implicano la crescita di cristalli fotonici da cristallo colloidale come strutture autoassemblate.\nLe pellicole e le fibre di cristallo fotonico 3D su scala di massa possono ora essere prodotte utilizzando una tecnica di assemblaggio a taglio che impila 200-300 nm di sfere di polimero colloidale in perfette pellicole di reticolo a facce cubiche centrate (fcc). Poich\u00e9 le particelle hanno un rivestimento in gomma trasparente pi\u00f9 morbido, le pellicole possono essere allungate e modellate, accordando i bandgap fotonici e producendo effetti strutturali colori sorprendenti."}
{"id": "235036", "revid": "1534511", "url": "https://it.wikipedia.org/wiki?curid=235036", "title": "Modello a quark costituenti", "text": "Il modello a quark costituenti (CQM) \u00e8 il modello maggiormente utilizzato fra quelli efficaci nel riprodurre le propriet\u00e0 degli adroni.\nLo stimolo allo sviluppo di numerosi modelli efficaci per la descrizione degli adroni in termini di quark \u00e8 derivato dall'impossibilit\u00e0 di risolvere le equazioni della cromodinamica quantistica in regime non perturbativo (basse energie).\nIl modello a quark di Gell-Mann e Zweig.\nLe motivazioni fenomenologiche che hanno portato alla nascita del modello a quark vanno ricercate nell'osservazione di famiglie adroniche di uguale spin e parit\u00e0, con masse uguali, entro un errore dell'ordine di qualche percento, ma differenti tra loro per carica elettrica. La famiglia composta da protone (938,3 MeV ) e neutrone (939,5 MeV ) ne \u00e8 un esempio, al pari della famiglia dei pioni (con masse che variano tra i 135 e i 140 MeV). \nImmaginando di \"spegnere\" l'interazione elettromagnetica, si pu\u00f2 pensare che i componenti di queste famiglie in realt\u00e0 degenerino in una sola entit\u00e0 fisica. La motivazione teorica di questa degenerazione degli autostati dell'interazione forte sta in una simmetria dell'hamiltoniano; esiste cio\u00e8 un gruppo di trasformazioni sugli stati che lascia invariato l'hamiltoniano responsabile della dinamica delle particelle adroniche. Questa simmetria viene chiamata SU(2) di isospin e viene appunto rotta dall'interazione elettromagnetica.\nLe famiglie di particelle sono quindi rappresentazioni irriducibili di questo gruppo: il nucleone \u00e8 una rappresentazione di dimensione due, il pione di dimensione tre, la formula_1 \u00e8, invece, la rappresentazione di dimensione quattro. \u00c8 da sottolineare che sono permesse matematicamente anche altre rappresentazioni, delle quali per\u00f2 non vi \u00e8 un'evidenza sperimentale che ne attesti l'esistenza in natura.\nQuando si scoprirono le prime particelle strane si not\u00f2 che, insieme alle altre gi\u00e0 note, potevano essere raggruppate in multipletti, di diverse dimensioni, caratterizzati da isospin e stranezza (vedi Figura 1).\nSe si considera la stranezza, il gruppo SU(2) di isospin va allargato a SU(3). Ci\u00f2 sta a significare che, adesso, l'hamiltoniano dell'interazione forte \u00e8 invariante per trasformazioni di SU(3). Questo gruppo viene chiamato SU(3) di flavour (o sapore). A differenza della simmetria di isospin, quella di sapore viene rotta per circa il 20%; infatti al variare della stranezza le masse delle particelle differiscono di circa 150 MeV (caratteristica che ha contribuito alla scoperta della particella formula_2). Il modello a quark per gli adroni, proposto indipendentemente da Gell-Mann e Zweig, nel 1964 spiega questa simmetria rispetto al gruppo SU(3). Il modello chiama in causa l'esistenza di un tripletto di particelle costituenti, i quark, indicati come la realizzazione della rappresentazione fondamentale del gruppo di invarianza. I barioni vengono pensati costituiti da tre quark (formula_3) mentre i mesoni da una coppia quark-antiquark (formula_4). Sorge, quindi, in maniera naturale la struttura a multipletti osservata:\nformula_5 (1)\nformula_6 (2)\nIl modello a quark non relativistico.\nNel 1965 Morpurgo dimostr\u00f2 la possibilit\u00e0 di una trattazione non relativistica della dinamica dei quark all'interno degli adroni: questo permise lo sviluppo dei modelli a quark costituenti. In questi modelli i barioni sono considerati stati legati di tre quark. Tenendo conto di tutti i gradi di libert\u00e0 dei quark, la funzione d'onda pu\u00f2 essere scritta:\nformula_7 (3)\nPer fare in modo che i barioni rispettino il principio di esclusione di Pauli, \u00e8 necessario combinare le varie funzioni d'onda facendo in modo che il risultato sia completamente antisimmetrico per lo scambio di due quark qualsiasi, vista la natura fermionica di questo tipo di particelle. Ben presto si cap\u00ec che qualcosa non funzionava. Consideriamo a proposito la particella formula_8 nel suo stato ad energia minima (corrispondente a L = 0). Per consentire allo spin totale J di assumere il valore 3/2 proprio della particella, dobbiamo necessariamente imporre uno spin S=3/2 e quindi la formula_9 risulta completamente simmetrica (formula_10 per esempio).\nPer quanto riguarda formula_11, la composizione in quark di formula_8 \u00e8 uuu, evidentemente simmetrica. Si richiede quindi che la funzione d'onda spaziale sia antisimmetrica. Questa richiesta non pu\u00f2 essere soddisfatta unitamente alla condizione L = 0, se non a costo di una funzione d'onda spaziale con molti nodi e quindi con un'energia piuttosto alta. In un primo momento si \"aggir\u00f2\" il problema postulando che la teoria corretta fosse quella del cosiddetto \"Modello a Quark Simmetrico\", in cui si suppone che la funzione d'onda totale debba essere simmetrica. Il modello diede subito buoni risultati, ma fu chiaro fin dall'inizio che il problema andava risolto in maniera diversa.\nL'introduzione del colore.\nLa soluzione del problema della simmetria della funzione d'onda che oggi viene considerata valida invoca l'esistenza di un grado di libert\u00e0 non osservato detto colore. Questo comporta una riscrittura della (3) nella forma:\nformula_13 (4)\nA questo punto la parte flavour-spin-spazio pu\u00f2 essere simmetrica, purch\u00e9 formula_14 sia completamente antisimmetrica. Per formalizzare la teoria supponiamo che ciascun quark possieda un ulteriore grado di libert\u00e0 interno (il colore) conservato nelle interazioni forti. Esiste quindi un nuovo gruppo di invarianza nella teoria, formula_15, in cui n indica la dimensione del gruppo e quindi il numero di valori che pu\u00f2 assumere il nuovo grado di libert\u00e0. Per determinare il valore di n si richiede solamente che formula_14 possa essere completamente antisimmetrica e che giustifichi la non osservabilit\u00e0 diretta del colore. Le due richieste sono soddisfatte se la decomposizione in rappresentazioni irriducibili del prodotto diretto di tre rappresentazioni fondamentali di formula_15 contiene una rappresentazione antisimmetrica di dimensione uno (singoletto di colore).\nLa teoria dei gruppi ci dice che la dimensione della rappresentazione irriducibile completamente antisimmetrica \u00e8:\nformula_18 (5)\ne imponendo d=1, si ottiene n=3. Questo vuol dire che i quark esistono in tre stati di colore. Siccome non vi \u00e8 evidenza sperimentale dell'esistenza di particelle colorate, si suppone che tutte le particelle siano singoletti di colore. L'introduzione del gruppo di invarianza formula_19 permette, quindi, di \"scaricare\" l'antisimmetria della funzione d'onda su formula_14, questo spiega perci\u00f2 il perch\u00e9 dei buoni risultati del Modello a Quark Simmetrico.\nL'introduzione di un nuovo numero quantico sembra, fino a questo punto, una soluzione ad hoc del problema delle statistiche. In realt\u00e0 vi sono alcune evidenze sperimentali, se pur indirette, dell'esistenza del colore. Un esempio \u00e8 dato dall'andamento della sezione d'urto totale per la produzione di adroni in esperimenti di annichilazione di coppie elettrone-positrone (adronizzazione). Si esamina il risultato in termini del rapporto:\nformula_21 (6)\nIl valore di R dipende solamente dalla carica elettrica dei prodotti delle reazioni e dal numero degli stati finali possibili secondo la relazione:\nformula_22 (7)\nNel caso dei tre quark u, d e s la (7) fornisce come risultato:\nformula_23 (8)\nQuesto risultato \u00e8 in contrasto col valore sperimentale formula_24. Se, per\u00f2, si tiene conto dei tre possibili stati di colore gli stati finali della reazione saranno nove invece che tre e quindi la predizione teorica va a coincidere con quella sperimentale.\nSi noti che il valore sperimentale formula_24 si ottiene facendo collidere elettrone e positrone con un'energia, nel sistema di riferimento del centro di massa, inferiore a 3,5 GeV , soglia di produzione del quark charm. All'aumentare dell'energia entrano in gioco anche gli altri sapori dei quark aumentando, quindi, il numero di stati finali possibili.\nHamiltoniano nei modelli a quark costituenti.\nNei CQM si considera un hamiltoniano della forma H=T+V, dove T rappresenta l'energia cinetica mentre V \u00e8 il potenziale che deve tenere conto, tra le altre cose, del confinamento dei quark. Indicazioni della LQCD suggeriscono che il potenziale confinante debba essere formula_26 invariante. Per riprodurre in maniera adeguata lo spettro \u00e8, quindi, necessario aggiungere nell'hamiltoniano anche un termine in grado di rompere la simmetria formula_26. Si utilizza l'energia cinetica nello sviluppo non relativistico dell'energia relativistica, cio\u00e8:\nformula_28 (9)\nSe consideriamo, in prima approssimazione, tre quark aventi masse uguali, una trattazione pi\u00f9 agevole ci viene fornita dall'introduzione delle coordinate di Jacobi:\nformula_29 (10a) \nformula_30 (10b)\nformula_31 (10c)\nla coordinata formula_32 rappresenta il centro di massa del sistema a tre corpi, formula_33 la coordinata relativa dei primi due quark, mentre formula_34 la coordinata relativa del terzo quark rispetto al centro di massa delle prime due particelle. Il tutto viene visualizzato pi\u00f9 chiaramente se si fa riferimento alla figura 2.\nCon questa definizione l'equazione (9) diventa:\nformula_35 (11)\nda cui si pu\u00f2 separare il termine che concerne il centro di massa, in quanto non \u00e8 interessante nello studio delle risonanze barioniche.\n\u00c8 in questo ambiente che si sviluppano i vari potenziali confinanti. Uno dei pi\u00f9 importanti, soprattutto perch\u00e9 ha ispirato la quasi totalit\u00e0 dei modelli sviluppati successivamente, \u00e8 il modello di Isgur e Karl. In questo modello i barioni (mesoni) vengono schematizzati come un sistema di tre quark (una coppia quark-antiquark) interagenti tramite forze di tipo elastico tra due corpi a cui viene aggiunta un'interazione del tipo iperfine. Lo spettro ottenuto con questo modello \u00e8 molto simile a quello effettivamente osservato in natura anche se presenta un certo numero di problemi. \nIl modello di Isgur e Karl.\nNel modello di Isgur e Karl il potenziale confinante \u00e8 del tipo oscillatore armonico: si ipotizza che i quark interagiscano a coppie mediante forze di tipo oscillatore armonico con la medesima costante elastica. \nformula_36 (12)\nIl termine responsabile della rottura della simmetria SU(6) spin-flavour, chiamato \"di interazione iperfine\", viene ricavato dalla formulazione non relativistica del diagramma di Feynman per l'interazione tra due quark mediata dallo scambio di un gluone (si veda a proposito la figura 3).\nL'operatore iperfine ha la forma:\nformula_37 (13)\nSi tiene conto dell'azione di questo operatore in maniera perturbativa, ci\u00f2 consente di eliminare la degenerazione degli autostati dell'hamiltoniano di oscillatore armonico (che sono rappresentazioni irriducibili del gruppo formula_26).\nL'hamiltoniano completo, nel caso di Isgur e Karl assume quindi la forma:\nformula_39 (14)\nConclusioni.\nIn generale tutti i modelli a quark costituenti si fondano sulla costruzione di un hamiltoniano invariante rispetto alle trasformazioni del gruppo SU(6) di spin-flavour al quale viene aggiunto successivamente un termine, trattato solitamente in maniera perturbativa, che rompe la simmetria dell'hamiltoniano imperturbato.\nPer migliorare ulteriormente i risultati si possono introdurre correzioni che tengano conto degli effetti relativistici. Ottenuti i nuovi risultati, per\u00f2, si noter\u00e0 che le migliorie apportate non saranno di portata rilevante (perlomeno confrontate con lo sforzo che queste correzioni comportano) confermando la bont\u00e0 della dimostrazione [3] gi\u00e0 citata"}
{"id": "235043", "revid": "1534511", "url": "https://it.wikipedia.org/wiki?curid=235043", "title": "Modelli efficaci", "text": "La teoria fondamentale in grado di descrivere l'interazione forte \u00e8 la cromodinamica quantistica (QCD): una teoria di gauge non abeliana costruita sul modello della elettrodinamica quantistica (la teoria dell'interazione elettromagnetica).\nQuesta teoria ha un difetto: se si vogliono studiare processi a basso formula_1 (momento trasferito nel processo) si ha a che fare con una grande costante di accoppiamento e quindi non si possono usare le tecniche della teoria delle perturbazioni (diagrammi di Feynman). Siccome non si sanno fare i calcoli (si dice che si \u00e8 in regime non perturbativo), \u00e8 necessario utilizzare dei modelli efficaci in grado di tenere conto di alcuni aspetti della QCD (in alternativa si possono fare calcoli di QCD su reticolo). \nEsistono molti tipi di modelli in grado di riprodurre i dati sperimentali in maniera abbastanza soddisfacente, i pi\u00f9 usati sono:"}
{"id": "235046", "revid": "228587", "url": "https://it.wikipedia.org/wiki?curid=235046", "title": "Barefoot movement", "text": "Barefoot movement e Barefoot horse movement sono termini che si stanno affermando per indicare informalmente un recente fenomeno, nato negli Stati Uniti e attualmente in via di rapida diffusione nel mondo occidentale, basato su un nuovo (o \"molto vecchio\") punto di vista sulla cura e sulla gestione del cavallo domestico. In italiano si traduce Movimento del cavallo scalzo.\nOrigine del movimento.\nIl Barefoot movement nasce a seguito della diffusione delle idee di Jaime Jackson, maniscalco statunitense, elaborate dopo alcuni anni di osservazione dell'ecologia ed etologia del cavallo Mustang in libert\u00e0, nel suo ambiente naturale, e della conformazione degli zoccoli di numerosi Mustang catturati nel corso del programma per il controllo della loro popolazione, a cura del BLM, durante gli anni ottanta.\nSulla base di quelle osservazioni, Jackson cominci\u00f2 a sperimentare un nuovo stile di gestione del cavallo domestico, basato sulla naturalizzazione delle condizioni di vita e della dieta e su un pareggio \"wild-horse\", che prendeva a modello l'inusuale, e fino allora poco nota, conformazione dello zoccolo del Mustang in libert\u00e0.\nI ferri di cavallo, infatti, sono stati inventati durante il Medio Evo in Europa, per proteggere e rendere utilizzabili i cavalli, i cui zoccoli erano stati indeboliti dall'impossibilit\u00e0 di muoversi liberamente a causa della stabulazione. Prima di allora, non sembra che i cavalli domestici, compresi quelli usati dalle cavallerie greche, babilonesi, egiziane ecc., fossero ferrati. Il manuale di Senofonte sulla cura e sull'addestramento del cavallo da guerra greco raccomanda che gli zoccoli fossero mantenuti forti inserendo un'area di acciottolato nel loro paddock. I cavalli attualmente utilizzati in Mongolia e in zone del Sud America sono tuttora sferrati.\nDopo alcuni anni di esperimenti, Jackson, incoraggiato dai risultati ottenuti, abbandon\u00f2 definitivamente la pratica della ferratura e quindi la propria qualifica professionale di maniscalco. Per la nuova attivit\u00e0 professionale che praticava, cre\u00f2 il termine di \"Natural hoof care practitioner\", per il quale non esiste ancora in italiano una traduzione consolidata.\nIl Barefoot movement ha iniziato a diffondersi rapidamente, mediante la comunicazione web e il passaparola fra proprietari di cavalli, dalla fine degli anni novanta, trovando seguito in Europa, Australia, Sudafrica.\nDiffusione.\nA causa della natura informale del movimento, non vi sono dati esatti sulla sua diffusione nelle comunit\u00e0 equestri dei vari paesi. Il numero di proprietari di cavalli, che aderiscono al movimento applicando personalmente quanto appreso sui manuali e sui numerosi siti web dedicati al \"Natural hoof care\", \u00e8 infatti sconosciuto.\nIl Barefoot movement \u00e8 dotato di varie strutture di riferimento (la AANHCP, American Association of Natural Hoof Care Practitioners, la AHA, American Hoof Association, il IAEP, Institute of Applied Equine Podiatry ecc.) attive nel campo dell'addestramento e certificazione della nuova figura professionale del \"trimmer\", nella ricerca, nelle collaborazioni internazionali con altre organizzazioni del movimento Barefoot e nella collaborazione con la comunit\u00e0 accademica veterinaria. In vari paesi stanno nascendo associazioni aderenti al movimento; in Italia tale ruolo \u00e8 svolto dalla BHI (Barefoot Horse Italia) che fa riferimento alle linee guida della AANHCP e da \"Bitless &amp; Barefoot-studio\" che fa riferimento alle linee guida della AHA.\nUna delle pi\u00f9 importanti scuole di riferimento per il pareggio \u00e8 quella di Pete Ramey. Coordinatore di intelligenze e fondatore della AHA, American Hoof Association, Pete Ramey ha saputo mettere insieme molti dei professionisti maggiori e attivi in Nord America. Agronomi, veterinari, fisioterapisti, con i quali ha pubblicato nel 2011 \"Care and Rehabilitation of the Equine Foot\" edito da Hoofrehab. La sua opera audiovisiva \"Under the Horse\", una serie della durata di 16 ore, \u00e8 stata approvata dalla organizzazione dei veterinari americani per l'attribuzione di crediti formativi.\nCollabora con due delle maggiori universit\u00e0 americane nella ricerca. Il dr. Bowker (Un. statale del Michigan) \u00e8 uno dei componenti dell'Advisory Panel della AHA (American Hoof Association) cos\u00ec come il dr. Teskey, le dottoresse Taylor, Kellon e Watt (Safergrass)\nLa AHA diffonde le idee ed i comportamenti propri della gestione naturale del cavallo, alimentazione semplice, spazio, branco. Si differenzia nella interpretazione della meccanica dello zoccolo. Interpretazione del naturale che comporta un diverso lavoro di pareggio a seconda delle circostanze e del terreno di lavoro.\nLa AHA, come altre associazioni, valuta e certifica pareggiatori a diversi livelli.\nPrincipi del Barefoot movement.\nGli obiettivi.\nGli aderenti al Barefoot movement si propongono:\nPunti a sostegno.\nI pi\u00f9 importanti citati dal Barefoot movement a sostegno della loro teoria sono:\nIl metodo.\nSulla base di queste osservazioni il Barefoot movement adotta:\nI risultati dichiarati.\nAttraverso le pubblicazioni e i propri siti Web il Barefoot movement afferma che:\nPunti di forza e punti di debolezza del movimento Barefoot.\nPunti di forza.\nQuesta l'opinione di Marjorie Smith nel suo sito Barefoot for Soundness:\n\"Secondo me, il movimento per il cavallo sferrato ha questi punti di forza: \" \nLegami con altri movimenti e teorie.\nL'affermazione dell'ecologia e dell'etologia come scienze autonome, l'aumento della sensibilit\u00e0 ambientale, la percezione che gli animali sono \"depositari di diritti\" sono fenomeni relativamente recenti, con un impatto notevole anche sui rapporti fra uomo e cavallo domestico. \nIl movimento Barefoot origina da questo contesto, e ha relazioni, per questo motivo, con i Movimenti per i diritti animali, con la doma gentile seguita all'attivit\u00e0 pionieristica di Monty Roberts e Pat Parelli (amore, linguaggio, leadership), con il Bitless riding, con il Clicker training, con il Balanced riding e l'uso delle selle Treeless, con l'applicazione di principi di Medicina alternativa al cavallo. \nPoich\u00e9 queste teorie provengono da atteggiamenti culturali analoghi, molti aderenti al movimento Barefoot applicano pi\u00f9 di una di queste nuove tendenze."}
{"id": "235050", "revid": "767487", "url": "https://it.wikipedia.org/wiki?curid=235050", "title": "Logoteta", "text": "Il logoteta (medio latino \"logotheta\", che in greco significa \"colui che conta, calcola o razionalizza\") era un dignitario bizantino che in linea di massima attendeva ai conti e ai bilanci statali, basandosi sull'apparato giuridico vigente, equivalente quindi in qualche modo al cancelliere delle monarchie occidentali.\nIl logoteta del \"dromos\" (\"\u03bb\u03bf\u03b3\u03bf\u03b8\u03ad\u03c4\u03b7\u03c2 \u03c4\u03bf\u1fe6 \u03b4\u03c1\u03cc\u03bc\u03bf\u03c5\") aveva per\u00f2 pi\u00f9 prestigiosi incarichi, come quello di mantenere per conto del \"basileus\" le relazioni con gli ambasciatori accreditati presso la corte bizantina, come pure quello del controllo della circolazione e della sorveglianza dei cittadini stranieri ospitati sul territorio dell'Impero e quello del buon funzionamento delle comunicazioni e della posta imperiale (\"veredus\").\nEt\u00e0 normanno-sveva.\nIl titolo di logoteta fu usato anche in contesti non bizantini, venendo ereditato specialmente nella Sicilia normanno-sveva. Il titolo presso il Regno di Sicilia equivaleva al \"Magnus Cancellarius\". Il logoteta era il superiore di tutti i notai e il custode dei sigilli dell'Impero. Aveva il compito anche di annunciare ai sudditi i proclami dell'imperatore. Tale incarico fu ricoperto da Pier della Vigna, il potente ministro, poi caduto in disgrazia (e forse, secondo Dante, suicida), dell'Imperatore svevo Federico II, re di Sicilia."}
{"id": "235052", "revid": "599013", "url": "https://it.wikipedia.org/wiki?curid=235052", "title": "Jaime Jackson", "text": "Biografia.\nJackson ha cominciato la sua carriera come maniscalco.\nDal 1982 al 1986, ha studiato i cavalli selvaggi nel loro ambiente naturale, il West americano. Durante gli anni ottanta, ha cominciato a sperimentare la sferratura e il pareggio \"wild-horse\" sui cavalli domestici. Nel 1990 ha smesso di praticare la ferratura e ha praticato esclusivamente il pareggio \"wild-horse\" ai cavalli dei suoi clienti, previa sferratura, accompagnandolo con la naturalizzazione dello stile di gestione complessivo. \nNel 1992 ha pubblicato il suo primo libro (\"The Natural Horse\"). Tuttavia, i risultati furono apprezzati soprattutto dai proprietari di cavalli, molto pi\u00f9 che dai maniscalchi e dai veterinari. Nel 1999 ha scritto il suo libro pi\u00f9 famoso, noto con nomignolo di HOG all'interno della comunit\u00e0 \"barefoot\", \"Horse Owners Guide to Natural Hoof Care\". \nNegli anni 2000, ha fondato l'American Association of Natural Hoof Care Practitioners (AANHCP), di cui \u00e8 presidente."}
{"id": "235053", "revid": "110157", "url": "https://it.wikipedia.org/wiki?curid=235053", "title": "Tetraidrocannabivarina", "text": "La tetraidrocannabivarina (Delta(9)-tetraidrocannabivarina, THCV) \u00e8 uno dei numerosi princip\u00ee attivi contenuti nella \"Cannabis sativa\". Al pari di quanto avviene per altri fitocannabinoidi, si sa ancora molto poco sulle sue propriet\u00e0 farmacologiche, nonostante sia stato isolato per la prima volta nel 1971.\nRecenti studi hanno dimostrato che la THCV \u00e8 un potente antagonista dell'anandamide, il pi\u00f9 noto cannabinoide endogeno. Sembra che tale antagonismo si eserciti tanto sui recettori CB1 che sui CB2.\nTali dati suggeriscono che \"in vivo\" la THCV possa esercitare un ruolo di modulazione dei cannabinoidi psicotropi come il tetraidrocannabinolo."}
{"id": "235057", "revid": "1815089", "url": "https://it.wikipedia.org/wiki?curid=235057", "title": "Georges de La Tour", "text": "Biografia.\nGeorges de La Tour era figlio di fornai, attivit\u00e0 svolta anche da altri parenti. Acquis\u00ec il titolo nobiliare sposando Diana le Nerf. Nello stesso anno del matrimonio, a Lun\u00e9ville, dopo l'esenzione dal pagamento delle tasse municipali concessa da Enrico I \"il Buono\", Duca di Lorena, La Tour apr\u00ec bottega attiva fino al 1651 vedendosi alternare al suo servizio ben cinque apprendisti.\nNon vi sono testimonianze che La Tour abbia visitato Roma e l'Italia, quindi la palese impronta del Caravaggio sembra essergli stata fornita dalla conoscenza del lavoro dell'olandese Hendrick Terbrugghen, assiduo frequentatore degli ambienti artistici romani di inizio secolo XVII, nei quali brillava la stella di Caravaggio.\nLa vita del pittore fu molto agitata. Numerosi furono gli atti giudiziari a suo carico, tanto da dare di lui l'immagine di uomo violento e avido, sempre pronto a difendere i privilegi nobiliari. Inoltre, a causa dell'incendio che nel 1638 distrusse Lun\u00e9ville, La Tour si trasfer\u00ec con i dieci figli a Parigi, nelle gallerie del Louvre e per quell'anno di soggiorno fu \"Pittore ordinario del Re\".\nNell'inverno del 1652 un'epidemia di pleurite uccise Georges de La Tour, la moglie e il loro giovane servitore. L'attivit\u00e0 di bottega fu proseguita dal figlio \u00c9tienne, anch'egli \"Pittore ordinario del Re\".\nL'opera.\nVisse e oper\u00f2 in Lorena, una regione al confine tra le culture francesi e germaniche, contemporaneo di Jacques Callot e dei fratelli Le Nain. La Tour era un finissimo osservatore della realt\u00e0 quotidiana. Con il suo gusto per il naturalismo, e un occhio attento ai giochi di luce e ombre, fu in Francia uno dei pi\u00f9 originali continuatori della scuola del Caravaggio. Rispetto a quest'ultimo per\u00f2, osservava Andr\u00e9 Malraux, \"interpretava la parte serena delle tenebre\". E ancora: \"Ci voleva il suo genio per concepire un Caravaggio trasparente\".\nLe sue opere si caratterizzano per la grande maestria nel controllo delle fonti di luce, una delle sue caratteristiche salienti. Spesso ambientava le opere in interni illuminati da una semplice candela, modo assai praticato nei primi decenni del XVII secolo in Italia, diffusosi poi in Europa.\nLe sue opere pi\u00f9 conosciute sono la \"Nativit\u00e0\" del museo di Rennes, il \"San Sebastiano\" di Berlino e il \"San Giuseppe e l'Angelo\" di Nantes. Molte altre opere a lui attribuite si trovano presso il museo di Lorena e presso il museo dipartimentale della Mosella, a Vic-sur-Seille."}
{"id": "235058", "revid": "809415", "url": "https://it.wikipedia.org/wiki?curid=235058", "title": "Christina Ricci", "text": "Biografia.\nUltima dei quattro figli di Sarah Murdoch, ex modella ora agente immobiliare statunitense di origini scozzesi, e Ralph Ricci, un avvocato per met\u00e0 di origine italiana e per met\u00e0 irlandese, che un tempo esercitava la professione di terapista di gruppo, specializzato nella terapia dell'urlo.\nI suoi due fratelli, Rafael (1971) e Dante (1974), sono anch'essi nel mondo dello spettacolo: in particolare il secondo \u00e8 un musicista, cos\u00ec come la sorella Pia (1976). A sette anni, la piccola Christina si trasferisce con la famiglia a Montclair, nel New Jersey, dove frequenta la Edgemont Elementary e la Glenfield Middle School. A Natale, nel corso della rappresentazione scolastica \"The Twelve Days of Christmas\", viene notata da un critico cinematografico che, esaltato dalle sue precoci attitudini interpretative, persuade i genitori ad affidarla a un talent scout.\nI suoi genitori divorziarono quando aveva 13 anni e da quel momento Christina ha perso i rapporti con il padre.\nDebutta nel cinema giovanissima nel film \"Sirene\" (1990) e in seguito interpreta Mercoled\u00ec ne \"La famiglia Addams\" (1991) e ne \"La famiglia Addams 2\" (1993).\nDopo \"Casper\", interpreta pellicole pi\u00f9 mature come \"Tempesta di ghiaccio\" di Ang Lee e \"Buffalo '66\" di Vincent Gallo. Gira film con Johnny Depp, come \"Paura e delirio a Las Vegas\" (1998), \"Il mistero di Sleepy Hollow\" (1999) e \"The Man Who Cried - L'uomo che pianse\" (2000).\nRecita per Woody Allen in \"Anything Else\" e in \"Monster\" recita al fianco del premio Oscar Charlize Theron.\nNel 1999 prende parte al videoclip della canzone \"Natural Blues\" di Moby.\nNel 2005 partecipa casualmente all'album \"Guero\" di Beck, prestando la voce al brano \"Hell Yes\" nella parte di una cameriera giapponese e venendo accreditata con il nome di Kurisuti-na. Beck voleva aggiungere una voce femminile dall'accento giapponese che ricordasse la voce delle hostess che sentiva sulle linee aeree nipponiche, la produzione inizi\u00f2 cos\u00ec a far provini a varie cameriere di ristoranti di sushi, ma senza riuscire a trovare quella che cercavano. Un giorno per caso Christina Ricci si trovava nello studio di registrazione e cos\u00ec Beck le fece provare la parte, registrandola e accreditandola nell'album con il nome giapponesizzato in Kurisuti-na.\nInoltre ha partecipato a serie tv come \"Ally McBeal\", \"Grey's Anatomy\", \"The Good Wife\" e \"Pan Am\", \"The Lizzie Borden's Chronicles\".\nHa doppiato la voce di Cynder (Cinerea nella versione italiana del gioco) in ', ' e \"\" (nei giochi originali).\nLa Ricci \u00e8 stata anche ritratta in alcune tele del pittore popsurrealista Mark Ryden.\nNel 2021 interpreta Gwyn de Vere nel quarto capitolo di Matrix, \"Matrix Resurrections\".\nVita privata.\nNel 2008 inizia una relazione con l'attore Owen Benjamin. La coppia si fidanza nel marzo 2009, ma conclude la relazione a giugno dello stesso anno.\nNel febbraio 2013 conferma il fidanzamento con il carrellista James Heerdegen, conosciuto nel 2011 sul set della serie televisiva \"Pan Am\". La coppia si \u00e8 sposata il 26 ottobre 2013 a Manhattan. Nell'agosto 2014 l'attrice ha dato alla luce un bambino. \nNel 2020 la coppia si separa. Christina inoltre denuncia il compagno per maltrattamenti che afferma di aver ricevuto durante il lockdown a seguito della pandemia di COVID-19 e nel gennaio 2021 riesce a procurarsi un ordine restrittivo verso di lui.\nAd agosto 2021 annuncia di aspettare il secondo figlio con il compagno Mark Hampton e il 10 ottobre 2021 la coppia annuncia su Instagram di essere convolata a nozze.\nDoppiatrici italiane.\nNelle versioni in italiano dei suoi film, Christina Ricci \u00e8 stata doppiata da:\nDa doppiatrice \u00e8 sostituita da:"}
{"id": "235059", "revid": "3115", "url": "https://it.wikipedia.org/wiki?curid=235059", "title": "Amanda Lear", "text": "Intraprese la carriera come modella all'inizio degli anni sessanta, distinguendosi per una certa androginia, che colp\u00ec anche il pittore surrealista Salvador Dal\u00ed, per il quale pos\u00f2 spesso e con cui intrecci\u00f3 una relazione. Attir\u00f2 l'attenzione del pubblico nel 1973, dopo aver posato come modella fetish sulla copertina dell'album \"For Your Pleasure\" dei Roxy Music, grazie alla quale cominci\u00f2 la storia d'amore con David Bowie, che la spinse ad entrare nel mondo della musica.\nI suoi primi produttori furono i La Bionda, poi nel 1975 la Lear ottenne grande successo come cantante firmando un contratto con la Ariola Records di Monaco di Baviera. Dotata di una voce bassa e sensuale, e forte di un personaggio con un'aura di ambiguit\u00e0 e mistero, raggiunse un notevole successo come interprete di musica Disco in tutta Europa, oltre che in Sud America, Giappone e altri paesi del mondo, grazie a singoli come \"Tomorrow\" e \"Queen of Chinatown\". Vanta 18 album, pi\u00f9 di 50 singoli e circa 15 milioni di album e 25\u201330 milioni di singoli venduti nel mondo.\nPoliglotta, ha inoltre affiancato alla carriera musicale una fortunata serie di partecipazioni a programmi televisivi d'intrattenimento in Italia, Francia e Germania, prima come soubrette poi come conduttrice. Ha inoltre continuato a dipingere, a scrivere e a dedicarsi alla carriera di attrice.\nDal 1981 Amanda Lear vive a Saint-\u00c9tienne-du-Gr\u00e8s, vicino ad Avignone, nel sud della Francia.\nBiografia.\nInfanzia ed educazione.\nGran parte della vita di Amanda Lear \u00e8 avvolta dal mistero. Poco dopo la sua nascita, avvenuta a Saigon (Indocina francese), oggi Ho Chi Minh (Vietnam), sebbene a lungo si sia ritenuta un'ipotesi plausibile anche Hong Kong, nel 1939 (18 giugno o 18 novembre), i suoi genitori si sarebbero separati e Amanda sarebbe stata cresciuta dalla madre a Nizza o tra Londra e Parigi o nel sud della Francia e in Svizzera. Nel 2021 lei stessa conferma di essere nata a Saigon.\nLa veridicit\u00e0 rispetto alla data e al luogo di nascita, i nomi e le nazionalit\u00e0 dei suoi genitori e le citt\u00e0 in cui \u00e8 stata cresciuta, tuttavia, costituiscono una questione molto dibattuta dall'inizio della sua carriera.\nAmanda Lear stessa ha deliberatamente fornito in pi\u00f9 occasioni informazioni contraddittorie sulla sua giovinezza. Ha dimostrato avere un talento per le lingue gi\u00e0 in et\u00e0 precoce, imparando presto anche l'inglese, il tedesco, lo spagnolo e l'italiano, lingue che le sarebbero servite pi\u00f9 tardi nella vita professionale. I linguisti osservano che ha un accento francese quando parla (e canta) in inglese. Secondo la sua biografia ufficiale si sarebbe trasferita a Parigi dopo aver terminato la scuola, per studiare presso l'Acad\u00e9mie des beaux-arts, prima di entrare alla St. Martins School of Art di Londra.\nAnni sessanta.\nA Parigi si presenta alla scuola per modelle di Lucie Daouphars, soprannominata Lucky. Gerald Nanty le suggerisce di andare da Karl Lagerfeld (modellista di Jean Patou) e la Lear inizia cos\u00ec a sfilare per lui. Amanda Lear fu poi messa sotto contratto da Catherine Harl\u00e9, capo di una delle pi\u00f9 famose agenzie per modelle d'Europa. Amanda Lear \u00e8 a Parigi per il suo primo incarico di modella per Paco Rabanne (1967). Durante una intervista per Radio Europe 1 nel 2003, la Lear ha parlato della sua giovinezza e della sua successiva scoperta come modella:\nIncontr\u00f2 l'eccentrico pittore surrealista spagnolo Salvador Dal\u00ed a Parigi, l'auto-proclamato \"enfant terrible\" dell'arte. Dal\u00ed non fu colpito solo dallo sguardo di Amanda Lear, ma anche dall'affinit\u00e0 spirituale: lei stessa da allora ha descritto il loro stretto rapporto non convenzionale come un \"matrimonio spirituale\". La Lear successivamente ha accompagnato lui e sua moglie per circa quindici anni, trascorrendo ogni estate con loro. Durante questi viaggi Dal\u00ed le mostrava i musei d'Europa, i salotti parigini e la Spagna, mentre lei gli mostrava l'arte, la moda, la fotografia e la musica a Londra. Amanda Lear ha posato per alcune opere di Dal\u00ed, come \"Hypnos\" (1965), \"Venus in Furs\" (1968), \"Bateau Anthotropic\" e \"Vogue\", ha partecipato a molti dei suoi progetti cinematografici e inoltre stava al suo fianco durante le conferenze stampa e gli incontri con i media: eventi che spesso si trasformavano in spettacoli, spesso con la Lear come figura centrale. Un articolo in \"El Mundo\" \u00e8 illustrato da una foto del 1963 di Amanda Lear e Salvador Dal\u00ed. Dal 1965 Amanda Lear accompagna ufficialmente Salvador Dal\u00ed nelle sue uscite.\nProprio come Catherine Harl\u00e9 aveva detto, una ragazza con l'aspetto della Lear era molto richiesta e, subito dopo, si ritrov\u00f2 a essere fotografata da Helmut Newton, Charles Paul Wilp e Antoine Giacomoni per riviste come \"mr.\" (1966), \"Beau\" (1966), \"Candide\" (1966), \"Cinemonde\" (1967), \"Scandal\" e \"Marie France\" e a partecipare alle sfilate di stilisti come Yves Saint Laurent e Coco Chanel a Parigi e Mary Quant, Ossie Clark e Antony Price a Londra. Dopo qualche tempo abbandon\u00f2 la scuola d'arte e cominci\u00f2 a fare la modella a tempo pieno, continuando a vivere nella Swinging London degli anni sessanta, con molti personaggi famosi. Intraprese anche una breve relazione con Brian Jones. Amanda Lear si trasform\u00f2 in una \"sostenitrice del demi-monde di Londra\", diventando giornalista nel 1978 e scrivendo nella colonna del gossip per il giornale britannico \"Ritz Newspaper\".\nDal 1967 al 1970 Amanda Lear \u00e8 apparsa in alcuni film e programmi TV (\"Dim Dam Dom\"), recitando ruoli minori o facendo delle piccole partecipazioni. Il suo primo ruolo \u00e8 quello dell'aliena nel film francese \"Ne jouez pas avec les Martiens\", a cui \u00e8 seguito il film \"Onyricon\" (\"Wonderwall\") e \"Fun and Games for Everyone\" (1968). Nel 1969 ha partecipato in Germania alla settima puntata del telefilm \"Der Kommissar\", per poi terminare con il film sperimentale \"Double Pisces, Scorpio Rising\".\nAnni settanta.\nNel 1973 viene fotografata per la copertina dell'album \"For Your Pleasure\" dei Roxy Music. Nella foto \u00e8 rappresentata con un abito nero attillato mentre tiene al guinzaglio una pantera nera. La copertina \u00e8 stata descritta come \"famosa come l'album stesso\" e richiam\u00f2 su di lei l'attenzione di David Bowie, con cui la Lear intrecci\u00f2 un intenso quanto breve legame. Il 16 novembre 1973, apparve nella serie televisiva della NBC americana \"Midnight Special\" con Bowie durante la performance di \"Sorrow\". Nel video Amanda Lear \u00e8 sopra un'impalcatura con in mano un lungo bastone che usa per spostare su una scacchiera delle pedine viventi; inoltre recita nello spettacolo come la \"maestra per le cerimonie\". La sua apparizione nel video \u00e8 considerata come il lancio della sua carriera musicale.\nPoco tempo dopo registr\u00f2 insieme a Bowie la sua prima canzone intitolata \"Star\", mai pubblicata. In un'intervista televisiva la Lear dichiar\u00f2 che fu lo stesso Bowie a convincerla a tralasciare la professione di modella per abbracciare la carriera di cantante, finanziandole anche alcuni corsi di canto e danza; inoltre dichiar\u00f2: \u00abDavid \u00e8 stato l'unico uomo con cui sono andata a letto che si truccava pi\u00f9 di me\u00bb.\nIl suo singolo di esordio \"Trouble\" non ebbe successo; Amanda Lear registr\u00f2 anche una versione francese della canzone che attir\u00f2 l'attenzione del produttore Antony Monn e dell'etichetta Ariola-Eurodisc, che le offr\u00ec sette anni e sei album di contratto per una somma di denaro che la Lear defin\u00ec \"astronomica\". Il suo album di esordio \"I Am a Photograph\", registrato a Monaco di Baviera, fu un successo in Germania e in Austria. In Italia riusc\u00ec ad arrivare alla Top 10. Dall'album furono estratti alcuni singoli, tra cui \"Blood and Honey\", \"Tomorrow\" e \"Queen of Chinatown\" che divent\u00f2 il suo primo successo a livello europeo.\nL'album che segu\u00ec \"I Am a Photograph\" fu \"Sweet Revenge\", un concept album che contiene un medley continuo nel primo lato. L'album riusc\u00ec ad arrivare nella Top 10 di alcuni paesi europei e fu certificato Disco d'oro in Germania Ovest e Francia. Dall'album fu poi estratto il suo pi\u00f9 grande successo \"Follow Me\" e la Top 20 \"Enigma (Give A Bit Of Mmmh To Me)\". Per promuovere l'album Amanda Lear ne cant\u00f2 le canzoni in varie emittenti televisive in Europa e altrove. In Italia e in Germania la promozione fu continua. Ad esempio in Germania le canzoni erano cantate durante il programma televisivo \"Musikladen\". In Italia esord\u00ec in televisione nella serata inaugurale di Antennatre, una delle prime televisioni commerciali. Poi partecip\u00f2 al controverso programma \"Stryx\" su Rai 2, nella quale lei interpreta un ambiguo personaggio dal nome \"Sexy Stryx\". Nel 1978 la Lear fece anche un cameo nel film \"Zio Adolfo in arte F\u00fchrer\" cantando \"Lili Marleen\", e uno nel documentario erotico di Joe D'Amato \"Follie di notte\".\nL'ultimo album della fortunata trilogia Disco \u00e8 \"Never Trust a Pretty Face\". L'album per\u00f2 non riusc\u00ec a entrare nella Top 20, anche dopo la pubblicazione della hit minore \"Fashion Pack\". L'album fu promosso soprattutto in America, mentre \"gli inglesi rimasero immuni dall'effetto \"Amanda Lear\"\".\nAnni ottanta.\nDopo la \"Disco Demolition Night\", anche Amanda Lear come molte altre cantanti lasci\u00f2 la musica disco per dedicarsi al rock e alla new wave. Verso l'inizio del 1980 la Lear pubblic\u00f2 \"Diamonds for Breakfast\", che fu un successo soprattutto in Norvegia e in Svezia. Con questo album Amanda Lear abbandon\u00f2 il sound Disco prodotto a Monaco per dedicarsi al rock elettronico in stile new wave. Durante un'intervista dichiar\u00f2 che non era pi\u00f9 interessata al titolo di \"White Queen of Disco\" (Regina bianca della Disco music), ma voleva assomigliare di pi\u00f9 a Tina Turner, la sua rockstar preferita. La Lear trascorse la maggior parte del 1980 in tour promozionali per l'album, dalla Grecia sino alla Finlandia. Inoltre arriv\u00f2 per la prima volta in Giappone, dove entrambi i dischi, il singolo \"Queen Of Chinatown\" e \"Sweet Revenge\" arrivarono alle prime posizioni e vennero certificati Dischi d'oro. Nel settembre 1980 la Lear fa il suo esordio come presentatrice Tv. La RAI la chiama a condurre, insieme con Enrico Beruschi, le due serate della \"Mostra Internazionale Di Musica Leggera Di Venezia\" trasmesse da RAI 1, dove la Lear canta per la prima volta in Italia \"Solomon Gundie\".\nDopo \"Diamonds for Brekfast\", Amanda Lear pubblic\u00f2 l'ultimo album prodotto da Antony Monn \"Incognito\" nel 1981. L'album ebbe un tiepido successo in Europa (Svezia, Norvegia, Austria), mentre fu un vero successo in Sudamerica. Divergenze artistiche, ma perse il processo, e come risultato nel 1983 dovette pubblicare l'ultima canzone influenzata da Monn, \"Love Your Body\". La Lear si concentr\u00f2 ulteriormente in Italia, e pubblic\u00f2 la sua prima raccolta di grandi successi, \"Ieri, oggi\", seguita da uno speciale televisivo chiamato \"Ma chi \u00e8 Amanda?\". L'ultimo album di studio di Amanda Lear pubblicato dalla Ariola fu \"Tam-Tam\". Come il precedente singolo \"Incredibilmente Donna\", estratto da \"Ieri, oggi\", \"Tam-Tam\" nacque da una collaborazione tra compositori e produttori italiani. L'album venne promosso solo in Italia, e anche l'unico singolo estratto \"No Regrets\" venne pubblicato solo in Italia. La promozione dell'album avviene durante la conduzione del programma televisivo \"Premiatissima\" su Canale 5, in cui la sigla finale era \"No Regrets\". Amanda Lear rimase alla conduzione per due edizioni, quella del 1982 e del 1983.\nNel 1984 Amanda Lear pubblic\u00f2 la sua prima biografia ufficiale, \"My Life With Dal\u00ed\", pubblicata inizialmente in Francia sotto il titolo di \"Le Dali D'Amanda\". La biografia fornisce delle informazioni sulla vita di Salvador Dal\u00ed, e contiene anche dettagli della vita di Amanda Lear. Il libro venne approvato da Dal\u00ed stesso, anche se alcuni studiosi giudicano inaccurate alcune informazioni e alcune date.\nDopo aver lavorato per quattro anni come intrattenitrice televisiva per Canale 5 e il canale francese La Cinq Amanda Lear ritorna alla musica con l'album \"Secret Passion\", registrato per segnare il suo ritorno non solo nei paesi europei, ma anche in quelli anglosassoni. A causa di un incidente automobilistico, proprio mentre era pronta a pubblicizzare l'album, la Lear dovette rimanere alcuni mesi in convalescenza. Mentre era in ospedale, la Lear cominci\u00f2 a scrivere la sua prima novella \"L'Immortelle\", un racconto surreale che descrive i tormenti di una donna condannata all'eterna giovinezza e bellezza, a guardare tutti gli altri invecchiare e infine, di perdere tutti i suoi cari, ma pur restando sempre bella, non \u00e8 in grado di fermare lo scorrere del tempo.\nNel 1988 Amanda Lear ritorna nelle classifiche con una reinterpretazione della canzone \"Tomorrow\", \"Tomorrow (Voulez vous un rendez vous)\", in cui duetta con il cantante della band CCCP Fedeli alla linea, Giovanni Lindo Ferretti. La canzone dopo una forte promozione in Italia riesce a entrare nella classifica dei singoli, arrivando alla posizione 40. La band inoltre far\u00e0 da supporto per alcuni concerti della Lear in Italia. Verso la fine degli anni ottanta, due suoi successi, \"Follow Me\" e \"Gold\", vengono remixati dal DJ Hi-NRG britannico Ian Levine e ripubblicati dalla Ariola Records come singoli. Questi vengono seguiti dalla pubblicazione di alcune raccolte della Ariola, e da due album Pop-rock, \"Uomini pi\u00f9 uomini\" in Italia e \"Tant qu'il y aura des hommes\" in Francia, entrambi pubblicati nel 1989.\nNel 1987 e nel 1992, Amanda Lear apparir\u00e0 in due delle pi\u00f9 famosi serie televisive francesi, \"Marc et Sophie\" e \"Maguy\". Nel 1989 inoltre condurr\u00e0 \"Ars Amanda\", andato in onda su Rai 3. Il programma, uno tra i suoi preferiti, veniva condotto in un letto, in cui la Lear intervista celebrit\u00e0 e politici, sia italiani sia internazionali.\nAnni novanta.\nDopo le poche apparizioni televisive, nel 1993 la Lear appare in due sceneggiati televisivi. Il primo \u00e8 la serie televisiva \"Piazza di Spagna\" dove interpreta s\u00e9 stessa; successivamente appare nel film per la TV drammatico \"Une Femme pour Moi\" diretto da Arnaud S\u00e9lignac. Nello sceneggiato interpreta Fran\u00e7oise, casalinga e moglie di Tom novembre, che sta andando incontro a una crisi di mezza et\u00e0. Ma \u00e8 nel 1998 che torna al cinema dopo la prima esperienza con Joe D'Amato, con \"Bimboland\", film francese dove interpreta Gina.\nQuattro anni dopo i due album Pop-rock, la Lear ritorna con due album Eurodance, \"Cadavrexquis\" nel 1993 e \"Alter Ego\" nel 1995. Entrambi non riscuotono quel successo internazionale tanto sperato, anche con molta promozione televisiva e con alcuni concerti in giro per l'Europa. L'album \"Alter Ego\" ad esempio verr\u00e0 promosso soprattutto in Germania, dove la Lear tra il 1995 e il 1996 ha condotto un talks how su RTL II chiamato \"Peep!\", la cui sigla era una canzone contenuta nell'album.\nNel 1998, dopo aver tenuto l'Italia tagliata fuori dai progetti musicali, la Lear cerca di ricatturare l'attenzione su di s\u00e9 con la raccolta di remix e vecchi successi registrati nuovamente: \"Back in Your Arms\". L'album comunque a causa di una contesa tra case discografiche verr\u00e0 rimpiazzato da un'altra raccolta chiamata \"Follow Me Back in My Arms\" che porter\u00e0 l'album originale a un fallimento finanziario. Nello stesso anno \u00e8 tornata in televisione con la trasmissione di prima serata di Italia 1 \"Il brutto anatroccolo\", andato in onda per diverse stagioni fino al 2000\nNegli anni novanta la Lear dopo una lunga pausa dalla moda riappare nelle passerelle di stilisti come Paco Rabanne, Gr\u00e9s e Thierry Mugler. Nel 1996 inoltre partecipa alla sfilata di Paco Rabanne per l'evento Life Ball a Vienna, per raccogliere fondi per supportare le persone malate di AIDS.\nAnni duemila.\nNel dicembre del 2000 Alain-Philippe Malagnac d'Argens de Vill\u00e8le, il marito della Lear, mor\u00ec in un incendio scaturito nella loro casa. Per commemorare la sua morte la Lear registra un anno dopo l'album \"Heart\". Dopo aver collaborato con alcuni DJ come Laurent Wolf e Junior Vasquez, partecipa in alcune raccolte e registra alcune canzoni; tra le quali \"Paris By Night\" che otterr\u00e0 in Italia un modesto successo commerciale. Seguono le due raccolte \"Forever Glam!\" e \"The Sphinx\", e l'album \"With Love\"; la versione italiana venne distribuita due anni dopo, nel 2008.\nGli anni 2000 per la Lear furono molto importanti, sia per il piccolo schermo sia per il cinema.\nIn televisione ha presentato il programma Rai \"Cocktail d'amore\"; lo show ebbe particolarmente successo per le interviste a personaggi importanti degli anni settanta e ottanta, tra cui Marcella, Patty Pravo, Rettore, Anna Oxa, Giuni Russo, Loredana Bert\u00e8, Scialpi e i Ricchi e Poveri. Nel 2003 conduce assieme a Gene Gnocchi la seconda edizione de \"La grande notte del luned\u00ec sera\" su Rai 2. Nel 2005 \u00e8 entrata a far parte della giuria del programma \"Ballando con le stelle\". Nell'estate del 2008 ha presentato alcuni programmi, tra cui il francese \"La Folle Histoire du Disco\", il tedesco \"Summer of the '70s\" e \"Battaglia fra Sexy Star\" sul canale francese e italiano E!. Nell'ottobre del 2008 appare con un cameo nella soap italiana \"Un posto al sole\", nel ruolo della Morte. Nel luglio 2009 partecipa a tre episodi della sit-com \"7 vite\".\nPer quanto riguarda il cinema ha recitato nella commedia francese \"Le D\u00e9fi\", un film sulla break dance e nel film drammatico \"Gigolo\". Oltre a essere apparsa in ruoli minori in alcuni film indipendenti, nel 2004 doppia la fashion designer Edna Mode nel film \"Gli incredibili\" nella versione francese e italiana del film. Oltre a questi ruoli, la Lear ha anche partecipato in alcuni film indipendenti.\nA partire dal 1981, la Lear cominci\u00f2 a esporre le sue opere in varie mostre quasi tutti gli anni, fino all'anno 2000. Un'esibizione del 2001 venne intitolata \"Not a. Lear\", in riferimento al dipinto \"Ceci n'est pas un pipe\" di Ren\u00e9 Magritte. In seguito, nel 2006, ha presentato ancora una volta le sue opere in una mostra chiamata \"Never Mind the Bollocks: Here's Amanda Lear!\", una parafrasi dell'album dei Sex Pistols \"Never Mind the Bollocks, Here's the Sex Pistols\", ma anche con qualche riferimento al suo passanto ambiguo, che di fatto fu proprio il tema della mostra. Un'altra esposizione si \u00e8 tenuta in Svizzera a Lugano nel 2007 e infine nel 2008 \"Sogni, Miti, Colori\".\nNel gennaio 2007 \u00e8 stata insignita del titolo di \"Cavaliere dell\"Ordre des Arts et des Lettres\"\" dal ministro della cultura francese Renaud Donnedieu de Vabres per il suo contributo all'arte.\nAnni duemiladieci.\nNel novembre 2008 la Lear ha annunciato in una trasmissione televisiva francese i piani per la registrazione di un nuovo album chiamato \"Brief Encounters\". Il doppio album \u00e8 stato pubblicato il 16 ottobre del 2009 in Italia ed \u00e8 stato anticipato dal singolo \"Someone Else's Eyes\", cantato in coppia con il cantante-produttore italiano Deadstar. L'album \u00e8 stato successivamente pubblicato in Europa in tre diverse versioni: standard, acustica e remixata. La versione remixata chiamata \"Brief Encounters Reloaded\" \u00e8 stata distribuita su iTunes nel 2010.\nSempre nel 2009, in Francia \u00e8 stato pubblicato l'EP \"Brand New Love Affair\", composto da otto tracce Dance. Dall'album sono stati estratti i singoli \"Brand New Love Affair (In the Mix)\" e \"I'm Coming Up\". Il secondo \u00e8 stato distribuito come EP e include remix di Richard Morel, Tommie Sunshine, Sammy Jo e Babydaddy dei Scissor Sisters.\nDal 2009 al 2011 \u00e8 in tourn\u00e9e con lo spettacolo teatrale \"Panique au minist\u00e8re\", prima a Parigi e poi nel resto della Francia, Belgio e Svizzera, riscuotendo un ottimo successo di pubblico e critica.\nDall'aprile al maggio del 2011 \u00e8 uno dei membri della giuria della terza edizione del variet\u00e0 di Rai 1 \"Ciak... si canta!\". Sempre in aprile \u00e8 stata diffusa la notizia che la Lear avrebbe presentato il programma \"Delitti Rock\" su Rai 2 in seconda serata, anche se poi la conduzione \u00e8 stata affidata all'attore Massimo Ghini.\nDopo aver pubblicato il singolo \"Chinese Walk\" nell'aprile 2011, la Lear ha confermato che pubblicher\u00e0 un nuovo album di inediti intitolato \"I Don't Like Disco\". La canzone ha ottenuto un discreto successo nel circuito Dance francese e sul web e ha ricevuto recensioni positive in Italia. Dall'autunno seguente recita al Th\u00e9\u00e2tre de la Renaissance di Parigi con la commedia \"Lady Oscar\", adattamento della pi\u00e8ce \"Oscar\" (1958) di Claude Magnier.\nIl 14 settembre 2012 partecipa alla prima puntata di \"Tale e quale show\" condotto da Carlo Conti in onda su Rai 1 come membro della giuria dopo una imitazione che di lei fece Barbara De Rossi. Sempre nello stesso mese sfila a Parigi per Jean-Paul Gaultier, che la presenta come \"l'imperatrice della disco\".\nA partire da settembre 2013 \u00e8 in scena al Th\u00e9\u00e2tre des Vari\u00e9t\u00e9s di Parigi con la commedia brillante \"Divina\". Nel marzo del 2014 pubblica il diciottesimo album della sua carriera intitolato \"My Happiness\" dedicato alla musica di Elvis Presley. Dal 2 maggio dello stesso anno, diventa giudice del nuovo programma di Carlo Conti \"Si pu\u00f2 fare!\"\nDa febbraio 2016 \u00e8 protagonista dello spettacolo teatrale \"La candidate\", seguito di \"Panique au minist\u00e8re\"; lo spettacolo \u00e8 stato promosso attraverso un video dove Lear annuncia la sua finta candidatura alle presidenziali francesi del 2016. A maggio dello stesso anno pubblica un nuovo album musicale dal titolo \"Let Me Entertain You.\"\nIl 16 ottobre 2016, durante un'intervista nel programma \"Domenica In,\" Amanda Lear accenna ad un ritiro dalle scene, affermando: \u00abArriva un momento in cui si dice \"40 anni bastano, voglio godermi un po\u2019 la vita.\" Dico ai miei fan che forse \u00e8 una delle ultime volte in cui mi vedono\u00bb.\nNel 2017, gira il film \"Metti una notte\", che vede il suo ritorno sul grande schermo dopo tanto tempo.\nNel 2018, doppia nuovamente la fashion designer Edna Mode nel film \"Gli Incredibili 2\" nella sua versione francese ed italiana.\nAnni duemilaventi.\nIl 22 gennaio 2020, a Parigi, prende parte come modella all'ultima sfilata di Jean-Paul Gaultier, che ha celebrato i 50 anni di carriera prima del ritiro.\nNel 2020, ha recitato in \"Miss\", un film di Ruben Alves e nel film \"Si muore solo da vivi\" di Alberto Rizzi. Nel 2020, attraverso un video Youtube, annuncia la seconda stagione di \"Sex Education\" sulla piattaforma di streaming Netflix.\nNel 2021, Amanda Lear apparir\u00e0 nella serie TV francese \"Camping Paradis\". Dall'autunno seguente recita al Th\u00e9\u00e2tre de la Porte Saint-Martin di Parigi con \"Qu'est-il arriv\u00e9 \u00e0 Bette Davis et Joan Crawford ?\".\nVita privata.\nA met\u00e0 anni sessanta conobbe Brian Jones, diventandone amica. Fu poi amante di Salvador Dal\u00ec per 16 anni, e in seguito di David Bowie.\nL\u201911 dicembre 1965, a 26 anni, spos\u00f2 Morgan Paul Lear con una cerimonia a Chelsea. Il 13 marzo 1979 spos\u00f2 l'aristocratico francese Alain-Philippe Malagnac d'Argens de Vill\u00e8le, produttore musicale, nonch\u00e9 amante e figlio adottivo dello scrittore Roger Peyrefitte, con una cerimonia a Las Vegas durante il tour promozionale del suo album\" Sweet Revenge\". Nel 2000 Malagnac muore a 51 anni nell'incendio della loro villa in Provenza. La Lear gli dedicher\u00e0 l'album \"Heart\".\nNel 1999, in occasione della lavorazione al programma su Italia 1 \"Il brutto anatroccolo\", la Lear conobbe il modello Manuel Casella, di 40 anni pi\u00f9 giovane, del quale \u00e8 stata compagna dal 2001 fino al 2008.\nNel 2014 ha avuto una relazione con l'attore Anthony Hornez, di 40 anni pi\u00f9 giovane.\nControversie transgender.\nA met\u00e0 degli anni sessanta cominciarono a diffondersi voci sempre pi\u00f9 insistenti che Lear, prima d'intraprendere la carriera di indossatrice e fotomodella, fosse stata un ragazzo di nome Alain Ren\u00e9 Tap, nato nel 1939, e il cui cambio di sesso a Casablanca risaliva a due operazioni effettuate dal celebre chirurgo dottor Burou, lo stesso che oper\u00f2 le famose transessuali Coccinelle e April Ashley, la prima nel 1963 e la seconda l'anno dopo.\nEsistono testimonianze su biografie, dati, evidenze, ed immagini, verificabili su molteplici locandine, riviste ed anche online, che confermano l'esistenza e ritraggono, da uomo prima e donna poi, Peki d'Oslo, al secolo Alain Tap, nato a Saigon nel 1939 da padre militare europeo di stanza in Indocina e madre asiatica. Peki D'Oslo avrebbe ballato nella celebre compagnia di spogliarelli e burlesque en-travesti al \"Carousel\" di Parigi, diretta dalla transessuale francese Coccinelle. A riprova furono esibiti i programmi di sala originali con le sue foto. Sempre durante gli anni sessanta avrebbe lavorato come spogliarellista anche al \"Raymond Revuebar\" di Londra, utilizzando lo stesso pseudonimo e dichiarandosi francese. April Ashley pubblic\u00f2 nella sua autobiografia tutti i particolari e foto della sua amica Peki D'Oslo, prima e dopo l'operazione. Come spogliarellista transessuale si sarebbe esibita anche nei locali \"Chez-Nous\" e \"Raymond's Revue Bar\" di Berlino, a Barcellona e Milano (sono rimaste numerose sue foto d'esibizioni al teatrino \"Le Maschere\"). Servizi fotografici di Peki D'Oslo sarebbero apparsi su riviste sexy dell'epoca, soprattutto negli Stati Uniti d'America. Secondo quanto riportato nella biografia di Meredith Etherington-Smith \"Dal\u00ed: A biography\" del 1992, fu proprio durante una sua esibizione sadomaso in un night-club di Barcellona nel Barri G\u00f2tic, che Dal\u00ed la vide e la conobbe. Il Borghese pubblic\u00f2 nel 1978: \nComunque, nonostante la somiglianza, il cognome di nascita (Tap o Tapp) e la coincidenza di luoghi, avvenimenti e date, Amanda Lear non ha mai ammesso che lei e Peki d'Oslo siano la stessa persona, dichiarando che si tratti invece di una presunta \"sosia\", pressoch\u00e9 identica e poi pi\u00f9 rintracciata. Peki D'Oslo sparisce in concomitanza della scalata al successo nelle Hit-Parade del 45 giri di Amanda Lear \"Blood &amp; Honey,\" pubblicato in Europa nel dicembre 1976.\nLear ha sempre smentito le voci di un cambio di sesso, dichiarando che si era trattato di un espediente escogitato da lei o da lei e Salvador Dal\u00ed o da lei e David Bowie per suscitare pi\u00f9 curiosit\u00e0 e aumentare le vendite dei suoi album agli inizi della carriera. Pi\u00f9 spesso ha per\u00f2 dichiarato che l'idea fosse stata di Dal\u00ec. Le voci sulla sua ambigua sessualit\u00e0 furono da lei stessa ampiamente sfruttate per il \"battage\" pubblicitario."}
{"id": "235060", "revid": "6923", "url": "https://it.wikipedia.org/wiki?curid=235060", "title": "Simeone Metafraste", "text": "Biografia.\nTra le pochissime circostanze che si conoscono della sua vita si sa che segu\u00ec la carriera amministrativa e che fu logoteta, sotto gli imperatori Niceforo Foca, Giovanni Tzimisce e Basilio II: sembra che, verso la fine della vita, sia divenuto monaco.\nLa sua produzione letteraria comprende alcune poesie di carattere vario, canoni liturgici, florilegi di carattere ascetico dai santi Basilio il Grande (detto l'Egiziano), Giovanni Crisostomo, Macario, preghiere in prosa e in versi, lettere e forse anche un compendio di canoni.\nLa sua opera principale \u00e8 per\u00f2 la revisione del \"Menologio\", per cui va considerato come uno dei massimi rappresentanti dell'agiografia bizantina: si tratta di 148 biografie di santi, in cui si pu\u00f2 distinguere un primo gruppo, assai esiguo, di testi antichi riportati letteralmente, e un secondo gruppo, anche questo piuttosto modesto, di agiografie composte dallo stesso Metafraste, mentre per la maggior parte si tratta di biografie antiche da lui rielaborate stilisticamente. Questo \"Menologio\" divenne ufficiale nella Chiesa bizantina.\nCulto.\nLa Chiesa ortodossa lo riconosce come santo e lo festeggia il 9 novembre."}
{"id": "235067", "revid": "767487", "url": "https://it.wikipedia.org/wiki?curid=235067", "title": "Dirotta su Cuba", "text": "I Dirotta su Cuba sono un gruppo musicale italiano fondato a Firenze nel 1989 da Rossano Gentili e Stefano De Donato, ai quali si un\u00ec l'anno successivo la cantante Simona Bencini.\nStoria.\nNell'estate 1994 l'uscita del singolo \"Gelosia\" \u00e8 un'anticipazione dell'album \"Dirotta su Cuba\", pubblicato nel 1995 e che \u00e8 certificato disco di platino. Sempre nel 1995 vengono incisi cinque singoli, tra cui \"Liberi di, liberi da\" e \"Solo baci\" si inseriscono nel processo di apprezzamento dell'acid jazz in Italia.\nIl secondo album (\"Nonostante tutto...\"), pubblicato nel 1996 contiene interventi di ospiti come Alex Baroni, Demo Morselli, Luca Jurman e Riccardo Onori.\nNel 1997 il gruppo prende parte al Festival di Sanremo con il brano \"\u00c8 andata cos\u00ec\", con l'accompagnamento sul palco dell'Ariston dell'armonicista di fama internazionale Toots Thielemans. L'esperienza funge da apripista per una raccolta antologica con lo stesso titolo in cui figura anche un inedito: la reinterpretazione di \"Jesahel\" dei Delirium.\nL'uscita del quarto album, \"Dentro ad ogni attimo\", nel 2000 \u00e8 seguita dall'addio di De Donato: due anni dopo, successivamente all'uscita di \"Fly\", anche Simona Bencini lascia il gruppo per intraprendere la carriera da solista.\nAgli inizi del 2004, la nuova composizione del gruppo vede Gentili, affiancato dalla cantante Marquica, fondare un'etichetta discografica, la \"Jazzet\". Nel 2007 De Donato torna a lavorare con Gentili, nell'ottica di una reinterpretazione in chiave funk di alcuni dei pi\u00f9 importanti brani della musica italiana. Nella primavera del 2008 il gruppo, rafforzato da nuovi elementi e con il ritorno al basso di De Donato, intraprende il \"Superfunkystation Tour 2008\"\nNell\u2019estate 2009 col rientro di Simona Bencini alla voce il gruppo assume nuovamente la line-up originale per celebrare il ventennale dalla fondazione del gruppo in occasione del \"Back To The Roots Tour 2009\", accompagnati da una band di nove elementi, con gran finale televisivo a \"I migliori anni\" di Carlo Conti e la chiusura del tour al \u201cBlue Note\u201d a Milano con uno strepitoso sold-out.\nIl 18 maggio 2012 i Dirotta su Cuba tornano sulle scene per un nuovo progetto discografico. Tra il 2012 ed il 2013 escono tre inediti: \"Ragione o sentimento\", \"Essere o non essere\" e \"Parole\" mentre l\u2019attivit\u00e0 live riprende a pieno ritmo con inviti a festival e rassegne prestigiose come l'apertura del prestigioso Estival Jazz a Lugano nel 2014 e a Umbria Jazz Winter 2015-16.\nIl 23 settembre 2016, dopo undici anni di assenza discografica, esce \"Studio Sessions Vol. 1\". L\u2019album contiene una versione rivisitata del primo storico album \"Dirotta su Cuba\" e 6 inediti, nel segno delle sonorit\u00e0 funky che hanno reso popolare la band. Gli arrangiamenti e tonalit\u00e0 sono aggiornati seguendo il successo delle performance live della band.\nL'album \u00e8 impreziosito dalla presenza di ospiti famosi. Mario Biondi duetta con Simona Bencini in \"Solo baci\"; i Neri per Caso firmano la nuova intro di \"Gelosia\"; la tromba di \"Chiudo gli occhi\" \u00e8 di Fabrizio Bosso; Geg\u00e8 Telesforo partecipa con un solo di scat a \"Batti il tempo\"; in \"Dove sei\" la chitarra solista \u00e8 di Riccardo Onori; il leader dei Ridillo Bengi duetta in \"Noi siamo importanti\"; Federico Malaman esegue un solo di basso in \"Solo baci\".\nIl 18 gennaio 2019 esce \"Good Things,\" il loro primo brano in inglese: un brano pop-funk con incursioni gospel ispirato da un viaggio a Londra compiuto dal gruppo alla ricerca delle proprie radici musicali e del proprio sound.\nIl 6 settembre 2019 esce \"Nothing Is Impossible\", il brano che di fatto continua la nuova produzione in lingua inglese della band fiorentina. Questo pezzo apre una nuova possibile strada ai Dirotta Su Cuba, che continuano a fondere le sonorit\u00e0 funky che da sempre li contraddistinguono, gli arrangiamenti complessi ed estremamente ricchi tipici dei loro live alle nuove tendenze black delle produzioni d\u2019oltreoceano, a cui sono molto sensibili.\nVenerd\u00ec 28 febbraio 2020 esce \"Thinking of You\" (Dove Sei) brano che celebra il venticinquesimo anniversario di \u201c\"Dove Sei\u201d\" , loro storico brano arricchito di nuove contaminazioni grazie alla collaborazione con il rapper americano Sonny King."}
{"id": "235068", "revid": "729019", "url": "https://it.wikipedia.org/wiki?curid=235068", "title": "Margarita (isola)", "text": "Margarita () \u00e8 la pi\u00f9 grande delle isole di Nueva Esparta, uno Stato federato insulare del Venezuela. Si trova nel Mar dei Caraibi, a nord-est al largo delle coste venezuelane. La maggiore citt\u00e0 dell'isola \u00e8 Porlamar.\nIl turismo \u00e8 l'attivit\u00e0 principale dell'isola, favorito dal clima secco e gradevole praticamente tutto l'anno e dalla presenza di numerose incantevoli spiagge, alcune adatte alla pratica del windsurf, kitesurf, surf e dello snorkeling.\nSull'isola sono presenti diverse antiche fortificazioni spagnole, considerate patrimonio nazionale.\nGeografia.\nSituata nel Mare Caraibico tra le latitudini 10\u00b0 52' N e 11\u00b0 11' N e le longitudini 63\u00b0 48' W e 64\u00b0 23' W, appartiene allo Stato di Nueva Esparta che comprende anche le isole di Coche e Cubagua. L'isola \u00e8 formata da due penisole unite da un istmo. Copre un'area di 1.020\u00a0km\u00b2. \u00c8 divisa in due parti unite da una striscia di sabbia di 18\u00a0km. L'isola \u00e8 lunga 78\u00a0km e la sua massima larghezza \u00e8 di circa 20\u00a0km. Il clima \u00e8 molto soleggiato e secco, con temperature da 24 a 37\u00a0\u00b0C.\nLa maggior parte dei 420.000 residenti dell'isola vivono nella parte est, pi\u00f9 sviluppata, specialmente nella citt\u00e0 di Porlamar e l'adiacente citt\u00e0 di Pampatar. Altri centri sono le piccole cittadine di La Asunci\u00f3n, la capitale della regione, o Juan Griego. Per raggiungere l'isola esistono voli diretti da Caracas e altre citt\u00e0 venezuelane, come voli di linea o charter da molte citt\u00e0 europee o nordamericane, traghetti da Puerto La Cruz, Cuman\u00e1, e La Guaira.\nLa penisola di Macanao ha una montagna centrale. L'altitudine maggiore \u00e8 di 760\u00a0m (Pico de Macanao). Molti picchi pi\u00f9 bassi seguono un orientamento nord-sud, con profonde valli tra di loro.\nLa principale di queste valli \u00e8 quella di San Francisco nella parte nord della penisola.\nLa penisola di Paraguachoa, ad est, \u00e8 formata da un massiccio montuoso da Porlamar a Cabo Negro. Le cime pi\u00f9 alte sono San Juan o Cerro Grande (920\u00a0m) ed El Copey (890\u00a0m). Entrambe le penisole sono unite da La Restinga, un istmo di bassa altitudine, con una laguna chiamata La Restinga.\nStoria.\nNel 1498, Cristoforo Colombo scopr\u00ec l'isola Margarita. I nativi locali, chiamati Guaiqueries, ricevettero a braccia aperte i conquistatori, ignari del fatto che successivamente sarebbero stati convertiti in schiavi dalla propria stessa ricchezza.\nLe perle rappresentarono almeno un terzo di tutto il tributo alla Corona Spagnola dal Nuovo Mondo. L'isola Margarita dovette essere fortificata contro i crescenti attacchi dei pirati, e molte di queste fortificazioni rimangono tuttora.\nNel 1561, l'isola fu saccheggiata da Lope de Aguirre, un famoso violento e ribelle \"conquistador\" che tenne gli isolani nel terrore fino al suo ritorno nella terraferma in un tentativo di sottrarre Panama alla Corona spagnola.\nNel 1814, gli isolani combatterono con successo per l'indipendenza dalla Spagna, e l'Isola Margherita divenne il primo territorio libero del Venezuela.\nFu nell'isola che Sim\u00f3n Bol\u00edvar, chiamato successivamente Libertador, fu confermato come Comandante in capo della nuova repubblica, la Grande Colombia. Da qui, inizi\u00f2 a liberare Venezuela, Colombia, Per\u00f9, Ecuador e Bolivia dal dominio spagnolo.\nCitt\u00e0 principali.\nPorlamar.\nLa citt\u00e0 pi\u00f9 grande dell'isola Margarita \u00e8 Porlamar, conosciuta per i suoi centri commerciali. Ci sono tanti negozi, pizzerie e ristoranti di cui molti italiani. Vivono qui circa 85'000 abitanti durante la bassa stagione, tra i nativi del posto, molti gli europei emigranti italiani, spagnoli, tedeschi, Francesi, Olandesi, Svizzeri, Norvegesi, Danesi, e poi Libanesi, Argentini, Cileni, Uruguaiani, Colombiani, cinesi e 125'000 nell'alta stagione.\nCi sono molte spiagge, alberghi, resort, hotel, attrazioni e centri commerciali che sono \"ccSambil\", \"ccRattan\", \"ccAB\" (\"Avenida Bolivar\"), \"cc La Redoma,\" centro commerciale \"La Vela 1\" e \"la Vela 2\" (in costruzione) centro comemrciale \"Costa Azul\" organizzatissimi per i cittadini margaritegni e soprattutto per i turisti dove possono trovare qualsiasi necessit\u00e0 di shopping, svago, ristorazione, cinema, divertimento notturno.\nPampatar.\nPampatar \u00e8 la seconda citt\u00e0 dell'isola per grandezza. Ha circa 50.000 abitanti..\nPossiede una bella e lunga spiaggia cittadina con molti ristoranti. \u00c8 la sede del Castello San Carlos Borromeo costruito approssimativamente dal 1664 al 1684.\n\u00c8 sempre stato una tra le zone frequentate dai turisti per via dei ristoranti discoteche e vita notturna.\nLa Asunci\u00f3n.\nLa Asunci\u00f3n \u00e8 la capitale dello Stato federale Nueva Esparta con circa 25'000 cittadini. \u00c8 sede del governo regionale. Ad Asuncion, si trovano pochi ristoranti e due parchi naturali, entrambi con una ricca flora.\nJuan Griego.\nUna cittadina di circa 45'000 persone.\nCi sono piccoli centri commerciali e belle spiagge. Alcuni dei migliori ristoranti dell'isola si trovano a Juan Griego. La Galera \u00e8 una fortezza non lontana dal centro della citt\u00e0, dove, nei primi anni della decade del 1820, fu combattuta una dura battaglia per l'indipendenza.\nTurismo.\nL'Isola Margarita pu\u00f2 essere raggiunta con un traghetto o con un aereo. L'aeroporto internazionale \"Santiago Mari\u00f1o\" si trova a 25\u00a0km dalla citt\u00e0 di Porlamar.\nL'isola \u00e8 famosa per essere uno dei migliori luoghi di villeggiatura per i venezuelani. I vacanzieri affollano l'isola specialmente a Natale, Carnevale, Pasqua e da luglio a settembre, molti usano passare i loro fine settimana tra le magnifiche spiagge dell'isola.\nL'isola ha numerose spiagge, molte organizzate con ristoranti e stabilimenti balneari con sdraie e ombrelloni e anche per gli sport acquatici Snorkeling, Windsurf, kitesurfing e Surf, ha anche attrazioni come Waterland per fare il bagno con i delfini, un parco di divertimenti \"Diverland\" che vanta delle montagne russe mozzafiato. Playa El Agua, nel nord dell'isola, \u00e8 una delle pi\u00f9 popolari con chilometri e chilometri di fine sabbia\nPlaya El Yaque \u00e8 conosciuta internazionalmente come un eccellente luogo per il windsurf, Snorkeling, kitesurfing e Surf. Playa Parguito e Playa Caribe (frequentate dagli appassionati del surf) e Punta de Arena sono spiagge altrettanto popolari.\nLa spiaggia Playa Puerto Cruz \u00e8 una delle pi\u00f9 frequentate da turisti stranieri. Inoltre sono da citare Playa Manzanillo, una spiaggia caratteristica per le sue acque quasi sempre calme e \"parque el agua\", un parco di divertimenti acquatici.\nCuriosit\u00e0.\nSull'isola \u00e8 situata la prigione di San Antonio. Si tratta di una sorta di penitenziario autogestito dai carcerati, in base ad un tacito accordo con le autorit\u00e0 venezuelane. I reclusi passano il loro tempo anche in aree a cielo aperto dove \u00e8 presente una piscina, si tengono concerti, combattimenti di galli e sono commerciate e consumate sostanze psicotrope formalmente illecite. La nuova situazione \"sui generis\" ha consentito di ridurre drasticamente gli episodi di violenza all'interno della prigione. La prigione nel febbraio 2016 \u00e8 stata chiusa dal governo, i reclusi trasferiti in un altro carcere presso \"la Pen\u00ednsula de Macanao\"."}
{"id": "235070", "revid": "287204", "url": "https://it.wikipedia.org/wiki?curid=235070", "title": "Alessandro Mara", "text": "Biografia.\nNacque e crebbe a Finale Emilia, vicino a Modena, dove si iscrisse alla Facolt\u00e0 di Giurisprudenza. Di buone qualit\u00e0 canore, nel 1993 decise di partecipare alle selezioni per Sanremo Giovani, inviando una audiocassetta all'allora Compagnia Generale del Disco (poi assorbita dalla Warner Music Italy), dove fu scelto per le selezioni di Sanremo Giovani del 1995.\nAlla kermesse sanremese present\u00f2 un brano pop dal titolo \"Chiara\", riuscendo a qualificarsi per la successiva edizione del Festival di Sanremo 1996, sempre nella categoria \"Giovani\".\nSul palcoscenico del Teatro Ariston del 1996 propose il brano \"Ci sar\u00f2\", che ottiene dei buoni riscontri, all'incirca simili al precedente. Nello stesso anno, usc\u00ec il suo primo album, che port\u00f2 il suo nome d'arte, \"Alessandro Mara\", sempre distribuito dalla CGD. Dopo tre anni, la casa di distribuzione tedesco-canadese Mint Records distribu\u00ec lo stesso album all'estero, con un discreto successo.\nIn quanto partecipante ai Giovani 1996, Alessandro fu ammesso d'ufficio alla prima serata del Festival di Sanremo 1997 con il brano \"Attimi\", in qualit\u00e0 di aspirante alla promozione Big, tuttavia con obiettivo mancato attraverso l'eliminazione. Dopo Sanremo, fu pubblicato il secondo album, \"Amarsi cos'\u00e8\", prodotto e distribuito dal cantante e suo amico Eros Ramazzotti, album che per\u00f2 pass\u00f2 inizialmente inosservato. \nNel 1999 divent\u00f2 avvocato, fondando una casa di produzione musicale, la \"Chiaramusic S.a.g.l.\" con sede a Riva San Vitale, in Svizzera.\nNel 2002 fu pubblicato il suo terzo album, intitolato \"A volte volo\", e contenente 13 brani, anticipato dal singolo \"Nessun'altra\". In Italia l'album non trov\u00f2 una casa di distribuzione, e si dovette quindi sempre appoggiare alla \"Mint Records\". Nello stesso anno, Alessandro partecip\u00f2 come autore in un album di Fausto Leali, per il quale scrisse due canzoni (\"Questo amore \u00e8 una favola\" e \"Vivere te\"), ed inizi\u00f2 parallelamente a lavorare ad un progetto nel Cantone Ticino, il \"MaraMeo Festival\", una sorta di piccolo Zecchino d'Oro per bambini svizzeri, che otterr\u00e0 un discreto successo almeno per un decennio circa.\nAnni recenti.\nNel 2004 la \"Chiaramusic S.a.g.l.\" conflu\u00ec nell'azienda svizzera \"Edilcompliance S.a.g.l.\" e, di fatto, Alessandro si occuper\u00e0 quasi esclusivamente di contratti di compravendita immobili nel Cantone Ticino, in qualit\u00e0 di associato e gestore. \nNel 2013, in collaborazione con Nicola Penta, gi\u00e0 uomo d'affari del Cesena Calcio, si occuper\u00e0 dei contratti dell'Associazione Calcio Reggiana e del relativo affitto dello stadio di calcio di Reggio Emilia.\nAttualmente svolge sempre la professione di avvocato nel Cantone Ticino, in Svizzera."}
{"id": "235072", "revid": "731511", "url": "https://it.wikipedia.org/wiki?curid=235072", "title": "Barbara Ann Scott", "text": "Biografia.\nBarbara Ann Scott inizi\u00f2 a pattinare sul ghiaccio in tenera et\u00e0, e a undici anni vinse il suo primo titolo nazionale canadese giovanile nell'artistico individuale femminile. Due anni dopo, nel 1942, la tredicenne pattinatrice fu la prima donna ad eseguire con successo un doppio lutz in una gara ufficiale.\nNel 1945 e nel 1947 vinse il Campionato nordamericano di pattinaggio di figura, una competizione a cadenza biennale che si svolgeva alternativamente in Canada e negli Stati Uniti. Nel 1947 fu la prima atleta nordamericana a vincere un campionato mondiale di pattinaggio di figura, diventando un'eroina nazionale. Venne soprannominata \"Canada's Sweetheart\", la fidanzata del Canada. Dopo la vittoria ai mondiali, la sua citt\u00e0 natale, Ottawa, le regal\u00f2 un'automobile, ma la Scott non accett\u00f2 il dono per non perdere lo \"status\" di dilettante necessario per partecipare ai Olimpiadi. L'anno dopo infatti gareggi\u00f2 alle Olimpiadi di St. Moritz e vinse la medaglia d'oro dell'artistico femminile, prima atleta canadese a vincere un titolo olimpico nel pattinaggio di figura.\nBarbara Ann Scott pass\u00f2 al professionismo subito dopo le Olimpiadi, diventando una delle stelle della \"Hollywood Ice Revue\", una famosa compagnia di spettacoli sul ghiaccio di Chicago. Abbandon\u00f2 le scene nel 1955 dopo il matrimonio con il giornalista ed ex cestista professionista Tom King. In seguito \u00e8 stata attiva nel mondo del pattinaggio come giudice nelle gare dei professionisti.\nBarbara Ann Scott ricevette per ben tre volte il Trofeo Lou Marsh assegnato al miglior sportivo dell'anno canadese, nel 1945, 1947 e 1948; soltanto il campione di hockey su ghiaccio Wayne Gretzky l'ha superata, venendo premiato per quattro volte negli anni 1980. Il suo nome compare in varie \"Hall of Fame\" canadesi: la Canadian Olympic Hall of Fame (dal 1948), la Canada's Sports Hall of Fame (dal 1955), la Canadian Figure Skating Hall of Fame (dal 1991), la Canada's Walk of Fame (dal 1998).\nNel 1979 fu inserita nella \"World Figure Skating Hall of Fame\", la hall of fame internazionale del pattinaggio di figura.\n\u00c8 scomparsa in Florida nel 2012 all'et\u00e0 di 84 anni."}
{"id": "235073", "revid": "767487", "url": "https://it.wikipedia.org/wiki?curid=235073", "title": "Olivia (cantante 1971)", "text": "Inizia la propria attivit\u00e0 di cantante in Sicilia e decide di trasferirsi a Milano all'et\u00e0 di 19 anni. Dopo alcuni anni di attivit\u00e0 professionale nei club viene selezionata per il ruolo di Maria Maddalena dalla compagnia Teatro Della Munizione di Messina \nNel 1995 e 1996 partecipa al Festival di Sanremo 1996 e nel 1997 con \"Sottovoce\" e \"Quando viene sera\".\n\u00c8 stata Maria Maddalena nella versione italiana del musical \"Jesus Christ Superstar\" ed Evita nella rappresentazione del musical a lei ispirato."}
{"id": "235074", "revid": "124682030", "url": "https://it.wikipedia.org/wiki?curid=235074", "title": "Alessandro Errico", "text": "Gli inizi.\nInizia i suoi primi passi all'interno del programma \" Amici \" degli anni '90 condotto da Maria De Filippi.\nAlessandro Errico inizia la propria carriera musicale nel 1995, firmando per l'etichetta discografica Sugar di Caterina Caselli.\nDopo aver esordito con il singolo \"Rose e fiori\", partecipa al Festival di Sanremo 1996 con il brano \"Il grido del silenzio\", conquistando il primo posto a \"Sanremo Top\", dopo essersi classificato undicesimo nella graduatoria finale. Il CD da cui il brano era tratto, intitolato \"Il mondo dentro me\", .\nNel 1997 si ripresenta al Festival con il brano \"E penser\u00f2 al tuo viso\", tratto dal secondo CD, \"Esiste che\". Con l'uscita di quest'album decide di abbandonare temporaneamente le scene, interrompendo il contratto con la Sugar per sviluppare un percorso artistico ed esistenziale svincolato da ogni esigenza puramente commerciale.\nCon i SoneTsenZ.\nRiappare nel 2005 non pi\u00f9 come solista ma nel gruppo \"SoneTsenZ\", al fianco di Mauro Di Donato, Marcello Ravesi, Cristiano Urbani, Enrico Rossetti e Paolo Lucini. L'esordio discografico viene co-prodotto con Gianni Maroccolo e Riccardo Tesio e vede la partecipazione del poeta e intellettuale Edoardo Sanguineti. Il disco \u00e8 ancora inedito e se ne sono potute ascoltare alcune tracce solo sulla pagina Myspace della band.\nIl ritorno.\nIl 22 ottobre 2013 pubblica un singolo intitolato \"Mai e poi mai\", una \"cronaca poetica\" dal taglio cinematografico presentata dallo stesso Errico come \"canzone d'amore\". Il successivo 4 novembre 2013 il brano viene eseguito per la prima volta presso il Teatro Arciliuto di Roma, dove l'artista annuncia che \u00e8 in preparazione il suo terzo disco come solista.\nIl 20 febbraio 2014 pubblica il singolo \"Il mio paese mi fa mobbing\".\nIl 23 giugno 2015 pubblica il singolo \"Eppure ti dico ciao (La guerra di Piero)\"."}
{"id": "235075", "revid": "1573940", "url": "https://it.wikipedia.org/wiki?curid=235075", "title": "Kunijo kabuki ekotoba", "text": "Il Kunijo Kabuki ekotoba (\u570b\u5973\u6b4c\u821e\u5993\u7e6a\u8a5e, 'Illustrazioni e parole sul Kabuki di Okuni') assieme all'Okuni Kabuki kozu ('Vecchie illustrazioni dell'Okuni-kabuki'), il Kabuki no sh\u014dshi ('Libro sul Kabuki') e il Kabuki sh\u014dshi emaki ('Rotolo illustrato sul Kabuki'), \u00e8 un manoscritto illustrato che informa sugli inizi del Kabuki e che risale ai primi anni del periodo Tokugawa.\nSolo questi quattro documenti dell'epoca dispongono di testi e immagini e, per questo motivo, risultano estremamente importanti ai fini della ricerca. Sono alla base della leggenda di Okuni.\nIl \"Kunijo Kabuki ekotoba\", che si trova attualmente nella biblioteca dell'universit\u00e0 di Ky\u014dto, resta il documento illustrato pi\u00f9 autorevole in materia.\nContenuto.\nAllo scopo di testimoniare il fascino che la danzatrice esercitava sugli spettatori, l'opera tenta di riprodurre sulla pagina uno spettacolo con le canzoni, i dialoghi e le immagini della scena.\nLo spettacolo ricostruito nei pannelli racconta dell'incontro tra Okuni e Nagoya Sanzabur\u014d avvenuto dopo la morte di lui, una storia che diventa il pretesto per celebrare il piacere del canto e della danza, arti che aiutano a dissipare ogni tristezza.\nNel testo si narra di un gran sacerdote del tempio di Izumo che, dopo aver istruito sua figlia Okuni nella danza, decide di mandarla alla capitale, dove si esibisce davanti ai bei ciliegi in fiore del tempio Kitano. Inizia a ballare un nenbutsu odori, quando appare lo spirito di Nagoya, invocato dai canti e dai suoni dello sh\u014dyo ('gong giapponese').\nEgli si presenta come un vecchio amico di Okuni, morto troppo giovane in una strana lite (fushigi no kenka); per alleviare la sua tristezza inizia a cantare le canzoni alla moda ai suoi tempi, di cui una \u00e8 una sorta di j\u014druri. Tutti questi canti vengono accompagnati da una danza kabuki. Alla fine dell'esibizione \u00e8 gi\u00e0 arrivato il momento dell'addio; Okuni, infine, canta tre canzoni, accompagnandole con una danza vivace. Il testo finisce con la cerimonia dell'O-harai.\nScene.\nRipercorriamo brevemente le scene del Kunijo kabuki ekotoba, secondo la successione di illustrazioni e testo:"}
{"id": "235077", "revid": "767487", "url": "https://it.wikipedia.org/wiki?curid=235077", "title": "Maurizio Lauzi", "text": "Biografia.\nFin da piccolo appassionato di musica, inizi\u00f2 la sua carriera discografica nel 1983, con l'incisione del brano \"Stelle azzurre\", sigla di Calcio Serie A, trasmissione delle sintesi del campionato di calcio; il brano divenne poi un 45 giri inciso per la Fonit Cetra. Nel 1986 debutt\u00f2 dal vivo affiancando il padre a Sestri Levante, presentando due canzoni (\"Sogni d'oro\" e \"In due\"). La sua carriera prosegu\u00ec come solista del gruppo Viva, che incideva per la Virgin Records. Nel 1989 il gruppo partecip\u00f2, in qualit\u00e0 di vincitore per l'Italia di un concorso della Yamaha Music Foundation, alla finale di Tokyo, e si aggiudic\u00f2 un riconoscimento speciale della critica. Nel 1993 esce l'album d'esordio, e la band partecipa ad Un disco per l'estate, condotto da Pippo Baudo. Gli altri componenti erano Antonio Baldassarre (chitarra), Enzo Romano (basso) Massimo Facchini (tastiere), Paola Bertassi (sax), Elena Nastasi (tromba), Stefania Galli (trombone) e Diego Baschiera (batteria).\nLauzi conquist\u00f2 una certa notoriet\u00e0 a livello nazionale nella seconda met\u00e0 degli anni novanta, grazie a due partecipazioni da solista al Festival di Sanremo, nel 1996 con \"Un po' di tempo\" (che \u00e8 anche il titolo del suo primo album prodotto dalla Sony) e nel 1997 con \"Il capo dei giocattoli\", che gli valse il Premio Lunezia Nuove Stelle come miglior testo, bench\u00e9 entrambi i brani non fossero stati apprezzati dalle giurie popolari. Il suo secondo album altro non \u00e8 che un repackaging del precedente, con l'aggiunta della nuova canzone.\nNel 1995 aveva gi\u00e0 partecipato al Festival come corista dell'orchestra RAI,: sua \u00e8 la voce nel rap della sigla \"Perch\u00e9 Sanremo \u00e8 Sanremo\" di Pippo Caruso, direttore dell'Orchestra stessa per quella edizione del Festival, eseguita per la prima volta proprio in quella edizione. Quindi, aveva partecipato a \"Sanremo Giovani\" con la canzone \"Stella di Roma,\" mediante la quale ha ottenuto il diritto a gareggiare l'anno seguente .\nIn seguito si dedica a esibizioni dal vivo, cantando e suonando pianoforte e tastiera."}
{"id": "235080", "revid": "767487", "url": "https://it.wikipedia.org/wiki?curid=235080", "title": "Adriana Ruocco", "text": "Biografia.\nEbbe una certa notoriet\u00e0 a livello nazionale nella met\u00e0 degli anni novanta grazie alle apparizioni a Sanremo Giovani 1995 con il tormentone \"Ti prego, ti prego, ti prego\", l'anno seguente al Festival vero e proprio con \"Sar\u00f2 bellissima\" (seconda classificata nella sezione \"Nuove Proposte\") e nel 1997 sempre al Festival con \"Uguali, uguali\".\nNel 2011 compare come ospite nel disco \"Un Mondo Digitale\" di Marco R\u00f2. Nel 2014 incide il singolo \"If you're not alone\", del quale viene realizzato anche un video musicale."}
{"id": "235082", "revid": "1184093", "url": "https://it.wikipedia.org/wiki?curid=235082", "title": "Trofeo Lou Marsh", "text": "Il Trofeo Lou Marsh (\"Lou Marsh Trophy\") \u00e8 un premio assegnato annualmente da una giuria di giornalisti al miglior sportivo dell'anno del Canada. Il premio fu istituito nel 1936 dal quotidiano \"Toronto Star\" e intitolato alla memoria di un redattore sportivo. La votazione avviene ogni anno nel mese di dicembre.\nI vincitori.\nLo sportivo pi\u00f9 premiato finora \u00e8 il campione di hockey su ghiaccio Wayne Gretzky, che nel corso degli anni 1980 ha ricevuto il trofeo quattro volte (1982, 1983, 1985, 1989). Dopo di lui, a quota tre Barbara Ann Scott, campionessa olimpica e mondiale di pattinaggio artistico su ghiaccio negli anni 1940. Dagli anni 1990 in poi l'unico a ricevere il trofeo pi\u00f9 di una volta \u00e8 stato il pilota di Formula 1 Jacques Villeneuve (1995 e 1997).\nNel 1980 il trofeo Lou Marsh non venne assegnato ad un agonista, bens\u00ec a Terry Fox, un ragazzo di ventidue anni che quell'anno aveva intrapreso una marcia attraverso l'intero paese per raccogliere fondi per la ricerca contro il cancro. Terry Fox aveva una protesi al posto della gamba destra, amputata tre anni prima a causa di un tumore. Con la sua \"Maratona della speranza\" era partito per attraversare il Canada dall'Atlantico al Pacifico, ma fu costretto ad interrompere la sua marcia in Ontario per il reinsorgere del cancro.\nLe discipline sportive pi\u00f9 premiate sono l'hockey su ghiaccio e il pattinaggio artistico su ghiaccio, che sono tradizionalmente gli sport di punta in Canada. Fino al 2010 compreso, il premio \u00e8 stato assegnato 12 volte ad esponenti dell'hockey, 8 volte al pattinaggio artistico e all'atletica leggera. Seguono il pattinaggio artistico su ghiaccio ed il nuoto con 7 premi pi\u00f9 1 del nuoto sincronizzato."}
{"id": "235083", "revid": "125644808", "url": "https://it.wikipedia.org/wiki?curid=235083", "title": "Leandro Barsotti", "text": "Biografia.\nNato a Brindisi, vissuto fino all'adolescenza tra Venezia e Mestre e in seguito padovano d'adozione, Leandro Barsotti ha iniziato a suonare con i compagni di scuola. Dopo le prime esperienze, fonda insieme a Bibi Bozzato i Puzzless, gruppo a met\u00e0 tra il jazz e il rock d'autore, incidono anche un Lp di quattro brani.\nSi laurea in criminologia e diventa giornalista professionista. Dopo aver sub\u00ecto il furto degli strumenti , la band si scioglie e Leandro Barsotti mette a punto un repertorio da solista. Trova il contratto con l'allora RCA Italiana, e registra nel 1991 \"Il caso Barsotti\", album che viene presentato al Premio Tenco grazie all'invito personale di Amilcare Rambaldi. L'album riscuote controversi giudizi della critica, per l'utilizzo di un linguaggio acerbo, a volte provocatorio.\n\u00c8 in quel periodo che conosce l'arrangiatore Michele Canova Iorfida, con cui dar\u00e0 vita ad una collaborazione artistica decennale. L'anno dopo pubblica, sempre con la RCA, il secondo album, \"Ho la vita che mi brucia gli occhi\", contenente il singolo \"Vecchio bastardo\" da cui viene realizzato un videoclip con protagonista la pornostar La Venere Bianca.\nNel 1993 partecipa alla tourn\u00e9e \"Tour in citt\u00e0\" assieme ad altri giovani colleghi Samuele Bersani, Angela Baraldi, Tosca, Bungaro. Sotto la stessa sigla, e sempre nel '93, il gruppo di artisti registra una cover del brano \"Aida\" di Rino Gaetano.\nIl successo arriva alla fine del 1994: Leandro Barsotti presenta al \"Festival italiano\" di Canale 5 la canzone \"Mi piace\", che viene subito eliminata dalla gara, ma che le radio decidono di premiare trasmettendola pi\u00f9 di ogni altra . Arrivano i primi concerti e i tanti passaggi televisivi; l'album \"Vitamina\" (che contiene anche la hit \"Voglio che mi ami\") raggiunge in pochi mesi le copie . Nell'estate del 1995 esce l'inedito \"Ci siamo anche noi\" e nell'autunno l'organizzazione del Festival di Sanremo lo seleziona per la finale di \"Sanremo giovani\", dove arriva secondo.\nCos\u00ec, nel febbraio del 1996, Barsotti si presenta a Sanremo con la canzone \"Lasciarsi amare\" e un nuovo album, \"Bellavita\", edito da Ppm-Bmg. \u00c8 un anno di intensa attivit\u00e0 dal vivo, non solo in Italia ma anche in Francia, Svizzera, Jugoslavia e soprattutto Canada, dove tiene tre concerti davanti a un pubblico sempre numeroso. Lo accompagna come corista e ballerina Loredana Bontempi.\nNel febbraio 1997 torna al Festival di Sanremo con il brano \"Fragolina\" e successivamente esce, sempre con la Bmg, la sua prima raccolta, \"Fragolina collection\".\nLo stesso anno realizza, come coautore, come attore e come autore della colonna sonora, il film solo per homevideo \"Ci sar\u00e0\", prodotto dal Messaggero Audiovisivi e vincitore del premio nazionale \"Santa Caterina\".\nNello stesso anno si esibisce nel tour estivo con la sua Banda Barsotti affiancato dalla showgirl Daniela Parrozzani.\nNell'estate \u00e8 uscito il singolo \"Il silenzio dell'anima\" che \u00e8 stato coccolato da tutte le radio italiane fino a settembre inoltrato: il brano viene presentato in diverse piazze italiane all'interno del tour di Rtl 102.5. E a novembre esce l'album, \"Il segno di Elia\", undici canzoni di grande impatto emotivo .\nInsieme alla scrittrice Chiara Gamberale e ai Summertime scrive l'inno della maratona di Sant'Antonio.\nNell'estate del 2001 esce il singolo radio \"Tre mesi d'amore\", pubblicato in tre versioni. Anche in quest'occasione Barsotti riceve un ottimo riscontro radiofonico. Ma da settembre del 2001 Barsotti comincia a lavorare ad un progetto molto ambizioso: un recital teatrale che possa portare al pubblico, oltre che le canzoni, anche una possibile storia. Nasce cos\u00ec la collaborazione con il fotografo e videomaker Oliviero Toscani, un nome conosciuto a livello internazionale. Con Oliviero Toscani realizza un video su un ragazzo in carcere perch\u00e9 riconosciuto colpevole dell'omicidio del padre. Il video viene sequestrato dalla magistratura ma poi restituito dal tribunale della libert\u00e0. Il film viene presentato alla Leopolds di Firenze il 23.3.2002 da Leandro Barsotti, con alcuni ospiti prestigiosi: Enrico Ruggeri, Jovanotti e Paolo Crepet. Da quell'esperienza esce il cd singolo \"Spiegare l'amore\".\nNel frattempo Leandro scrive per i \"Ragazzi italiani\" i brani \"Intorno a noi\" e insieme a Mike Francis il singolo di successo \"Io credo\"; con gli MP2 \"May day\" e il singolo radiofonico \"Azzurro\", per Sabrina Salerno il successo spagnolo \"I love you\", per Carmine Migliore \"La luna\" e per Marco Morandi \"Meteoropatica\".\nNell'ottobre del 2004 \u00e8 stato invitato al summit del premio Nobel per la pace a Roma per parlare di impegno sociale.\nNel 2007 ha pubblicato un libro-cd dal titolo \"Il jazz nel burrone\" in cui racconta la vita del cantautore francese Serge Gainsbourg e ne canta, tradotte in italiano, undici sue celebri canzoni risalenti agli anni Sessanta.\nNel dicembre 2008 ha scritto e pubblicato per Azzurra Music la biografia di Riccardo Fogli.\nIl 29 ottobre 2013 esce \"Non avevo pi\u00f9 niente\", nuovo singolo radiofonico corredato da videoclip estratto dall'omonimo album prodotto da Claudio Corradini e Enrico \"Penta\" Bulla per Protocollo Zero Music Factory (edizioni Effegi / Cramps).\nIl 10 gennaio 2016 esce il singolo con Il Migno \"L'11 e il 16\", il cui videoclip \u00e8 realizzato da Simone Gazzola.\nIl 15 novembre \u00e8 uscito il suo primo romanzo \"L'amore resta\" edito dalla casa editrice friulana L'Orto della Cultura.\nAttento alla crescita personale e spirituale come testimoniano i testi del suo album \"Il segno di Elia\" e gli argomenti trattati nel romanzo \"L'amore resta\", Leandro Barsotti ha tenuto numerosi incontri pubblici per parlare di anima, angeli, destino, spiritualit\u00e0. Tiene anche meditazioni guidate ed \u00e8 inoltre spiritual coach.\nIspiratore di progetti sociali, \u00e8 l'ideatore del Cantanatale, manifestazione aperta al pubblico che domenica 23 dicembre 2018 ha raccolto mille persone davanti al reparto di Pediatria dell'ospedale di Padova per cantare insieme ai bambini ricoverati.\nBarsotti ha diviso l'attivit\u00e0 di cantante con quella di giornalista per il quotidiano \"Il Mattino di Padova\" dove ricopre il ruolo di caporedattore. Nell'ottobre 2015 ha dato vita a una rubrica quotidiana sui social e sul web dal titolo \"Buongiorno Mattino\" in cui commenta notizie o intervista personaggi.\nNel 2020 ha pubblicato insieme allo streetartist Seneca il libro di aforismi e disegni dal titolo \"Love +\" (editore Calma di Mare).\nNel gennaio 2020 vengono pubblicate sulla piattaforma digitale Spotify i suoi album \"Ho la vita che mi brucia gli occhi\", \"Vitamina\" e \"Bellavita\". Nel maggio 2021 \u00e8 uscito per l'etichetta Azzurra Music il nuovo singolo \"Alma Goodbye\"."}
{"id": "235084", "revid": "33689", "url": "https://it.wikipedia.org/wiki?curid=235084", "title": "Ubaldo Baldassini", "text": "Biografia.\nIl capostipite dei Baldassini nacque nel 1002 ed era il bisnonno di Ubaldo; il nonno si chiamava Pace e la nonna Prudenza. Ubaldo aveva una sorella, Sperandia.\nNon \u00e8 nota con esattezza la data di nascita di Ubaldo, che si presume essere intorno al 1085, in quanto il suo biografo Teobaldo afferma che nel 1105 era \"adolescens\", ossia di et\u00e0 compresa tra i 15 e i 25 anni.\nAlla morte del padre Rovaldo il giovane Ubaldo fu affidato allo zio, anch'egli Ubaldo, che lo avvi\u00f2 alla vita religiosa. I suoi biografi descrivono la sua disponibilit\u00e0 all'amicizia \"societate delectabilis\", la sua benevolenza \"paciens super omnes\". Non sono noti miracoli da lui compiuti durante la fanciullezza e la giovent\u00f9.\nStudi\u00f2 dai canonici di San Secondo e poi a San Mariano, ove non si trov\u00f2 bene, a causa della corruzione del clero (concubinaggio) e torn\u00f2 a vivere nel primo luogo. Fu ordinato sacerdote nel 1114, poi nominato canonico della cattedrale eugubina, ristabilendovi la disciplina ecclesiastica. Dopo l'incendio del 1125, si adoper\u00f2 per la ricostruzione del duomo e dell'ospedale di Gubbio.\nUomo mite, ma determinato. Rifiut\u00f2 il vescovado di Perugia, ma il papa Onorio II gli attribu\u00ec quello di Gubbio (1129). Come vescovo, a differenza di altri, evitava le pompe cerimoniose e i ricchi paramenti, era parco in tutte le cose e non facilit\u00f2 i suoi parenti affidando loro cariche e vantaggi. Perdon\u00f2 tutti i torti che sub\u00ec, fresco di nomina, dagli eugubini non abituati a un ecclesiastico un po' \"sui generis\". Aiut\u00f2 la cittadinanza durante l'assedio a Gubbio voluto da undici citt\u00e0 rivali (Perugia, Spoleto, Foligno, Assisi, Nocera Umbra, Cagli, Citt\u00e0 di Castello e i feudatari di Coccorano, Fossato, Val Marcola) e tratt\u00f2 personalmente con Federico Barbarossa per evitare la distruzione da parte delle sue truppe (1155).\nUbaldo venne colpito da una malattia insolita e repellente che, da analisi condotte sulla mummia del santo nel 2017, si \u00e8 accertata essere il pemfigoide bolloso: il corpo si ricopr\u00ec di pustole dolorose che emettevano in continuazione un liquido sieroso, biancastro e maleodorante. In quello stato celebr\u00f2 la sua ultima messa nella Pasqua del 1160 senza sottrarsi, fino alla fine, ai suoi doveri vescovili. Domenica 15 maggio chiese l'estrema unzione e mor\u00ec all'alba del 16 maggio 1160. A causa del grande afflusso di fedeli, i funerali furono celebrati soltanto il quarto giorno dopo la morte.\nIl culto.\nCanonizzato nel 1192 dal papa Celestino III, il suo corpo riposa sul colle Ingino, nella chiesa a lui dedicata. Patrono di Gubbio, \u00e8 festeggiato il 16 maggio. In suo onore si svolge la celebre Festa dei ceri, che viene festeggiata il 15 maggio. \nSant'Ubaldo \u00e8 particolarmente venerato e festeggiato (singolarmente con una manifestazione che prevede il rogo finale di tre pini, come tre sono i \"ceri\" che corrono in suo onore a Gubbio) anche nella citt\u00e0 francese di Thann, in Alsazia, nella cui collegiata di Sant'Ubaldo, gotica, \u00e8 custodita una reliquia del santo.\nA Pisa la festa di santo Ubaldo si svolge lungo il viale delle Piagge il 16 17 18 maggio soprattutto dedicata alla vendita di piante e fiori."}
{"id": "235085", "revid": "834", "url": "https://it.wikipedia.org/wiki?curid=235085", "title": "Lou Marsh Trophy", "text": ""}
{"id": "235086", "revid": "767487", "url": "https://it.wikipedia.org/wiki?curid=235086", "title": "Camilla (cantante)", "text": "Biografia.\nDopo il diploma al Liceo Artistico Statale di Novara, frequenta la facolt\u00e0 di Architettura di Milano.\nNel 1994 Michele Violante diventa il suo produttore artistico e con Kynsha, che si occupa degli arrangiamenti vocali e della stessa Camilla, formano il team di lavoro che si occuper\u00e0 della scrittura e della realizzazione in studio dei brani del suo repertorio.\nNel 1995 firma il suo primo contratto discografico con la Mercury (in seguito diventata Universal) e pubblica l'album \"Battiti\".\nDebutta con il singolo \"Non c'\u00e8 ragione\", che vede la partecipazione di Paolo Martella (ex Quartiere Latino). Esegue questo brano a Sanremo Giovani 1995, conquistando il diritto a partecipare al Festival di Sanremo 1996. Nell'occasione interpreta la canzone \"Zerotretresette\", che viene inclusa nella riedizione del 1996 del suo primo album \"Battiti\" e che si classifica al decimo posto tra le Nuove Proposte.\nCamilla ottiene una certa notoriet\u00e0 a livello nazionale, consolidata dall'apparizione al Festival di Sanremo 1997 con il brano \"Come ti tradirei\", che non permette alla cantante di qualificarsi tra i Big e che viene pubblicato solo come singolo, non facendo quindi parte di alcun album.\nNel 1998 partecipa all'album \"Soulista\" di Irene Lamedica, interpretando assieme a lei ed a Jasmine il brano \"Dimmi come fai\".\nNel 1999 pubblica per la Epic (Sony Music) il secondo album, \"Nuova dimora\", trainato dal primo singolo \"Il mio fuoco\", cover della nota \"Upside Down\" di Diana Ross. Il brano ottiene un buon riscontro radiofonico e viene seguito dalla pubblicazione di altri due singoli, \"Il mio primo desiderio\" e \"Un istante di te\".\nNell'insieme il secondo album, sempre prodotto e arrangiato da Michele Violante, si discosta decisamente dal primo, grazie ad un'impronta decisamente pi\u00f9 urban e r&amp;b, vicina alle produzioni anglosassoni. L'album vanta un duetto con Tormento, ex membro dei Sottotono, nel brano \"Balla con me\" e la collaborazione con Paolo Martella per il testo di \"Solo un sole\".\nNel 2000 Camilla vince il premio come \"miglior artista femminile\" al Festival della Musica di San Marino, organizzato da Radio Dimensione Suono, e duetta con Platinette nel brano \"Nell'aria\", incluso nel primo album di quest'ultima.\nNel 2008 collabora al brano \"Corri Corri\" di Dj T the Thief, insieme a Alberto Maroni Biroldi e Bruno Marino.\nA maggio 2011 esce un nuovo singolo digitale, \"Fly\", primo pezzo che Camilla pubblica dopo dodici anni di silenzio. Il brano, cantato in inglese, rivela una svolta decisamente pi\u00f9 soul a cui comunque non seguono altri progetti discografici."}
{"id": "235087", "revid": "1543377", "url": "https://it.wikipedia.org/wiki?curid=235087", "title": "Basilica dei Santi Quattro Coronati", "text": "La Basilica dei Santi Quattro Coronati fa parte di un complesso cristiano situato nel rione romano del Celio, sull'omonimo colle.\nI Santi Quattro.\nI nomi dei quattro santi titolari, secondo la \"Pontificia Academia Cultorum Martyrum\", che vi pone una stazione al Luned\u00ec della IV settimana di Quaresima, sono: \"Castorio, Sinfroniano, Claudio e Nicostrato\", commemorati l'8 novembre.La leggenda parla di quattro marmorari cristiani messi a morte sotto Diocleziano per essersi rifiutati di scolpire idoli pagani, ma anche di quattro (o cinque) militari, ugualmente martirizzati e sepolti presso le tombe dei martiri precedenti.\nGli scalpellini martiri nel Medioevo divennero patroni delle corporazioni edili e ancora adesso lo sono delle arti murarie (come a Bologna o a Firenze). \nPer la loro connessione con l'arte marmoraria e delle costruzioni, i Santi Quattro sono anche molto cari alla Massoneria: la Loggia di ricerca Q.C. di Londra, ad esempio, tiene tuttora il suo festival annuale l'8 novembre.\nGli edifici.\nIl sito si presenta ancora come un complesso monastico fortificato, di modesta apparenza esterna ma di massiccia consistenza muraria, ed \u00e8 costituito da una basilica e da una serie di altri spazi sacri e residenziali (cripta, cortili, monastero, antico palazzo cardinalizio).\nEsso occupa, dal IV secolo, i luoghi di una ricca residenza aristocratica di et\u00e0 tardoantica che era collocata lungo l'antica via Tuscolana (nel percorso corrispondente all'attuale via dei Santi Quattro) e nei secoli fu ripetutamente e radicalmente modificato.\nL'ingresso alla chiesa avviene attraverso un portale ad arco sovrastato dalla massiccia torre campanaria del IX secolo, la pi\u00f9 antica superstite di Roma: molto semplice e tozza, \u00e8 costruita in cortina e presenta un loggiato con quadrifore sovrastato da una semplice cornice costituita da mensolette in marmo prive di decorazione. Oltrepassato il portale si accede ad un primo cortile, con arcate tardocinquecentesche, corrispondente all'antico atrio di ingresso della basilica leonina: sopra l'arco notare un'iscrizione metrica in caratteri gotici relativa al restauro effettuato dal cardinale Carillo nel XV secolo..\nLa primitiva aula absidata fu convertita in luogo di culto cristiano prima del 499, data a cui risale la prima attestazione del \"\"titulus Aemilianae\", pi\u00f9 volte identificato, dalle fonti altomedioevali, con la chiesa dei Santi Quattro.\nLa posizione della chiesa era rilevante, per essere in alto e per la sua vicinanza al Laterano, sede allora del papato.\nLa fortificazione del complesso (cripta, torre d'ingresso all'epoca decorata all'interno e all'esterno, primo cortile con i primi edifici destinati al clero) \u00e8 di epoca carolingia, attribuita al papa Leone IV (met\u00e0 IX secolo circa).\nDopo l'incendio di Roberto il Guiscardo nel 1084, papa Pasquale II provvide alla ricostruzione, riducendo per\u00f2 la basilica alla sola met\u00e0 ovest della ex navata centrale e trasformando il precedente spazio nell'attuale secondo cortile, mentre quelle che erano state le navate laterali furono inglobate, la destra nel palazzo del cardinale titolare, la sinistra nel monastero fondato dallo stesso Pasquale II, che dal 1138 divenne un priorato dell'abbazia benedettina di S. Croce di Sassovivo presso Foligno.\nImportanti restauri (testimoniati dall'iscrizione con lo stemma del cardinale murata nel primo cortile, sotto la torre) furono fatti eseguire nel XV secolo dal cardinale Carillo dopo la cattivit\u00e0 avignonese, quando il complesso fu dichiarato sede pontificia da papa Martino V.\nCon lo spostamento della sede papale in Vaticano, tuttavia, l'importanza del complesso decadde. Il 12 marzo 1564 l'insieme fu affidato alle monache di clausura Agostiniane e adibito ad orfanotrofio, trasformando tutti gli ambienti che affacciano sul cortile in dormitori per le orfane. \u00c8 ancora oggi un convento delle Agostiniane.\nGli interni.\nAlcuni elementi di rilievo del complesso:"}
{"id": "235089", "revid": "125953159", "url": "https://it.wikipedia.org/wiki?curid=235089", "title": "O.R.O.", "text": "O.R.O. (acronimo di Onde Radio Ovest) \u00e8 stato un complesso musicale italiano originario della Toscana, formatosi nel 1993 e scioltosi nel 2019.\nStoria del complesso.\nLa prima cellula della band si galvanizz\u00f2 attorno ad un nucleo di turnisti, tra i pi\u00f9 richiesti in quel periodo, negli studi di registrazione italiani: Alfredo Golino alla batteria, Cesare Chiodo al basso e Mario Manzani alla chitarra. Provenienti da precedenti esperienze discografiche, questi musicisti costituivano dal 1990 il fulcro del complesso di Marco Masini, in quel momento all'apice del successo.\nAvendo lavorato spesso con diversi artisti del calibro di Giancarlo Bigazzi, Raf, Umberto Tozzi, Marco Masini, Aleandro Baldi venivano accostati alla cos\u00ec detta \"Scuola Fiorentina\".\nSulla falsariga degli Stadio (band di supporto di Lucio Dalla) ai tre musicisti venne l'idea di costituire un proprio organico autonomo e dal 1993 cominciarono a preparare un proprio repertorio e selezionare i membri rimanenti della band. A questi musicisti si aggiunsero successivamente gli esordienti Valerio Zelli alla voce e Mauro Mengali alla voce e alle tastiere.\nNel 1994 gli O.R.O. ottennero un contratto con la casa discografica Sugar Music di Caterina Caselli che pubblic\u00f2 il loro primo singolo dal titolo \"L'amore \u00e8.\"\nQuesto brano ottenne riscontri incoraggianti; da esso venne tratto un video la cui direzione venne affidata ad Armando Gallo, gi\u00e0 fotografo dei Genesis.\nNel frattempo il quintetto degli O.R.O. si trov\u00f2 pronto per la realizzazione dell'album di debutto, dal titolo \"Vivo per...,\" pubblicato nel gennaio 1995; l'omonimo brano riscosse un enorme successo sia a livello nazionale che internazionale, anche grazie all'interpretazione di Andrea Bocelli che lo incise in coppia con Giorgia; tuttavia quest'ultima versione venne modificata in \"Vivo per lei\" e il testo fu completamente riadattato da Luigi \"Gatto\" Panceri.\nNello stesso anno il complesso degli O.R.O. partecip\u00f2 a Sanremo Giovani 1995 presentando proprio il brano \"Vivo per...\" che si piazz\u00f2 al primo posto.\nNel 1996 venne pubblicato il secondo album dal titolo \"Con tutto il cuore...\" e, avendo appena vinto Sanremo Giovani 1995, la band fu invitata a partecipare (di diritto) alla 46\u00aa edizione del Festival di Sanremo 1996.\nIl neo sestetto degli O.R.O. (che nel frattempo aveva reclutato il pianista/tastierista Bruno Zucchetti), alla vigilia del festival test\u00e9 citato, risult\u00f2 tra i favoriti della sezione nuove proposte. Alla fine del festival il brano \"Quando ti senti sola\"\",\" si posizion\u00f2 al quarto posto della classifica.\nNel 1997 venne pubblicato il terzo album dal titolo \"3\"\".\" L'origine di questo titolo \u00e8 da ricercarsi nel fatto che la band si era ridotta a tre elementi dopo che Golino, Chiodo e Zucchetti avevano lasciato la formazione.\nCon la canzone \"Padre nostro\", scritta in collaborazione con Enrico Ruggeri, il trio partecip\u00f2 al Festival di Sanremo 1997 nella sezione \"Campioni\". Il brano in questione si classific\u00f2 al 6\u00ba posto.\nDopo alcuni anni di inattivit\u00e0 e un riassetto dell'organico, nel 2004 la band pubblic\u00f2 il suo quarto album dal titolo \"Liberi\". Negli anni a venire, pur proseguendo la sua attivit\u00e0 concertistica, il sodalizio non ha pi\u00f9 trovato quella stabilit\u00e0 degli esordi. I due \"front-man\" Zelli e Mengali, unici reduci del nucleo originario, hanno proseguito l'attivit\u00e0 fino al 2019 proponendo il repertorio della formazione storica e avvalendosi di musicisti esterni per gli spettacoli dal vivo.\nDiscografia.\nIn Studio\nRaccolte\nLive"}
{"id": "235092", "revid": "1543377", "url": "https://it.wikipedia.org/wiki?curid=235092", "title": "Herma Szabo", "text": "Biografia.\nHerma Szabo apparteneva, da parte di madre, ad una celebre famiglia di pattinatori austriaci, gli Engelmann. Suo nonno Eduard Engelmann allest\u00ec la prima pista di pattinaggio su ghiaccio di Vienna nel 1868. Suo zio Eduard Engelmann jr. vinse tre campionati europei di pattinaggio artistico consecutivi dal 1892 al 1894. Anche sua madre Christine e i suoi cugini erano pattinatori. Persino Karl Sch\u00e4fer, pluricampione olimpico e mondiale negli anni 1930, entr\u00f2 a far parte della \"dinastia\" Engelmann, sposando una delle figlie di Eduard Engelmann jr.\nNegli anni 1920 Herma Szabo fu una delle pi\u00f9 forti pattinatrici del mondo. Dal 1922 al 1927 vinse sei titoli mondiali consecutivi nell'artistico individuale femminile. In coppia con Ludwig Wrede vinse anche due titoli mondiali di coppia, nel 1925 e nel 1927, piazzandosi al terzo posto ai mondiali del 1926. Nei programmi di gara dell'epoca compare con nomi diversi: Herma Jaross-Szabo, Herma Jarosz Szabo, Herma Szabo-Plank, Herma Planck-Szabo. Si tratta comunque della stessa pattinatrice. Attualmente la International Skating Union (ISU) l'ha inserita in tutti gli albi d'oro ufficiali semplicemente come Herma Szabo.\nNel 1924 prese parte al concorso individuale femminile di pattinaggio artistico dei I Giochi olimpici invernali, l'unica gara femminile in programma. All'unanimit\u00e0 i giudici la ritennero la migliore delle otto concorrenti sia negli obbligatori sia nelle figure libere. Il 29 gennaio 1924 si aggiudic\u00f2 quindi il concorso, vincendo la prima medaglia d'oro assegnata ad una donna nella storia dei Giochi olimpici invernali. Due giorni dopo, la cugina Helene Engelmann in coppia con Alfred Berger vinse la gara di pattinaggio a coppie.\nNel 1982 fu inserita nella \"World Figure Skating Hall of Fame\", la hall of fame internazionale del pattinaggio di figura."}
{"id": "235094", "revid": "834", "url": "https://it.wikipedia.org/wiki?curid=235094", "title": "Herma Szabo-Plank", "text": ""}
{"id": "235095", "revid": "125070999", "url": "https://it.wikipedia.org/wiki?curid=235095", "title": "Marco Guerzoni", "text": "Biografia.\nNato a Luino il 22 agosto 1960 da padre italiano e madre martinicana, dai 7 ai 14 anni studia tromba presso la Scuola Civica di Milano; dai 23 anni studia danza, frequentando tra l'altro stages in Italia e Francia, ottenendo il suo primo contratto di lavoro nel mondo dello spettacolo con la RAI ma come ballerino, nel programma Il tastomatto in onda su Rai 2 (dove Pippo Baudo scopr\u00ec Lorella Cuccarini)\nNel 1984 fonda la \"Ten for a Band\", formazione di Rhythm and blues e il gruppo \"Martinique\" di ispirazione afro-latin. \nNel 1985 incide per la Polygram, con lo pseudonimo \"Tim Mayo\", il brano dance \"In Mexico\", composto e prodotto da Pino Presti, con testo di Mike Logan. \nNel 1988 entra a far parte del trio vocale di Laura Fedele con la quale incide il disco \"Anomal\u00e9\" e partecipa a numerosi festival nazionali e internazionali del Jazz. Nel 1989 ha una parte come cantante nel \"Faust, Frammenti parte prima\" per la regia di Giorgio Strehler al Piccolo Teatro Studio di Milano. Nello stesso anno entra a fare parte dei \"Bravo \" di Augusto Righetti partecipando ad \"Aspettando Sanremo\", selezione per il Festival di Sanremo 1989, al Festivalbar ed al Cantagiro. \nEsordisce nel 1992 come cantante-attore al Teatro Nuovo (Milano) in \"Backstage il grande sogno\" di Shel Shapiro, Gianni Min\u00e0 e Sergio Bardotti.\nNel 1992 e 1993 \u00e8 il cantante solista della band di \"Buona Domenica\", programma in diretta su Canale 5 condotto da Lorella Cuccarini e Marco Columbro, in cui si esibisce anche in diversi balletti con Lorella Cuccarini. Nel 1994 subentra a Alex Baroni come voce solista della formazione pop funky \"Los Brasatos\".\nNel 1996 partecipa al Festival di Sanremo in coppia con Aleandro Baldi con il brano \"Soli al bar\" (di Giancarlo Bigazzi, Aleandro Baldi e Francesco Palmieri). \nNel 1998 esce il singolo \"Tu vuo fa l'americano\" con Gisella Cozzo. \nNel 2000 partecipa alla canzone \"Non dirlo ai tuoi\" dei Gemelli DiVersi nel loro secondo album \"4x4\". \nNell'autunno 2001 entra a far parte del cast dell'opera di Riccardo Cocciante \"Notre Dame de Paris\" con il ruolo di \"Clopin\", il capo della Corte dei Miracoli. Nei panni del \"Re degli zingari\" calca il palcoscenico sino all'ottobre del 2003. Durante questi anni incide il disco dell'opera, \u00e8 nel DVD e nel CD live e si esibisce nella diretta TV di Rai 1 dall'Arena di Verona del 4 settembre 2003. \nNel 2005 partecipa al Festival della canzone italiana d'Autore a Monaco di Baviera con il suo brano \"Magica\". Dall'ottobre 2005 a tutto il 2006 \u00e8 impegnato nella realizzazione e nella direzione artistica e musicale di \"Lettere dal silenzio\", spettacolo teatrale multidisciplinare che prende vita dall'incontro di poesie di ragazzi disabili con le sue musiche, da cui verr\u00e0 realizzato anche un CD. \n\u00c8 uno dei coristi dell'orchestra del maestro Roberto Pregadio nell'edizione 2007 e 2008 de \"La corrida\" in onda su Canale 5 condotta da Gerry Scotti. Nel 2008 canta \"Help me now\", sigla della fiction televisiva Crimini bianchi. Nel 2010 \u00e8 in tourn\u00e9e con Malika Ayane come corista nel \"Grovigli Tour\" e nel 2012 partecipa all'Eurovision Song Contest a Baku come corista di Nina Zilli.\nNel 2015 interpreta il ruolo dell\"Araldo Egizio\" ne Le supplici (Eschilo) con la regia di Moni Ovadia e Mario Incudine nell'ambito delle Rappresentazioni classiche al Teatro greco di Siracusa\nNel 2017 inizia a collaborare allo spettacolo teatrale sulla storia del Blues \"Blues Notes: appunti dalla musica del diavolo\", la cui programmazione viene interrotta nel 2020 in seguito all\u2019applicazione delle misure restrittive per il contenimento del contagio da COVID-19.\nNel 2018 viene pubblicato il suo brano \"E le canzoni diversano\" da cui viene realizzato un videoclip insieme alla \"Greenlight Blues Band\".\nNel 2019 interpreta \"Erode\" nello spettacolo \"Jesus in Rock\", riadattamento di Jesus Christ Superstar, con la regia di Francesco Torre, al Teatro Impero di Marsala\nNel 2020 partecipa alla prima edizione italiana di \"The Voice Senior\" condotto da Antonella Clerici. Entra nel team di Gigi D'Alessio, arriva in finale e si classifica terzo.\nNel 2022, dopo 19 anni di assenza dal ruolo, torna ad interpretare Clopin in Notre-Dame de Paris in occasione del tour del ventennale in Italia.\nDa diversi anni presta la sua voce ad alcuni tra i pi\u00f9 famosi spot pubblicitari ed \u00e8 attivo come cantante intrattenitore nei locali di tutta Italia."}
{"id": "235096", "revid": "11694", "url": "https://it.wikipedia.org/wiki?curid=235096", "title": "Haute-Normandie", "text": ""}
{"id": "235097", "revid": "110157", "url": "https://it.wikipedia.org/wiki?curid=235097", "title": "Weinsberg", "text": "Weinsberg \u00e8 una citt\u00e0 tedesca di 11.585 abitanti situata nel Land del Baden-W\u00fcrttemberg e fa parte del circondario di Heilbronn. \nSi estende per una superficie di circa 22,22\u00a0km\u00b2.\nAmministrazione.\nGemellaggi.\nWeinsberg \u00e8 gemellata con:"}
{"id": "235099", "revid": "525063", "url": "https://it.wikipedia.org/wiki?curid=235099", "title": "Seine Maritime", "text": ""}
{"id": "235100", "revid": "125084725", "url": "https://it.wikipedia.org/wiki?curid=235100", "title": "Krzysztof Penderecki", "text": "La sua opera si collocava nell'ambito del post-serialismo.\nBiografia.\nHa ricevuto lezioni di violino e pianoforte sin da piccolo ed \u00e8 entrato al Conservatorio di Cracovia all'et\u00e0 di 18 anni. Dal 1954 ha studiato composizione con Artur Malawski e Stanis\u0142aw Wiechowicz presso l'Accademia di Musica di Cracovia, dove \u00e8 stato in seguito nominato professore nel 1958. Un anno pi\u00f9 tardi Penderecki ha vinto tutti e tre i premi disponibili al II Concorso di Varsavia per giovani compositori.\nCon la prima esecuzione di \"Anaklasis\" al Festival di Donaueschingen nel 1960, entr\u00f2 a far parte dell'avanguardia internazionale. Penderecki ha in seguito guadagnato una reputazione con un pubblico pi\u00f9 ampio con la prima esecuzione della \"Passione secondo San Luca\", avvenuta nella Cattedrale di M\u00fcnster nel 1966. Il compositore polacco ha insegnato alla Folkwang Hochschule di Essen 1966-1968. La sua prima opera, \"I diavoli di Loudon\", basata sull'omonimo romanzo di Aldous Huxley, ha avuto la sua prima esecuzione all'Opera di Stato di Amburgo nel 1969. Nel 1972, Penderecki \u00e8 stato nominato rettore dell'Accademia di Stato di Musica di Cracovia e ha anche insegnato alla Yale University negli USA dal 1973 al 1978. Penderecki ha guadagnato una reputazione a livello internazionale come direttore di composizioni proprie e di opere altrui. Nel 1977 vinse il Premio Herder.\nLa sua sperimentazione sonora destava e desta tuttora scalpore. Viene considerato il musicista di riferimento dell'avanguardia polacca e fra le varie etichette gli \u00e8 stata assegnata anche quella di \"classico postmoderno\".\nPenderecki \u00e8 uno dei pochi compositori di musica contemporanea il cui nome sia giunto con successo anche presso il grande pubblico grazie all'utilizzo di alcune sue composizioni in due celebri film: \"The Exorcist,\" di William Friedkin, e in \"Shining\" di Stanley Kubrick. In quest'ultimo, il brano \"De Natura Sonoris nr. 2\" \u2013 una delle composizioni di Penderecki usate da Kubrick per la nota pellicola del 1980, insieme a \"Jutrznia\" (o \"Utrenja\"), \"The Awakening of Jacob\" e \"Polymorphia\" \u2013 contribuisce notevolmente ad aumentare il clima di tensione e di \"suspense\" nel film, grazie ai suoi caratteri striduli e interrotti. Nel 1961 ha composto un'opera in onore delle vittime di Hiroshima, \"Trenodia per le vittime di Hiroshima\": in questo brano, scritto per 52 archi, Penderecki utilizza i cluster e i glissato; il tempo musicale non si misura in battute, ma in secondi. Anche questa composizione \u00e8 stata resa celebre sia per l'utilizzo cinematografico a commento di una sequenza del film I figli degli uomini (2006) di Alfonso Cuar\u00f3n, che in quello televisivo nella ottava parte della serie Twin Peaks (2017).\n\u00c8 stato personalmente molto legato a Giovanni Paolo II, al quale ha dedicato alcune composizioni.\nPenderecki ha composto otto sinfonie. Molte di esse nascono dalla sua profonda fede cattolica.\nDi grande rilievo soprattutto la \"Settima\", intitolata \"Le sette porte di Gerusalemme\", per soli, coro e orchestra. Di rilievo infine la monumentale \"Passione secondo San Luca\", composta negli anni 1965-66, per soli, coro, coro di voci bianche e orchestra, ispirata al modello delle \"Passioni\" di Bach.\nIl 29 marzo 2020 muore dopo lunga e grave malattia nella sua casa a Cracovia."}
{"id": "235101", "revid": "1534511", "url": "https://it.wikipedia.org/wiki?curid=235101", "title": "Giuseppe Vessicchio", "text": "Biografia.\nCompie i suoi primi passi nel mondo della musica nella sua citt\u00e0, dove realizza dischi per cantanti come Buonocore, Bennato, Di Capri, Gagliardi e Sastri. Poco dopo Vessicchio incomincia una fertile collaborazione con Gino Paoli, col quale scrive a quattro mani successi come \"Ti lascio una canzone\", \"Cosa far\u00f2 da grande\", \"Coppi\".\nParallelamente nel 1975 esordisce nel gruppo dei \"Trettr\u00e9\" (all'epoca attivi, col nome de \"I Rottambuli\", perlopi\u00f9 nell'ambito dell'avanspettacolo), un trio composto, oltre che da lui, da Mirko Setaro e Edoardo Romano, dove s'occupa perlopi\u00f9 del lato musicale, suonando chitarra e pianoforte. Tuttavia alcuni anni dopo, a fronte della prospettiva di assestarsi, in conformit\u00e0 al profilo che il trio va assumendosi, come comico a tutti gli effetti, decide di voler proseguire a tempo pieno il suo percorso di musicista e lascia quindi il gruppo prima che questo raggiunga la sua grande popolarit\u00e0 all'inizio degli anni ottanta, venendovi sostituito in pianta stabile da Gino Cogliandro.\nPartecipa anche a produzioni televisive come \"Va' pensiero\", \"Club 92\", \"Buona Domenica\", \"Viva Napoli\", \"Note di Natale\" e molte altre. \u00c8 una presenza fissa al Festival di Sanremo dal 1990, ricevendo nel '94, nel '97, nel '98, il premio come miglior arrangiatore; nell'edizione del 2000 viene premiato, sempre per gli arrangiamenti, dalla giuria speciale presieduta da Luciano Pavarotti. Ha vinto quattro Festival di Sanremo come direttore d'orchestra (nel 2000 dirigendo la canzone \"Sentimento\" degli Avion Travel, nel 2003 dirigendo la canzone \"Per dire di no\" di Alexia, nel 2010 dirigendo la canzone \"Per tutte le volte che\" di Valerio Scanu e, nel 2011, dirigendo \"Chiamami ancora amore\" di Roberto Vecchioni).\n\u00c8 noto al grande pubblico per le sue presenze come direttore d'orchestra al Festival di Sanremo e come insegnante di musica e direttore d'orchestra nel programma televisivo \"Amici di Maria De Filippi\". Ha scoperto ad Amici l'aspirante tenore Matteo Macchioni. Ha partecipato alla webtv Witty TV di Maria De Filippi. Ha inoltre scritto \"Sogno\" di Andrea Bocelli. \u00c8 stato arrangiatore per Roberto Vecchioni, Andrea Bocelli, Elio e le Storie Tese, Syria, Fiordaliso, Zucchero Fornaciari, Lorella Cuccarini, Avion Travel, Ron, Biagio Antonacci, Ornella Vanoni, Fred Bongusto, i Baraonna, Tom Jobim, Ivana Spagna, Max Gazz\u00e8, Valerio Scanu. \u00c8 autore degli arrangiamenti e direttore dell'orchestra sinfonica di 40 elementi che ha suonato nelle canzoni del cd \"La nostra canzone\" di Ivana Spagna.\nHa diretto in mondovisione l'orchestra che ha suonato in onore di John Lennon dal Cremlino; al Teatro Smeraldo di Milano ha poi diretto \"Mario Biondi and The Duke Orkestra\", e da quella serata \u00e8 stato registrato il CD live \"I Love You More\". Vessicchio \u00e8 socio dell'Associazione Trenta Ore per la Vita, e in occasione dei 20 anni dell'associazione ha diretto l'orchestra Il Sesto Armonico. Ha inoltre partecipato alla crociera solidale nel Mediterraneo dal 30 marzo al 6 aprile 2014. Dal 2017 fa parte della commissione selezionatrice dei brani dello Zecchino d'Oro di cui \u00e8 direttore artistico. Sempre nel 2018, ha accettato di dirigere l'orchestra della band rock pi\u00f9 grande del mondo, il progetto Rockin'1000, allo Stadio Artemio Franchi di Firenze. Durante il Festival di Sanremo 2020 ha ricevuto la standing ovation del pubblico presente in sala.\nNel corso della quarta serata del Festival di Sanremo 2022 si \u00e8 esibito insieme a Le Vibrazioni suonando il piano nella cover di \"Live and Let Die\" dei Wings."}
{"id": "235102", "revid": "8596", "url": "https://it.wikipedia.org/wiki?curid=235102", "title": "Peppe Vessicchio", "text": ""}
{"id": "235104", "revid": "11694", "url": "https://it.wikipedia.org/wiki?curid=235104", "title": "Alsace", "text": ""}
{"id": "235105", "revid": "486946", "url": "https://it.wikipedia.org/wiki?curid=235105", "title": "Midi-Pyr\u00e9n\u00e9es", "text": ""}
{"id": "235106", "revid": "11694", "url": "https://it.wikipedia.org/wiki?curid=235106", "title": "Rh\u00f4ne-Alpes", "text": ""}
{"id": "235109", "revid": "247222", "url": "https://it.wikipedia.org/wiki?curid=235109", "title": "Mario Tessuto", "text": "Biografia.\nFiglio di una coppia di operai, si trasferisce con la famiglia a Milano, dove termina gli studi di ragioneria e apre una barbieria.\nAppassionato di musica, grazie all'amicizia con Livio Macchia, cantante e chitarrista dei Camaleonti, incomincia ad esibirsi dal vivo e viene notato da Miki Del Prete, collaboratore di Adriano Celentano, che gli propone un contratto con l'etichetta del Molleggiato, il Clan Celentano.\nCambia il proprio cognome scegliendo il nome d'arte di Mario Tessuto, ma durante la durata del contratto non incide nessun disco; passa quindi prima alla Jaguar Records (portatovi da Ricky Gianco, conosciuto al Clan) e poi alla CGD, con cui riesce a partecipare al Cantagiro 1966 con \"Teen agers concerto\"; incide anche una cover di \"Love me, please love me\" di Michel Polnareff. Il complesso che accompagn\u00f2 in tante esibizioni Mario Tessuto era \"Mario Tessuto e i Suoi Filati\".\nIl nome incomincia a farsi notare, soprattutto con il ritorno alla stessa manifestazione due anni dopo: al Cantagiro 1968 presenta \"Ho scritto fine\", brano scritto da Don Backy, che viene anche presentato durante la trasmissione televisiva Settevoci.\nIl grande successo arriva nel 1969 con \"Lisa dagli occhi blu\": scritta da Giancarlo Bigazzi per il testo e da Claudio Cavallaro per la musica. La canzone, seconda classificata a Un disco per l'estate, diventa in breve tempo una delle pi\u00f9 vendute dell'anno, oltre che uno dei brani simbolo degli anni sessanta, e da essa viene anche tratto un omonimo musicarello, diretto da Bruno Corbucci; rimane in classifica tra i primi dieci per quindici settimane, restando al primo posto due settimane dal 16 al 23 luglio e ritornandoci per altre quattro settimane dal 20 agosto al 10 settembre.\nNello stesso anno viene anche pubblicata \"Nasino in su\", scritta sempre da Bigazzi e Cavallaro che, pur entrando in hit parade, non ripete il boom del 45 giri precedente, cos\u00ec come \"Blu notte blu\", scritta da Mogol per il testo e da Mario Lavezzi per la musica; viene comunque anche pubblicato un album.\nL'anno successivo partecipa al Festival di Sanremo in coppia con Orietta Berti con \"Tipitipit\u00ec\" con poca fortuna; il 1970 \u00e8 anche l'anno in cui partecipa alla celebre cavalcata da Milano a Roma effettuata da Mogol e da Lucio Battisti (amico di Tessuto) dal 21 giugno al 26 luglio, con l'incarico di effettuare le riprese (che vengono sonorizzate in seguito da Battisti nello studio casalingo di Mario Tessuto).\nNel 1971 con la canzone \"Se torna lei\" \u00e8 di nuovo in gara a Un disco per l'estate, manifestazione che lo vedr\u00e0 ai nastri di partenza anche nel 1972 con \"Un attimo del giorno\", e nel 1973 con \"Giovane amore\", ma soltanto in quest'ultimo caso riuscir\u00e0 a superare la fase eliminatoria del concorso e a partecipare cos\u00ec alle semifinali di Saint Vincent.\nNel 1975 ha inciso la cover in italiano del successo di Eric Carmen \"All by Myself\", \"Rivoglio lei\" (con il testo scritto da Cristiano Minellono).\nNel corso degli anni settanta si \u00e8 anche dedicato all'attivit\u00e0 di autore per altri interpreti: nel 1976 ha scritto per Loredana Bert\u00e8 \"Meglio libera\" (in collaborazione con Daniele Pace e Oscar Avogadro per il testo e con Umberto Napolitano per la musica) e nel 1984 \"Utopia\" per Pascal.\nIl 25 settembre 2013 partecipa al concerto per festeggiare i cinquant'anni di carriera di Gian Pieretti, che si tiene all'Auditorium di Mortara (dove il cantautore risiede) un concerto a cui partecipano molti musicisti tra cui Viola Valentino, Ricky Gianco, Marco Bonino, Ivan Cattaneo, Paki Canzi, Donatello, i Camaleonti ed Elisabetta Viviani, oltre allo stesso Pieretti.\nNel 2019 Mario Tessuto ha pubblicato in duo con Donatella l'album \"Una storia senza tempo\" per la storica etichetta milanese SAAR Records. Il CD contiene 12 brani arrangiati dal M.\u00b0 Gerardo Tarallo che nel 2000 aveva gi\u00e0 realizzato per Mario l'album \"Napoli... paese mio\". Prodotto da Roby Matano, Carlo Fontana e Gerardo Tarallo. Il CD \u00e8 uscito il 21 giugno.\nHa partecipato ad una puntata del gioco \"Soliti ignoti - Identit\u00e0 nascoste\" di Rai 1 ove doveva essere riconosciuto tra altre sette identit\u00e0.\nMario Tessuto continua tuttora l'attivit\u00e0 concertistica, incidendo in collaborazione con la moglie Donatella (i due hanno due figli, Giancarlo e Sabrina, che li ha resi nonni), esibendosi soprattutto nei mesi estivi e riproponendo le sue canzoni."}
{"id": "235113", "revid": "110157", "url": "https://it.wikipedia.org/wiki?curid=235113", "title": "Langj\u00f6kull", "text": "Langj\u00f6kull, con un'estensione di 953\u00a0km\u00b2, \u00e8 il secondo ghiacciaio islandese, dopo Vatnaj\u00f6kull. \u00c8 situato nell'ovest dell'interno dell'Islanda e pu\u00f2 essere visto facilmente da Haukadalur.\nCaratteristiche.\nIl suo picco massimo raggiunge i 1450 metri. Il Langj\u00f6kull negli ultimi 30 anni \u00e8 avanzato di alcune centinaia di metri, contrariamente alla tendenza globale della diminuzione dell'estensione dei ghiacciai, ed ora arriva vicino ad alcune abitazioni.\nIl nome Langj\u00f6kull in islandese vuol dire \"ghiacciaio lungo\". \nAccesso.\nTre delle strade principali passano vicino al ghiacciaio: due di esse sono Kaldidalur e Kjalvegur. Kaldidalur si trova fra Langj\u00f6kull e il ghiacciaio Ok nella parte ovest, mentre Kjalvegur si trova tra Langj\u00f6kull e Hofsj\u00f6kull nella parte est."}
{"id": "235114", "revid": "287204", "url": "https://it.wikipedia.org/wiki?curid=235114", "title": "Ezio Radaelli", "text": "Il suo nome \u00e8 legato a manifestazioni musicali e di intrattenimento.\nBiografia.\nNell'immediato dopoguerra, a 21 anni fu vicesegretario della Camera del Lavoro di Milano e si occup\u00f2 del reinserimento dei reduci dal fronte e dai campi di prigionia nel mondo del lavoro. Negli anni cinquanta fu organizzatore del concorso Miss Italia e port\u00f2 al cinema personaggi del calibro di Lucia Bos\u00e8, Gina Lollobrigida ed Elsa Martinelli. Fu anche capo ufficio stampa della casa di produzione cinematografica Ponti-De Laurentis. Dal 1959 cominci\u00f2 ad occuparsi del Festival di Sanremo, che segu\u00ec, con diverse interruzioni, fino al 1976, talvolta in collaborazione con Gianni Ravera.\nNel 1962 ide\u00f2 il Cantagiro, di cui fu \"patron\" e organizzatore fino al 1972. Sull'idea del Cantagiro, nel 1966 cre\u00f2 anche il Cantaeuropa, uno show itinerante che si prefiggeva lo scopo di portare la musica italiana in varie citt\u00e0 d'Europa, anche dell'Est. Al contrario del Cantagiro, il Cantaeuropa ebbe tuttavia vita breve e si interruppe dopo due sole edizioni.\nNel 1978 Radaelli fu accusato di compravendita di opere d'arte false e fu costretto a difendersi in tribunale, ma fu definitivamente assolto nel 1986. Successivamente venne interrogato come testimone nel processo relativo alla vicenda Pecorelli, perch\u00e9 coinvolto nella cessione di assegni giratigli da Giulio Andreotti: 170 milioni di lire provenienti da fondi neri di Nino Rovelli, che dovevano servire per organizzare serate musicali nel corso di una campagna elettorale.\nNella seconda met\u00e0 degli anni ottanta torn\u00f2 in televisione come organizzatore di alcuni spettacoli che vedevano Loretta Goggi come protagonista (\"Ieri, Goggi e Domani\", \"Canzonissime\") e nel 1990 volle tentare di rimettere in moto - ma con minor successo - la macchina del Cantagiro. Colpito nel 1995 da un ictus, trascorse gli ultimi anni di vita nel Residence per Anziani Golden Heart di Roma, dove mor\u00ec nel 2005 solo e dimenticato, nonostante due anni prima per lui fossero stati richiesti - senza risultato - i benefici della Legge Bacchelli."}
{"id": "235119", "revid": "1782831", "url": "https://it.wikipedia.org/wiki?curid=235119", "title": "Cantagiro 1968", "text": "Il Cantagiro 1968 si svolse dal 19 giugno al 6 luglio 1968. La manifestazione, presentata da Nuccio Costa con la partecipazione fissa di Alighiero Noschese, part\u00ec da Sanremo toccando successivamente nell'ordine: Cuneo, Borgosesia, Savona, Sestri Levante, Genova, Marina di Massa, Montecatini Terme, Follonica, Ostia, Torre del Greco, Perugia, Macerata, Senigallia, Ferrara, Recoaro Terme, dove si svolse la finale."}
{"id": "235120", "revid": "1603714", "url": "https://it.wikipedia.org/wiki?curid=235120", "title": "Maestro di St. Severin", "text": "L'anonimo artista tedesco, operoso a Colonia dove aveva una fiorente bottega fu probabilmente allievo del Maestro della Sacra Stirpe e influenzato dall'opera di Gerard de Saint-Jean e di Stephan Lochner; prende il nome dal grande altare conservato nella omonima chiesa di Colonia, del quale sono sopravvissute solo venti tavole, con scene tratte dalla \"Leggenda di san Severino\". \nL'opera presenta l'intervento di pi\u00f9 mani, forse si tratta di un'opera di bottega, svolta sotto il suo controllo, non pervasivo, del Maestro.\nAll'anonimo vengono attribuite: l\"'Adorazione dei Magi\", commissionata attorno al 1512 dal \u00abdoctor juris Christian Conreshem\u00bb; due tempere su seta, con \"Otto sante\" e la \"Messa di san Gregorio\", un ritratto femminile, databile al 1500 circa, opere tutte conservate a Colonia; un trittico a sportelli mobili con al centro la \"Crocifissione\", ora conservato a Boston; quattro tavole che facevano parte di un altare dedicato all\"Infanzia di Cristo\" e ora divise tra Parigi e Bruges e alcune tavole con scene della passione tra cui Il Cristo nell'orto dell'Alte Pinakothek di Monaco."}
{"id": "235122", "revid": "103957853", "url": "https://it.wikipedia.org/wiki?curid=235122", "title": "Cantagiro 1969", "text": "Il Cantagiro 1969 part\u00ec il 25 giugno da Cuneo e si concluse il 12 luglio con la finale a Recoaro Terme.\nQuesta edizione fu presentata da Nuccio Costa, Dany Paris e Johnny Dorelli.\nTappe\nElenco delle canzoni.\nGirone C (Folk).\n\"non c'\u00e8 classifica\""}
{"id": "235125", "revid": "36426", "url": "https://it.wikipedia.org/wiki?curid=235125", "title": "Meister von St. Severin", "text": ""}
{"id": "235129", "revid": "124972198", "url": "https://it.wikipedia.org/wiki?curid=235129", "title": "Accipiter nisus", "text": "Lo sparviero (Accipiter nisus ()), \u00e8 un rapace appartenente alla famiglia Accipitridae, diffuso nelle zone temperate di Eurasia e Africa.\nDescrizione.\nLe ali corte e arrotondate e la lunga coda gli consentono un agile volo controllato nel folto dei boschi e permettono di distinguerlo agevolmente dal gheppio (piccolo rapace con ali lunghe e appuntite). Corpo snello, testa piccola, becco elegante e ad uncino, zampe lunghe e sottili come le dita munite di forti unghie, sono i caratteri propri dello sparviero eurasiatico dal punto di vista della struttura. In lunghezza supera i trenta centimetri, oltre dieci dei quali fanno parte della coda; ciascuna ala \u00e8 di circa sedici centimetri, e la loro apertura supera i sessanta.\nNella femmina, queste misure sono superate: infatti \u00e8 di almeno sei centimetri pi\u00f9 lunga, e la sua apertura alare sopravanza quella del maschio di oltre dieci centimetri. il piumaggio degli adulti \u00e8 cinerino scuro nelle parti superiori, bianco con linee ondulate e striature rosso-ruggine nelle inferiori; la coda \u00e8 segnata da cinque o sei fasce nere ed ha l'estremit\u00e0 bianca. Il becco \u00e8 azzurro; la cera, i piedi e gli occhi sono gialli. I giovani sono maggiormente grigi e bianchi: sulla gola e sulla parte anteriore del collo presentano delle striature longitudinali, mentre il ventre e le cosce sono segnate da macchie trasversali. \u00c8 uno dei pi\u00f9 agili tra i rapaci e vola con facilit\u00e0 e rapidit\u00e0 nonostante le sue corte ali; solo sul terreno i suoi movimenti sono pi\u00f9 impacciati.\nDistribuzione ed habitat.\nLo sparviero \u00e8 diffuso in quasi tutta Europa, in Africa (lungo i Monti dell'Atlante e a est lungo il fiume Nilo) e in Asia in larga parte del continente. In Asia, Africa e nel Nord Europa \u00e8 migratorio mentre nell'Europa centrale \u00e8 prevalentemente stanziale. Le migrazioni invernali lo portano in India e nell'Africa settentrionale. In tutti questi luoghi esso popola i boschetti non molto folti, soprattutto quelli delle regioni montuose; presente anche nei boschi collinari, nelle radure, praterie e talvolta anche dei campi coltivati (in questo caso esclusivamente per cacciare).\nBiologia.\nIn primavera \u00e8 possibile osservare le parate nuziali degli adulti, caratterizzate da vertiginose picchiate con successive\nbrusche risalite ad ali spalancate; caratteristici sono inoltre i voli a significato territoriale con penne bianche del sottocoda messe in evidenza.\nLa specie \u00e8 stanziale alle nostre latitudini; in autunno giungono dal nord Europa un buon numero di soggetti migranti. Durante questi periodi \u00e8 possibile vederne pi\u00f9 esemplari che stazionano presso i passi di montagna come il Bernina, sia sulle Alpi che sugli Appennini, o su promontori come il Promontorio del Conero.\nVoce.\nGrida acute emesse in rapida successione sono udibili in primavera nel settore di nidificazione.\nAlimentazione.\nNormalmente, si tiene nascosto nel folto degli alberi, uscendone per scagliarsi sulla preda ignara. In volo caccia tenendosi vicinissimo al suolo, rasentando siepi ed arbusti e cambiando repentinamente direzione per sorprendere la preda, sulla quale si lancia perpendicolarmente a gran velocit\u00e0. Si nutre sia di uccelli che di piccoli mammiferi. Una volta catturata la preda, la trasporta in qualche luogo ben nascosto e la divora dopo averne strappate le penne o il pelo, che poi rigetta insieme alle altre parti non digeribili.\nRiproduzione.\nIl nido dello sparviero si trova di solito fra le macchie, talvolta su alberi ad alto fusto, sempre ben nascosto: \u00e8 formato di ramoscelli secchi, che diventano sempre pi\u00f9 fini man mano che si procede verso l'interno, tappezzato con le piume della femmina. Ogni coppia costruisce pi\u00f9 nidi che pu\u00f2 riutilizzare. Spesso possono utilizzare vecchi nidi di Corvidi o colombacci.\nLe uova sono in numero variabile da tre a cinque, di media grandezza, a guscio grosso; normalmente sono sparse di punte e macchie sul fondo bianco, grigiastro o verdiccio. Alla cova (33-35 giorni) provvede la femmina da sola, mentre entrambi i genitori si preoccupano di nutrire i piccoli nati; ma a quanto pare solo la madre conosce il modo di rendere accettabile il cibo ai figli, poich\u00e9 si \u00e8 potuto notare che, quand'essa viene uccisa, i piccoli finiscono per morire di fame. Anche dopo che hanno imparato a volare, i genitori si preoccupano per lungo tempo di nutrirli. I giovani abbandonano il nido dopo circa un mese e restano a lungo con gli adulti. Possono riprodursi a partire dall'et\u00e0 di uno o due anni.\nRapporti con l'uomo.\nDa secoli lo sparviero viene utilizzato in falconeria per le sue grandi doti venatorie. Tenacia unica, potenza e velocit\u00e0 fanno di questo rapace un grandissimo cacciatore. Il suo carattere rimane sempre molto selvatico, ed \u00e8 solo grazie all'esperienza del falconiere che si possono raggiungere ottimi risultati. Altrimenti, in mani inesperte, la fuga o la morte di questi rapaci \u00e8 quasi sicura. Le prede pi\u00f9 ambite dai falconieri, nel rispetto della legge 157/92, sono la gazza, la ghiandaia, il merlo e la taccola per la femmina. Il moschetto (cos\u00ec \u00e8 chiamato il maschio di sparviero) caccia prede della dimensione di un passero e, proprio per questo, viene meno utilizzato essendo la maggior parte di queste prede protette dalla legge.\nTassonomia.\nSottospecie.\nSono note le seguenti sottospecie:\nSpecie simili.\nL'astore (\"Accipiter gentilis\") presenta forme e colorito assai simili allo sparviero, ma \u00e8 di dimensioni maggiori (apertura alare sino a 130\u00a0cm e peso pari a 650-1250\u00a0g). La silhouette mostra una coda ad apice pi\u00f9 arrotondato ed ali a base pi\u00f9 larga; durante il volo il collo \u00e8 pi\u00f9 visibile che nello sparviero, nel quale sembra essere assente. Il colorito degli adulti \u00e8 simile a quello della femmina dello sparviero, mentre i giovani sono pi\u00f9 bruni e giallastri con strie scure sulle parti ventrali. Nidifica in boschi maturi, costruendo grandi nidi di rami con diametro pari a 80\u201390\u00a0cm. Caccia sia uccelli sia mammiferi e pu\u00f2 uccidere prede anche di ragguardevoli dimensioni (lepri, fagiani di monte).\nConservazione.\nLa \"Lista rossa IUCN\" classifica \"Accipiter nisus\" come specie a basso rischio (\"Least Concern\"), in particolare negli ultimi decenni la sua popolazione \u00e8 notevolmente cresciuta tanto da occupare nuovi territori in Italia del nord, specialmente nell'alta Pianura Padana."}
{"id": "235133", "revid": "1226", "url": "https://it.wikipedia.org/wiki?curid=235133", "title": "Collegi Elettorali di Londra", "text": ""}
{"id": "235134", "revid": "767487", "url": "https://it.wikipedia.org/wiki?curid=235134", "title": "Julian Casablancas", "text": "Biografia.\n\u00c8 figlio di John Casablancas, imprenditore statunitense di origini spagnole, fondatore della \"Elite Model Management\", e di Jeanette Christensen, ex Miss Danimarca nel 1965.\nAmico d'infanzia del bassista Nikolai Fraiture, sin dall'et\u00e0 di 13 anni frequenta la prestigiosa scuola privata svizzera Istituto Le Rosey, dove incontra il chitarrista Albert Hammond Jr.. Negli anni successivi, una volta trasferitosi a New York, incontrer\u00e0 i restanti futuri membri degli Strokes, il chitarrista Nick Valensi e il batterista Fabrizio Moretti. Julian trascorre un'adolescenza difficile, in cui la sofferenza per il divorzio dei genitori e la solitudine lo portano ad eccedere con l'alcool, tanto da essere mandato dalla madre in una clinica disintossicante a soli 15 anni.\n\"Jules\" ha ricevuto critiche da molte persone a causa del suo comportamento spesso inadeguato durante i concerti: si presentava ubriaco, anche se questo non gli ha mai impedito di cantare. Smette di bere nel periodo dell'album \"Room On Fire \"per concentrarsi sul lavoro in modo ottimale.\nAttraverso un disco dei Doors regalatogli dal suo padre adottivo, il pittore ghanese Sam Adoquei, scopre l'amore per la musica e comincia a scrivere le prime canzoni. Tra le sue influenze principali vi sono anche Ramones, Bob Marley, Nirvana, The Cure, Blondie e soprattutto The Velvet Underground. Quando compone, cerca di creare prima la melodia con la chitarra e poi il testo, considerando quest'ultimo parte secondaria delle sue canzoni.\nIl 5 febbraio 2005 Julian Casablancas ha sposato Juliet Joslin, gi\u00e0 segretaria del suo manager Ryan Gentles, con una cerimonia privata svoltasi a New York. Durante un concerto dir\u00e0 \"I'm gettin' married and it's Hard to Explain!\" per annunciare la canzone tratta dall'album \"Is This It\". All'inizio di marzo 2010 \u00e8 nato il suo primo figlio, Cal Casablancas.\nIl 2 novembre 2009 \u00e8 uscito in Italia il suo primo lavoro solista \"Phrazes for the Young\". Il disco, formato da otto composizioni, esprime tutta la creativit\u00e0 di Julian che ha dichiarato sinceramente come in quest'album abbia sperimentato sonorit\u00e0 che gli Strokes non avrebbero ancora potuto affrontare. Sempre nel 2009 ha fondato un'etichetta discografica chiamata Cult Records.\nHa collaborato al singolo \"Boombox\" dell'album \"Incredibad \"dei Lonely Island. Nel 2013 collabora anche con i Daft Punk, prendendo parte alla canzone \"Instant Crush\".\nNel settembre 2014 esce un album in studio a nome Julian Casablancas + The Voidz. Il titolo dell'album \u00e8 \"Tyranny\". Tyranny \u00e8 molto diverso dai suoi precedenti lavori, spaziando tra il punk e il progressive. The Voidz \u00e8 il nome della band che lo supporta, formata da Jeramy \"Beardo\" Gritter (chitarra), Amir Yaghmai (chitarra), Jacob \"Jake\" Bercovici (basso, sintetizzatori), Alex Carapetis (percussioni), Jeff Kite (tastiere) and Shawn Everett (produzione). Per Kite e Carapetis non si tratta della prima collaborazione col cantante: avevano preso parte al primo album solista di Casablancas."}
{"id": "235149", "revid": "1864952", "url": "https://it.wikipedia.org/wiki?curid=235149", "title": "\u041e (cirillico)", "text": "La \u041e, minuscolo \u043e, chiamata o, \u00e8 una lettera dell'alfabeto cirillico. Appare esattamente come la O dell'alfabeto latino. Rappresenta la vocale non iotizzata IPA o .\nRiduzione.\nNelle lingue slave occidentali e meridionali, la \u041e semplicemente rappresenta la vocale o , ma, nelle lingue slave orientali, essa subisce il fenomeno dell\"'akan'e\", cio\u00e8 riduzione.\nA causa di questo fenomeno fonetico, la \u041e mantiene la sua pronuncia solo ed esclusivamente quando \u00e8 tonica o accentata, mentre, quando \u00e8 atona, viene pronunciata praticamente uguale ad A (pi\u00f9 precisamente IPA ).\nCome nel russo: \u043a\u043e\u043c\u0435\u0301\u0442\u0430 (cometa), che si pronuncia //"}
{"id": "235150", "revid": "539155", "url": "https://it.wikipedia.org/wiki?curid=235150", "title": "Jeux d'eau", "text": "Jeux d'eau \u00e8 una composizione per pianoforte scritta da Maurice Ravel nel 1901; l'opera, a carattere descrittivo, si propone di rappresentare scene di \"giochi d'acqua\" (da cui il titolo).\nIl brano presenta una citazione, posta dopo il titolo, sulla partitura autografa di Ravel, tratta da \"F\u00eate d'eau\" del poeta Henri de R\u00e9gnier: \"Dieu fluvial riant de l'eau qui le chatouille\"\nStoria.\nNel 1899 Ravel, ancora studente del Conservatorio, era gi\u00e0 conosciuto nei salotti parigini grazie ad alcune sue composizioni come Menuet antique e la Pavane pour une infante d\u00e9funte. Per avvalorare la sua posizione di compositore egli decise di presentarsi nel 1900 al Prix de Rome, ma venne bocciato e di conseguenza espulso dal corso di composizione. L'anno seguente si ripresent\u00f2 e ottenne solo il secondo premio. Nel mese di ottobre incontr\u00f2 per la prima volta Claude Debussy la cui musica Ravel conosceva gi\u00e0 da alcuni anni; il musicista sub\u00ec molto il fascino delle raffinate armonie di Debussy e le sue composizioni pianistiche dell'epoca ne rivelano l'influsso. Ravel decise, per mantenere almeno il successo che aveva tra il pubblico altolocato parigino, di scrivere un nuovo brano per pianoforte, \"Jeu d'eax\". Nel comporlo il musicista aveva ben presente il pezzo di Franz Liszt con un titolo simile, \"Les jeux d'eau \u00e0 la Villa d'Este\", e vi si avvicin\u00f2 a tal punto da sfiorare la citazione. \"Jeux d'eau\" fu composto velocemente e fu terminato l'11 novembre di quell'anno. La prima esecuzione del brano avvenne a Parigi alla Salle Pleyel il 5 aprile 1902 durante un concerto organizzato dalla Soci\u00e9t\u00e9 Nationale de Musique con il pianista Ricardo Vi\u00f1es che interpret\u00f2 anche la \"Pavane pour une infante d\u00e9funte\".\nAnalisi.\nIl pezzo, dalle atmosfere suggestive, \u00e8 di breve durata e, dal punto di vista pianistico, di discreta difficolt\u00e0. Armonicamente in esso ritroviamo alcuni tratti stilistici tipici dell'innovativa scrittura raveliana, come ad esempio il frequente uso di accordi paralleli di settima, o l'uso dell'accordo di settima maggiore, spesso unito a una nona maggiore, dall'effetto solo apparentemente dissonante, svincolato da ogni legame armonico-funzionale.\nL'acqua, per Ravel, \u00e8 un elemento che porta un senso di serenit\u00e0 ed \u00e8 proprio questa sensazione che pervade tutto il brano con freschezza e gioia. Il pezzo inizia in un registro acuto del pianoforte che corrisponde perfettamente all'idea di luminosit\u00e0 e pace. Per rendere efficacemente la suggestione sonora dell'acqua, il brano \u00e8 imperniato su accordi \"sciolti\", sul glissando e arpeggi incessanti, che salgono e poi scendono a rendere in modo realistico il gioco dello scorrere dell'acqua.\nMentre nel brano di Liszt gli ornamenti sono di complemento alla partitura, in Ravel diventano protagonisti, realizzando una vera nuova sonorit\u00e0 pianistica. Anche il ritmo \u00e8 adeguato all'immagine del flusso acquoreo; inizialmente simmetrico, in seguito varia, con aspetti insoliti a rappresentare gorgoglii e getti d'acqua per poi tornare all'idea iniziale fino a giungere nel finale, \"Lent, tr\u00e8s expressif\", a una fluidit\u00e0 ritmica pi\u00f9 pacata.\nLa tonalit\u00e0 costantemente fluttuante e le progressioni armoniche spesso ondivaghe contribuiscono a rappresentare l'immagine evocativa, che quindi viene espressa non pi\u00f9 solo dal punto di vista melodico, ma anche armonico e timbrico: i blocchi accordali, contrapposti alle fugaci figurazioni in arpeggio, evocano ora la staticit\u00e0 dell'acqua ferma, ora gli zampilli e le varie impressioni dell'acqua in movimento."}
{"id": "235153", "revid": "767487", "url": "https://it.wikipedia.org/wiki?curid=235153", "title": "Lo chiamavano Trinit\u00e0...", "text": "Lo chiamavano Trinit\u00e0... \u00e8 un film del 1970 scritto e diretto da E.B. Clucher, regista anche del sequel \"...continuavano a chiamarlo Trinit\u00e0\" uscito un anno dopo. \u00c8 un western all'italiana in versione commedia.\n\u00c8 considerato un \"classico\" del cinema italiano, sia per gli amanti del genere commedia sia di quello western, anche se si tratta principalmente di una sobria e divertente parodia dei pi\u00f9 cruenti \"spaghetti western\", nata sulla loro proficua scia degli anni sessanta e settanta, di cui ricalca fedelmente lo stile, in cui le consuete sparatorie vengono sostituite dalle scazzottate della coppia Bud Spencer e Terence Hill, vero e proprio \"marchio di fabbrica\", che hanno reso famose nei loro svariati film.\nTrama.\nFar West: il pistolero Trinit\u00e0, pigro ma dal cuore d'oro e particolarmente abile con la pistola, vaga nel deserto sdraiato su una treggia trainata dal suo cavallo. Giunto in una squallida locanda, si scontra con due cacciatori di taglie e sottrae loro un messicano che ha una taglia sulla testa. Continuando il suo viaggio, giunge in un paese dove trova suo fratello, detto Bambino, delinquente e ladro di cavalli divenuto inaspettatamente sceriffo.\nBambino si trova alle prese con tre uomini del latifondista locale, il diabolico maggiore Harriman, che gli impongono di liberare un loro amico colpevole di aver violentato una donna, moglie del giudice che lo dovr\u00e0 processare. Bambino uccide i tre pistoleri e spiega al fratello di aver sparato al vero sceriffo per errore e di avergli sottratto la stella, sostituendosi a lui, in attesa dell'arrivo dei suoi complici, Faina e il Timido, con i quali ha intenzione di andare a rubare in California. Nelle vesti di sceriffo, il burbero Bambino minaccia Harriman in un saloon, in verit\u00e0 con l'obiettivo d'impossessarsi della sua mandria di cavalli. Bambino cerca quindi di convincere Trinit\u00e0 a dargli una mano, inutilmente.\nLo scopo finale di Harriman \u00e8 impadronirsi dei vastissimi possedimenti di una comunit\u00e0 di mormoni, pacifici e indifesi: per questo si reca sul posto e ne minaccia il capo Tobia, mentre in paese i suoi uomini minacciano le ragazze mormone Sarah e Giuditta, di cui Trinit\u00e0 si \u00e8 invaghito. Ne nasce una rissa, in cui Trinit\u00e0 ha la meglio sugli uomini del maggiore; quando Bambino lo viene a sapere s'infuria, ma poi lo nomina vicesceriffo. Altre scazzottate seguono con gli uomini del maggiore, quindi i due fratelli vanno dai mormoni ove mettono in fuga il bandito messicano \"Mezcal\".\nHarriman recluta due esperti pistoleri che Trinit\u00e0 sconfigge facilmente. Furioso, il Maggiore chiede le dimissioni di entrambi i fratelli, mentre il vero sceriffo del paese \u2013 in realt\u00e0 solo ferito \u2013 mette una taglia su Bambino.\nMentre Trinit\u00e0 si reca dai mormoni e decide di rimanere con loro, facendo poi promettere al fratello di aiutarlo col maggiore, Harriman stringe un patto con Mezcal per far scacciare i mormoni in cambio di \"soli\" 20 dei suoi cavalli. Trinit\u00e0, Faina e il Timido addestrano i mormoni a difendersi; quindi scoprono una spia di Mezcal e, grazie alle sue informazioni, rubano tutti i cavalli di Harriman.\nNel confronto finale i mormoni, con l'aiuto dei due fratelli, hanno la meglio sui messicani, mentre la mandria di cavalli viene marchiata dai mormoni, che ne diventano cos\u00ec i proprietari. Trinit\u00e0 comprende infine la vita che lo attenderebbe \u2013 essere circonciso, lavorare faticosamente ogni giorno e andare a pregare la sera \u2013 e cambia rapidamente idea, inseguendo il fratello e la sua banda diretti verso la California, dopo aver indirizzato il vero sceriffo sulle loro tracce, per vendetta verso Bambino.\nProduzione.\nI due attori protagonisti, nella prima visione di Barboni, avrebbero dovuto essere i due attori italiani George Eastman, nella parte che fu di Pedersoli, e Peter Martell, nella parte che fu di Girotti.\nSaputo che Barboni stava girando i vari produttori per proporre il proprio copione, furono gli stessi Girotti e Pedersoli che si proposero in coppia a Barboni, di fatto imponendosi per la parte.\nRiprese.\nParte degli esterni furono girati nella zona di Camposecco e Campo della Pietra (Vallepietra) a Camerata Nuova, comune di poche centinaia di abitanti nell'allora provincia di Roma che sorge a circa 800 m di altitudine nel parco naturale regionale Monti Simbruini, presso il confine tra Lazio e Abruzzo. Per gratitudine, il comune di Camerata Nuova offr\u00ec la cittadinanza onoraria a Bud Spencer e Terence Hill.\nAltri esterni furono girati a Campo Imperatore. La scena della cascata si svolge alle cascate di Monte Gelato, nel parco della valle del Treja (fra Roma e Viterbo), il villaggio western \u00e8 invece quello costruito negli studi di produzione della De Laurentiis lungo la via Pontina (infatti nelle scene del saloon, durante la notte, si vedono delle tende rosse dietro le porte e le finestre, che fanno capire come ci si trovi in un teatro di posa). Il complesso \u00e8 poi caduto in stato di abbandono e del villaggio non \u00e8 rimasta traccia. Le scene in cui Terence Hill viaggia per il deserto ed entra nella 'posada' a mangiare (all'inizio e alla fine del film) sono state girate alla periferia di Roma, in una cava di tufo lungo l'attuale autostrada A91 che conduce all'aeroporto di Fiumicino, mentre il paese con l'ufficio dello sceriffo (Bambino) si trova poco distante.\nLa scena in cui Trinit\u00e0 mangia un'intera padella di fagioli \u00e8 stata girata una volta sola dopo che Terence Hill aveva digiunato per le 24 ore precedenti (36 o 48 secondo altre fonti). Hill rivel\u00f2 che si allenava a casa sua a dare schiaffi, prendendo a sberle una colonna; la cosa gli cre\u00f2 qualche problema con la moglie che aveva appena sposato, la quale lo credeva impazzito.\nColonna sonora.\nIl commento musicale, il cui contributo occupa una parte importante nel successo del film, \u00e8 stato composto da Franco Micalizzi. Il testo del brano che apre e chiude il film, \"Trinity\", \u00e8 stato scritto dal cantautore britannico Lally Stott. Il cantante che lo esegue \u00e8 Annibale Giannarelli, un italo-australiano residente in Australia dotato di un'imponente presenza fisica e di una potente voce che ricordava quella di Tom Jones.\nIl celebre fischio \u00e8 stato eseguito dal maestro Alessandro Alessandroni, (lo stesso whistler dei film di Sergio Leone).\nNel film del 2012, \"Django Unchained\", di Quentin Tarantino, il tema principale del film viene riproposto nella scena finale, poco prima dei titoli di coda.\nDistribuzione.\nNonostante la sua prima distribuzione risalga al dicembre 1970, in alcune grandi citt\u00e0 italiane come Roma e Torino la pellicola \u00e8 stata proiettata solamente nei primi mesi del 1971.\nData di uscita.\nAlcune date di uscita internazionali nel corso degli anni sono state:\nEdizioni home video.\nVideocassette.\nIn Italia il film \u00e8 stato distribuito in VHS nel 1989 dalla Pentavideo. Nel marzo 1992 la videocassetta del film era nella top ten delle pi\u00f9 vendute in Italia.\nDVD.\nIl 10 dicembre 2003 il film \u00e8 stato distribuito in DVD dalla Medusa Video in un'edizione della durata di 106 minuti, e quindi con circa quattro minuti di scene tagliate rispetto alla versione cinematografica (considerando la riduzione della frequenza dei fotogrammi). Questa versione \u00e8 stata poi impiegata anche per la trasmissione televisiva. Il DVD includeva come extra due interviste ai protagonisti a cura di Mario Sesti, il trailer e una galleria fotografica. Il 6 settembre 2016 \u00e8 stata distribuita dalla CG Entertainment una nuova edizione DVD che include le scene tagliate, oltre agli extra gi\u00e0 presenti nella precedente edizione.\nBlu-ray.\nIl 2 ottobre 2013 con il codice EAN 4049834006754 in Germania \u00e8 stata distribuita una versione Blu-ray della durata di 113 minuti che include oltre al tedesco e all'inglese anche la lingua italiana.\nAccoglienza.\nIncassi.\nOltre a essere stato vicecampione d'incassi nella stagione cinematografica italiana 1970-71 con \u20a4 3.104.061.000, il film \u00e8 stato anche campione d'ascolti nei suoi innumerevoli passaggi televisivi. Nel 1988, in una delle frequenti messe in onda in prima serata degli anni ottanta, ha fatto registrare un ascolto di oltre 11 milioni di telespettatori dall'Auditel.\nCritica.\nLa pellicola ha innovato il genere \"spaghetti western\", creando un sottogenere parodistico che \u00e8 stato definito da alcuni \"fagioli western\", prendendone in giro molti stereotipi in modo intelligente e andando oltre ogni pi\u00f9 rosea previsione nel riuscire a conciliare il successo di pubblico e di critica."}
{"id": "235157", "revid": "1516566", "url": "https://it.wikipedia.org/wiki?curid=235157", "title": "Lagrima", "text": "Lagrima \u00e8 un termine utilizzato in araldica per indicare la lacrima a forma di cuore, rovesciato e pi\u00f9 stretto, con la codetta piegata."}
{"id": "235158", "revid": "767487", "url": "https://it.wikipedia.org/wiki?curid=235158", "title": "Banana Joe", "text": "Banana Joe \u00e8 un film del 1982 diretto da Steno (pseudonimo di Stefano Vanzina), con protagonista Bud Spencer.\nTrama.\nBanana Joe, adulto ingenuo e orfano di una emigrata zingara bianca, vive ad Amantido, un piccolo villaggio della Colombia. Joe \u00e8 un gigante dal cuore d'oro che commercia banane lungo il fiume scambiandole con altri beni di prima necessit\u00e0 destinati ai nativi \"indios\" di Amantido, che l'hanno cresciuto come uno di loro. Gli affari procedono bene fino a quando il \"boss\" mafioso colombiano di San Crist\u00f3bal, il \"se\u00f1or\" Torcillo, decide di controllare il commercio della frutta progettando anche di costruire un casin\u00f2 illegale nel villaggio, sfruttando anche i bambini \"indios\".\nJoe intraprende allora un viaggio nella citt\u00e0 di Puerto Grande per cercare di opporsi a questo progetto e per avere una licenza ufficiale per il commercio delle banane. A questo scopo, si reca presso l'arcivescovado per cercare documenti che attestino la sua esistenza, visto che all'anagrafe non ha fortuna. Nel contempo, incontra anche il piccolo truffatore Manuel Pezzullo, un napoletano emigrato, che lo consiglia non troppo bene.\nA corto di denaro, Joe si presenta al \"Mocambo\", un \"night club\" di propriet\u00e0 di Torcillo, per essere assunto come buttafuori; \u00e8 qui che conosce Dorianne, una bellissima cantante che si esibisce nel locale. Intanto padre Enrique dell'arcivescovado, dove vengono stesi gli scagnozzi di Torcillo che volevano uccidere Joe, comunica che, in seguito a un incendio, gli archivi del vescovado non possono fornire il certificato di battesimo a Joe. Egli dovr\u00e0 dunque recarsi al Ministero per attestare la sua esistenza. Non riuscendo a risolvere il problema dell'identit\u00e0, a Joe viene consigliato di svolgere il servizio militare, presso la vicina caserma Zoncada, per poter poi ottenere un documento.\nJoe, dunque, si appresta a svolgere il servizio sotto la guida del sergente Marti\u00f1o, a cui creer\u00e0 non pochi problemi e che a causa sua verr\u00e0 degradato e spedito a pelare patate. Fatto anche questo ritorna al Ministero dove, saputo che dovr\u00e0 aspettare un mese per ottenere il documento e poter tornare ad Amantido, istiga una rivolta per accedere con la forza nella stanza del ministro, amico di Torcillo, e si timbra da s\u00e9 il documento che gli serve. Viene per questo arrestato e condotto in prigione, dopo aver appeso al muro il corrotto ministro. Durante la sua assenza, ad Amantido viene aperto un casin\u00f2 da Torcillo. Portato a conoscenza di questo da Dorianne, Joe riesce a tornare ad Amantido dopo aver ottenuto l'agognata licenza grazie all'aiuto di Manuel, che evade di prigione con lui. Non appena arrivato, provvede subito a scombussolare i piani di Torcillo e a malmenare i suoi picciotti, mentre l'ingegner Moreno, corrotto da Torcillo, rimane congelato nel frigorifero.\nUna pattuglia della polizia, inviata per arrestare Manuel, porta invece la notizia della nascita del primogenito del Presidente della Repubblica, grazie a delle pillole da medicina per parto, inventate da Manuel. Il perdono e le onorificenze ai due amici si sostituiscono alla cattura, ma Torcillo si oppone, facendosi per\u00f2 smascherare e arrestare, portando in fallimento i suoi piani. Dorianne resta ad Amantido per istruire i bambini del villaggio e, forse, per rimanere innamorata accanto al buon Joe, anch'egli deciso a farsi istruire e ora libero di commerciare banane con regolare licenza.\nProduzione.\nIl film \u00e8 stato girato a Turbo, nel golfo di Urab\u00e1, nel Nord-Ovest della Colombia. Nello stesso golfo continua ancora oggi il commercio di banane, su larga scala, con svariate navi bananiere che, all'ancora, aspettano le \"maone\" o \"bonghi\" pieni di banane. L'ingresso al ministero \u00e8, attualmente, l'hotel Caribe a Cartagena de Indias. La caserma \"Zoncada\", in cui Banana Joe svolge il servizio militare, e il cui nome \u00e8 ripetuto pi\u00f9 volte durante la stessa scena, \u00e8 un chiaro riferimento alla caserma \"Moncada\", teatro del celebre episodio della rivoluzione cubana avvenuto nel 1953.\nQuando Joe viene ingaggiato per fare il buttafuori e viene introdotto nella discoteca, si sente chiaramente la canzone degli Oliver Onions \"Brotherly Love\", colonna sonora di \"Pari e dispari\". Nella scena del ritorno di Joe ad Amantido si sente la canzone del film \"I due superpiedi quasi piatti\". La canzone cantata nel night da Marina Langner (Dorianne) si intitola \"I Wanna Believe\".\nColonna sonora.\nLa colonna sonora del film \u00e8 opera degli Oliver Onions, come in molti altri film del duo, e il tema principale \"Banana Joe\" \u00e8 stato composto insieme a Cesare De Natale e cantato da Olimpio Petrossi.\nDistribuzione.\nIl film \u00e8 stato presentato in anteprima a Milano il 7 aprile 1982 alla presenza di Bud Spencer che, dopo la proiezione, ha incontrato anche i cronisti. Dal giorno successivo venne distribuito in tutta Italia."}
{"id": "235159", "revid": "371529", "url": "https://it.wikipedia.org/wiki?curid=235159", "title": "The Beach Boys", "text": "I The Beach Boys sono un celebre gruppo musicale statunitense formatosi nel 1961 a Hawthorne, cittadina a sud-ovest di Los Angeles.\nRaggiunsero uno straordinario e immediato successo commerciale, diventando in breve tempo un'icona giovanile della loro generazione, nonch\u00e9 i perfetti rappresentanti della nascente cultura surf e della musica che le diede voce, la surf music.\nNella prima met\u00e0 degli anni sessanta contribuirono in modo determinante a creare nell'immaginario collettivo di tutto il mondo, lo stereotipo della California come terra di sole, mare e divertimento. Inizialmente la loro musica, in superficie e solo all'apparenza semplice, mascherava uno stile interpretativo raffinato, che evidenziava composizioni con strutture melodiche sofisticate, costruite su armonie vocali a pi\u00f9 voci.\nNel giro di pochi anni dagli esordi si allontanarono dal Rock and Roll di facile presa da classifica, abbandonando quasi in maniera definitiva le sonorit\u00e0 e le tematiche con cui conquistarono inizialmente il loro pubblico, maturando artisticamente in maniera sorprendente nelle produzioni di studio, per diventare a maggior ragione un punto di riferimento con cui misurarsi, secondo i pi\u00f9 illustri colleghi e addetti ai lavori.\nNel corso della lunghissima e travagliata carriera artistica il gruppo speriment\u00f2 tra contrasti e tensioni interne una moltitudine di generi musicali differenti, lasciando incompiuti diversi progetti non pubblicati ufficialmente, o non per intero, nonostante l'abbondante catalogo discografico rilasciato. Riconosciuti dalla critica musicale come una delle \"band\" pi\u00f9 determinanti e influenti della storia della musica moderna.\nLa vetta artistica della carriera fu raggiunta nell'estate del 1966, con la pubblicazione dell'undicesimo album di studio \"Pet Sounds\", considerato da sempre uno dei massimi capolavori della storia della musica. Classificato al secondo posto nella classifica dei 500 migliori album di tutti i tempi stilata sia nel 2012 che nel 2020 dalla rivista americana \"Rolling Stone.\" Mentre posizionato al primo posto in quelle stilate nel 1995 da \"Mojo\" e \"Uncut\". Sempre nel 1966 viene pubblicato il singolo \"Good Vibrations\" che riscosse un successo incredibile a tal punto da fargli attribuire dalla stampa, il titolo di miglior band dell'anno persino in Inghilterra. Classificato sempre da \"Rolling Stone\" al sesto posto nella lista delle 500 migliori canzoni. Molte delle sperimentazioni e delle tecniche di incisione sperimentate e introdotte dal complesso per merito delle idee visionarie dello storico leader fondatore Brian Wilson, infatti in quel periodo fecero scuola e ispirarono (soprattutto i Beatles nella seconda parte della loro carriera) il mondo della musica moderna. Nel 2017, uno studio stilato nel catalogo di AllMusic ha indicato i Beach Boys come la sesta voce pi\u00f9 frequentemente citata a livello d'influenza nel suo intero database.\nStoria affascinante quanto drammatica quella dei Beach Boys, fatta non solo di musica, raccontata pi\u00f9 volte da Hollywood e dintorni attraverso il Cinema, Fiction e Documentari.\nStoria.\nLa \"line-up\" originale della band comprendeva Brian Wilson, i suoi due fratelli minori Dennis Wilson e Carl Wilson, il cugino Mike Love e il compagno di liceo di Brian, Al Jardine. Nel 1964 la futura star del Country Glen Campbell (allora \"sessionman\" del gruppo durante i tour e le diverse esibizioni dal vivo) prese il posto del leader Brian Wilson, che a causa di problemi di salute e impegnato in una intensa produzione di studio (12 album usciti nei primi quattro anni), non poteva affrontare i concerti. Membri successivi, come Bruce Johnston, divennero presto componenti e collaboratori del gruppo a tutti gli effetti contribuendo attivamente alla crescita compositiva della \"band\".\nDiversi tragici eventi portarono il gruppo alla deriva; in particolare, dopo la morte di Dennis Wilson nel 1983, la produzione discografica sub\u00ec un brusco rallentamento e la scomparsa di Carl Wilson nel 1998 port\u00f2 alla fine del gruppo.\nGli ex-componenti superstiti per anni ingaggiarono fra loro molte battaglie legali sui diritti d'autore e la propriet\u00e0 del nome collettivo: si sono successivamente esibiti separatamente in rispettivi \"tour\" sotto nomi diversi: \"The Beach Boys Band\" (Mike Love e Bruce Johnston) e \"Endless Summer Band\" (Al Jardine con i suoi due figli, e le Wilson Phillips). Brian Wilson, l'ultimo dei tre fratelli rimasti in vita, sembra l'unico che abbia voltato pagina, astenendosi dalle polemiche. Da solo continua a incidere dischi, collaborando con molti artisti. Inoltre continua a esibirsi in concerti a proprio nome accompagnato dal suo team di collaboratori fidati.\n1961: Gli inizi.\nAll'et\u00e0 di 16 anni, Brian Wilson divideva la sua camera da letto con i due fratelli minori Dennis e Carl. Ascoltava il padre Murry suonare il pianoforte, e imparava a riconoscere le armonie vocali di gruppi dell'epoca, come i Four Freshmen. Una sera insegn\u00f2 ai fratelli a cantare una canzone, \"Ivory Tower\", e mostr\u00f2 loro come cantare le armonie secondarie. Il giorno del suo sedicesimo compleanno, Brian ricevette in regalo un registratore a nastro. Impar\u00f2 a registrare e a sovrincidere la propria voce e quella di Carl. Pi\u00f9 tardi ci suonava il piano e le parti di chitarra che Carl suonava con la Rickenbacker avuta in regalo per Natale.\nDopo aver ascoltato diverse Hits rhythm and blues che passavano alla radio, cambi\u00f2 il suo stile di suonare il pianoforte e cominci\u00f2 a scrivere canzoni. Non riusc\u00ec a completare la sinfonia per piano che avrebbe dovuto consegnare a scuola, ma in compenso realizz\u00f2 una canzone originale che intitol\u00f2 \"Surfin\"'.\nAl Jardine, che aveva gi\u00e0 suonato la chitarra per un gruppo folk, si un\u00ec a Brian, Mike e Carl poco dopo. All'epoca di quelle registrazioni, solo Dennis Wilson non suonava nessun strumento. Contrariamente a quanto si possa pensare, per\u00f2, era l'unico dei cinque che praticava regolarmente il surf. Fu proprio Dennis a convincere il fratello Brian a scrivere una canzone che parlasse del suo sport preferito. Mike spronava Brian a farsi avanti, e diede al gruppo il suo primo nome: \"The Pendletones\". Il nome derivava dalle camicie di lana della ditta Pendleton, che erano molto popolari tra i surfisti della California del sud. Solo nel 1963, cominciarono a indossare camicie a strisce bianche e azzurre, classico \"look\" da concerto, tenuto fisso fino al 1966.\nGrazie alle conoscenze di Al Jardine i ragazzi contattarono i produttori Hite e Dorinda Morgan della Candix Records. Eseguirono una versione di \"Sloop John B\", canzone folk tradizionale americana, ma i Morgan non rimasero convinti. Dennis allora accenn\u00f2 al fatto che da poco stavano scrivendo una canzone, ma che in quel momento non era ancora pronta. Hite Morgan si mostr\u00f2 disponibile e disse ai Pendletones di richiamarlo quando fosse finita. Brian Wilson riusc\u00ec a terminare \"Surfin\"' con l'aiuto di Mike, e dopo aver speso i soldi destinati alle emergenze (i coniugi Wilson prima di allontanarsi per il \"week-end\" lasciarono dei soldi a Brian) per noleggiare strumenti musicali, provarono per tre giorni consecutivi prima di presentare la loro prima canzone ai Morgan.\nIl 3 ottobre 1961, i Pendletones registrarono dodici \"take\" di \"Surfin\"' (Dennis non fu ancora reputato adatto a suonare la batteria), e una piccola quantit\u00e0 di 45 giri furono stampati. Quando i ragazzi li scartarono, notarono con rabbia e disappunto che il loro nome era stato cambiato in \"The Beach Boys\". Murry Wilson chiam\u00f2 i Morgan chiedendo spiegazioni, e Hite Morgan gli disse che un promotore dell'etichetta aveva sostituito il nome originale con uno di pi\u00f9 facile presa tra i giovani.\nIl budget limitato imponeva che le copie non potessero essere ristampate.\nPubblicato quasi per scherzo a met\u00e0 del novembre 1961, \"Surfin\"' fu un successo sulla costa occidentale, e arriv\u00f2 al 75\u00ba posto nella classifica di vendite nazionale. Questo spinse e motiv\u00f2 i futuri \"Beach Boys\" a inseguire il cosiddetto Sogno americano che di l\u00ec a poco divenne una realt\u00e0.\n1962: \"Surfin' Safari\".\nMurry Wilson, anche se non amava particolarmente \"Surfin\"', riusc\u00ec a rimediare per il Natale del 1961 la loro prima esibizione dal vivo pagata. Si trattava di un concerto commemorativo alla memoria dello scomparso Ritchie Valens, a Long Beach. Oltre ai futuri \"Beach Boys\" tra gli altri sconosciuti esordienti parteciparono \"star\" della notoriet\u00e0 di Ike &amp; Tina Turner.\nNel febbraio del 1962, Al Jardine lasci\u00f2 gli amici per continuare i pi\u00f9 sicuri studi al college. Temporaneamente, per circa un anno, il suo posto fu preso da David Marks, vicino di casa dei Wilson e amico di Carl. David aveva solo tredici anni ma sapeva suonare bene la chitarra ritmica. Brian per\u00f2, quando si accorse che le cose cominciavano a farsi serie, e che la musica poteva veramente essere il suo futuro chiese ad Al di tornare, e nel 1963 Jardine accett\u00f2.\nIl 13 giugno 1962, a Los Angeles, i Beach Boys registrarono nuove canzoni, tra cui le future \"hit\" \"Surfin' Safari\", \"Surfer Girl\" e \"409\". Tuttavia le \"session\" terminarono bruscamente perch\u00e9 Murry Wilson continuava a pretendere che il gruppo suonasse anche le sue canzoni, dato che le riteneva decisamente migliori di quelle di Brian e Mike.\nComunque, dopo aver fatto ascoltare i loro \"demo\" al manager Nick Venet, i cinque con l'aiuto di Murry riuscirono a fare centro e firmarono un contratto di sette anni con la Capitol Records di Los Angeles. A novembre il loro primo album \"Surfin' Safari\" era finito.\nLo stile delle canzoni era pressoch\u00e9 identico, improntato allo stile di vita giovanile californiano.\n\"Surfin' Safari\" contribu\u00ec enormemente allo sviluppo dello status sociale della California e rese celebre lo sport del surf oltre oceano in paesi dove ancora non era conosciuto.\n1963: \"Surfin' USA\", \"Surfer Girl\" e \"Little Deuce Coupe\".\nNel gennaio del 1963, tre mesi dopo l'uscita del loro album di esordio, incominciarono a registrare il secondo lavoro di studio, che dava maggiore spazio a brani strumentali. A marzo \"Surfin' USA\" e la sua \"title track\", entrambi nelle posizioni alte delle classifiche, diventarono i primi grandi successi del gruppo, spingendolo alla ribalta nazionale. La canzone fu al centro dell'attenzione per la causa intentata da Chuck Berry sull'ipotesi di plagio della sua \"Sweet Little Sixteen\", in quanto accordi e melodie erano in effetti molto simili. Un anno dopo la vicenda si chiuse con un accordo, accreditando a Berry parte dei meriti della canzone.\nCinque giorni prima della pubblicazione di \"Surfin' USA\", Brian Wilson scrisse \"Surf City\" insieme con Jan Berry del duo Jan &amp; Dean, e nel luglio seguente la canzone occupava la prima posizione della \"top charts\". In aprile, appena intrapreso il tour promozionale, Brian lasci\u00f2 la strada per concentrarsi sulla scrittura e le nuove tecniche di registrazione in studio.\nIn questo periodo prese a collaborare con i membri della Wrecking Crew, musicisti professionisti ingaggiati anche da Phil Spector nelle sue produzioni. A ottobre David Marks fu ufficialmente licenziato a causa di un conflitto con Murry Wilson, e Brian fu nuovamente incluso nei \"tour\".\n\"Surfer Girl\" a settembre e \"Little Deuce Coupe\" a ottobre, significativi passi avanti, furono rispettivamente il secondo e il terzo album del 1963 usciti in meno di un anno.\nI singoli \"Surfer Girl\" e \"Be True to your School\", con le loro \"b-side\" \"Little Deuce Coupe\" e \"In My Room\", continuarono il successo commerciale.\n1964: \"Shut Down Volume 2\", \"All Summer Long\", \"Beach Boys Concert\" e \"The Beach Boys Christmas Album\".\nTornati da un \"tour\" in Australia, nei primi mesi del 1964, la band dovette affrontare l'arrivo dei Beatles in America e tutta l'ondata della \"British Invasion\". Sotto pressione della loro casa discografica, come risposta ai gruppi inglesi, i \"Beach Boys\" prepararono rapidamente \"Shut Down Volume 2\", nuovo disco di studio contenente altri classici, gli originali \"Fun, Fun, Fun\", \"The Warmth of the Sun\", \"Don't Worry Baby\" e la \"cover\" \"Louie, Louie\" di Richard Berry.\nNell'aprile del 1964 dopo l'ennesima lite, Murry Wilson venne sollevato dal suo incarico di responsabile. A maggio \"I Get Around\" si posizion\u00f2 al numero 1 in classifica anticipando di due mesi l'uscita di \"All Summer Long\", ultimo disco di studio legato alla cultura californiana del genere \"Surf Rock\". Gli album successivi presero un percorso stilistico e una lirica differente. \"I Get Around\", \"All Summer Long\", \"Wendy\" e \"Girls on the Beach\" entrarono nel lungo repertorio di classici della \"band\".\nA ottobre la dimostrazione della loro continua popolarit\u00e0 viene sancita da \"Beach Boys Concert\", album dal vivo registrato al Memorial Auditorium di Sacramento, numero 1 in classifica. Un documento tagliente e anello mancante della loro discografia, che cattur\u00f2 i \"Beach Boys\" in un contesto che a breve sarebbe cambiato per sempre. Fu un'uscita tempestiva, in quanto il leader Brian Wilson era in procinto di lasciare la sua posizione nel gruppo dal vivo, apparendo sporadicamente solo in occasioni importanti nel corso dei tre decenni seguenti.\n\"The Beach Boys' Christmas Album\" a novembre, contenente cinque canzoni originali (tra cui la \"hit\" \"Little Saint Nick\") e sette \"standard \" di Natale, si rivel\u00f2 un grande successo a lungo termine, venduto bene anche durante le successive stagioni natalizie.\n1965: \"The Beach Boys Today!\", \"Summer Days (and Summer Nights!!)\" e \"Beach Boys' Party!\".\nIl 23 dicembre del 1964, mentre era su un aereo, Brian Wilson ebbe un attacco di ansia e quindi lasci\u00f2 il \"tour\". Nel gennaio seguente fu ufficiale il suo definitivo ritiro dai concerti per concentrarsi interamente sulla composizione e la produzione discografica. Per il resto del 1964, e fino all'aprile del 1965, Glen Campbell lo sostitu\u00ec dal vivo, fino a quando la propria carriera nel \"country\" prese il volo. Bruce Johnston fu assunto per trovare al pi\u00f9 presto un sostituto, ma avendo avuto poco tempo a disposizione fin\u00ec per diventare lui stesso un componente a tempo pieno del \"team\", prima sostituendo Brian Wilson \"on the road\", e poi partecipando in studio alle registrazioni. Esord\u00ec alle sessioni vocali di \"California Girls\" il 4 giugno 1965.\nIl 1965 fu un altro anno abbondante e ricco di sperimentazioni: tre dischi di studio pubblicati in solo otto mesi. A marzo \"The Beach Boys Today!\" fu un importante punto di svolta per la band. I Beach Boys andarono oltre i confini dell'ormai collaudato \"Surf Rock\", probabilmente per evitare di vivere nel passato e riposare sugli allori. Il lato compositivo pi\u00f9 maturo, i sofisticati arrangiamenti strumentali e l'approccio orchestrale in stile Phil Spector diedero un ottimo risultato innovativo e commerciale, e preannunciarono gli sforzi futuri di Brian Wilson nel comporre \"Pet Sounds\". Il lato A si apriva con una versione \"sprint\" di \"Do You Wanna Dance?\" di Bobby Freeman, seguita dalle altrettanto spumeggianti \"When I Grow Up (to Be a Man)\" e \"Dance, Dance, Dance\", mentre il lato B concedeva splendide ballate introspettive, \"Please Let Me Wonder\", \"She Knows Me Too Well\" e la pi\u00f9 famosa \"Kiss Me, Baby\".\nUscito a luglio solo quattro mesi dopo \"Today\", \"Summer Days (And Summer Nights!!)\" era la dimostrazione che Brian Wilson in quel momento era in piena attivit\u00e0 creativa.\nLe gloriose armonie vocali di \"California Girls\" fecero decollare sia il singolo sia l'album nelle posizioni pi\u00f9 alte delle classifiche di \"Billboard\", cos\u00ec come la rilettura di \"Help Me, Rhonda\" pubblicata con un nuovo arrangiamento arriv\u00f2 al primo posto spodestando dal podio \"Ticket to Ride\" dei Beatles.\n\"Beach Boys' Party!\" fu partorito inizialmente con l'idea di confezionare un prodotto fine a s\u00e9 stesso, adatto a sfruttare commercialmente al meglio la stagione natalizia, in attesa del completamento del nuovo album di studio (\"Pet Sounds\") su cui Brian Wilson stava ancora lavorando. L'album a novembre venne presentato sul mercato discografico come una specie di compilation live acustica che immortalava un'atmosfera di festa in casa Beach Boys (con tanto di risate e voci di contorno non tagliate), alla quale prese parte anche l'amico Dean Torrence (del duo vocale Jan &amp; Dean), anche se in realt\u00e0 le registrazioni avvennero, seppur in presa diretta, in soli tre giorni, ai Western Studios di Los Angeles, rifinite in ultimo con l'aggiunta di qualche sovraincisione. Molti brani furono registrati, quasi tutte cover di altri artisti, molte delle quali scartate e pubblicate successivamente in svariati bootleg. \"Devoted to You\" degli Everly Brothers, il tributo a Phil Spector \"There's No Other (Like My Baby)\", \"The Times They Are a-Changin\"' di Bob Dylan, alcuni brani dei Beatles e altri pezzi di puro Rock and Roll come \"Papa-Oom-Mov-Mov\" dei The Rivingtones fecero di questo divertente LP una godibile insolita pubblicazione di successo sia in patria (n. 6 Stati Uniti) sia in Europa (n. 3 nel Regno Unito e n. 4 in Germania).\nIl 20 dicembre del 1965 \"Barbara Ann\", pubblicata a sorpresa dalla Capitol Records su 45 giri, raggiunse la seconda posizione nella Billboard Hot 100, il primo posto in Cash Box e ottenne altri vari record del mondo, restando tuttora uno dei brani di maggior successo di tutta la loro carriera. Proprio in quel periodo usciva \"Rubber Soul\" dei Beatles, e Brian ne rimase estasiato: era un album con tutte canzoni originali e tutte molto buone, senza nessuna reinterpretazione e senza tracce di riempitivi. Brian allora si mise in testa di realizzare \"il pi\u00f9 grande album rock mai realizzato\".\n1966: \"Pet Sounds\".\nL'album unanimemente riconosciuto come il capolavoro dei Beach Boys, anche se interamente frutto dell'immaginazione di Brian Wilson, fu \"Pet Sounds uscito il 16 maggio 1966.\" \"Pet Sounds\" si trova in cima a molte liste, indicato come uno dei pi\u00f9 innovativi dischi della storia della musica, tra le quali quelle di \"Rolling Stone\", di \"TIME\", del \"New Musical Express\", e del \"The Times\". Secondo Acclaimedmusic.net \u00e8 l'album pi\u00f9 acclamato dai critici musicali di tutti i tempi. Fonte primaria d'ispirazione per i Beatles, pi\u00f9 volte nel corso degli anni Paul McCartney ha dichiarato che \"Pet Sounds\" era una svolta musicale determinante per quel periodo, personalmente lodato tra i suoi album preferiti (\"God Only Knows\" \u00e8 la sua canzone preferita in assoluto). McCartney ha ricordato in diverse interviste che proprio da \"Pet Sounds\" \u00e8 venuto l'impulso di realizzare \"Sgt. Pepper's Lonely Hearts Club Band\", il capolavoro dei Beatles uscito l'anno successivo. Secondo il produttore George Martin, \"Sgt. Pepper's\" era un tentativo di eguagliare \"Pet Sounds\".\n \"Caroline, No\" fu inizialmente pubblicata come un singolo di Brian Wilson, ma poi l'album venne accreditato a tutti i Beach Boys. Brian in realt\u00e0 aveva realizzato l'album quasi interamente da solo mentre gli altri erano in tour in Giappone. Quando tornarono, trovarono l'album essenzialmente completo, con le eccezioni delle sole parti vocali, che ovviamente non avrebbero potuto essere registrate dal solo Brian. All'interno della band si cre\u00f2 un clima di risentimento per questo. Specialmente Mike Love critic\u00f2 Brian e defin\u00ec \"Pet Sounds\" la \"musica dell'ego di Brian\". Brian aveva lavorato intensamente sui testi con il paroliere Tony Asher, senza coinvolgere Mike Love che era stato il paroliere e cantante delle prime canzoni dei Beach Boys.\nLa Capitol Records inizialmente si oppose alla pubblicazione dell'album, sostenendo che con quel tipo di canzoni (si tratta in realt\u00e0 delle canzoni pi\u00f9 avanguardistiche e complesse dell'intera produzione del gruppo) il pubblico non avrebbe apprezzato l'album, riducendo i profitti. Brian allora contribu\u00ec alle spese per la realizzazione e l'album venne pubblicato.\n\"SMiLE\".\nIl 1966 per i Beach Boys fu un anno straordinario, dopo l'uscita di \"Pet Sounds\", Brian Wilson si mise al lavoro su un album intitolato \"Dumb Angel\" rinominato successivamente \"SMiLE\", nuovo ambizioso progetto di studio purtroppo destinato a perdersi dentro ai labirinti della sua mente. Primo passo fu il completamento insieme con Mike Love di un brano da lui concepito durante le sessioni finali di \"Pet Sounds\", la splendida \"Good Vibrations\", che nell'ottobre del 1966 raggiunse la vetta delle classifiche sia negli Stati Uniti sia nel Regno Unito e rimane tuttora il pi\u00f9 grande successo del gruppo. \"Good Vibrations\" port\u00f2 una ventata di freschezza e i loro concerti, soprattutto in Inghilterra stavano diventando grandi eventi. Quando in novembre arrivarono a Londra, l'accoglienza del pubblico inglese era smisurata. Tornati dal tour i Beach Boys erano letteralmente in cima al mondo della musica. A dicembre un sondaggio di fine anno condotto dalla rivista britannica \"New Musical Express\" vide i Beach Boys prendere il posto dei Beatles come miglior gruppo vocale al mondo, persino in Inghilterra.\nIn un momento cruciale in cui nella storia della musica era di vitale importanza arrivare per primi con il nuovo suono, \"SMiLE\" ebbe una battuta d\u2019arresto, settimane critiche passavano senza progresso, Brian Wilson diventava sempre pi\u00f9 paranoico, consumava grosse quantit\u00e0 di droga e soffriva di lunghi periodi di depressione che lo portarono a frequentare alcune compagnie discutibili e isolandosi dalla sua famiglia e dai Beach Boys. Alcune biografie hanno ipotizzato il fatto che potesse soffrire di una psicosi maniaco-depressiva, che fu pi\u00f9 tardi diagnosticata come disordine schizoaffettivo. \"SMiLE\" lo stava distruggendo, divenne l'ossessione della sua vita; la visione che Brian Wilson aveva di questa opera era qualcosa di completamente nuovo per quei tempi: suite complesse di armonie vocali, testi di difficile comprensione e uso di suoni alternativi con strumenti sofisticati.\nTensioni e forzature contrattuali portarono un clima litigioso e sempre pi\u00f9 in rotta con la Capitol Records che per l\u2019ennesima volta aveva rinviato la data di uscita dell\u2019album. Poche settimane prima della pubblicazione di \"Sgt. Pepper's Lonely Hearts Club Band\" dei Beatles, Brian Wilson con grande sgomento di tutti dichiar\u00f2 l\u2019abbandono di \"SMiLE\" affermando di non averlo completato. Non a caso era cosciente che il tempo avuto a sua disposizione era scaduto. Buona parte del materiale inciso fu distrutto da lui stesso in preda a una crisi isterica. Tutta la vicenda inoltre determin\u00f2 l'inizio di un rapporto conflittuale con il cugino Mike Love, che per primo odiava \"SMiLE\" e il percorso artistico intrapreso. Il mancato appoggio e la scomparsa di fiducia in s\u00e9 stesso fecero in modo che il grande disco epocale che Brian Wilson doveva presentare al mondo mor\u00ec prima ancora di essere nato.\n\"SMiLE\" divenne nei decenni successivi il pi\u00f9 famoso album fantasma nella storia del rock, mai completato e accantonato negli archivi, per poi essere presentato al pubblico dopo circa 40 anni.\n1967-1969: \"Smiley Smile\", \"Wild Honey\", \"Friends\" e \"20/20\".\nLe aspettative in Brian Wilson erano troppe e niente poteva compensare la delusione che il pubblico ha provato quando a settembre in sostituzione del tanto atteso \"SMiLE\" fu pubblicato \"Smiley Smile\", aspramente criticato per il suo contenuto e che del progetto originale portava solo l\u2019eco, a cominciare dalla storpiatura del nome, l'album segn\u00f2 la fine di un'epoca.\nQuando \"Smiley Smile\" fu pubblicato, nel settembre del 1967, la Summer of Love era in pieno svolgimento, l'immagine dei Beach Boys per la nuova generazione era percepita passata, troppo lontana e fuori moda dalle nuove tendenze californiane che arrivavano da San Francisco, come Janis Joplin, Grateful Dead, Jefferson Airplane e altri. Nelle loro canzoni non c'era nessuna traccia di protesta, i testi tacevano sulla guerra del Vietnam, mentre le marce di pace e i sit-in, e generalmente il contesto culturale dell'epoca sembrava per loro essere totalmente estraneo.\nQuesto motivo in aggiunta del mancato concepimento di \"SMiLE\" portarono il gruppo alla decisione di cancellare la loro partecipazione al Monterey Pop Festival a giugno. Al Jardine in un'intervista ricord\u00f2 con amarezza quel difficile momento, affermando di non riconoscere pi\u00f9 il solito Brian Wilson; secondo lui Brian gett\u00f2 la spugna senza neanche provare ad andare avanti, non gli interessava pi\u00f9 competere per tornare a essere il numero uno.\nLe sue condizioni di salute peggiorarono fino a precipitare. Incominci\u00f2 a trascurare l'aspetto fisico ingrassando rapidamente e passando intere giornate a letto. Perse interesse e prese le distanze, ritirando sempre di pi\u00f9 il suo ruolo di leadership all'interno della band. Dopo il deludente risultato ottenuto da \"Smiley Smile\" le sue mancate pretese artistiche lo spinsero in accordo con il gruppo a cambiare direzione e registrare \"Wild Honey\", disco poco impegnativo registrato senza grandi sforzi, che per\u00f2 segn\u00f2 un nuovo inizio di carriera. Pubblicato a dicembre, l'album contenente la classica hit single \"Darlin\"' venne accolto meglio del precedente sia in patria sia all'estero.\nNel febbraio del 1968 sotterrati definitivamente i conflitti interni che avevano compromesso la carriera, incominciano nello studio di casa di Wilson le sessioni di registrazione per un nuovo disco. Anticipato dalla sua title track, \"Friends\" fu in contrasto con le mode e i tempi turbolenti che si stavano vivendo all'epoca. Poco considerato negli Stati Uniti ma ancora accolto a pieni voti nel Regno Unito, dove la band a partire dagli album precedenti fu presa molto pi\u00f9 seriamente di quanto non fosse in patria. La sua reputazione \u00e8 cresciuta in maniera molto positiva negli anni successivi, sia per il suo contenuto sia per l'impegno nell'aver sperimentato nuovamente qualcosa di diverso, senza ricreare e riproporre il fortunato classico sound da classifica degli anni precedenti. L'album sterza verso l'Easy Listening e mostra un cambiamento significativo nelle dinamiche del gruppo. Per la prima volta Mike Love, Al Jardine e Carl Wilson contribuirono alla realizzazione del disco. La cosa pi\u00f9 interessante fu scoprire in Dennis Wilson una nascente qualit\u00e0 di cantautore, in uno stile non influenzato da quello del fratello maggiore.\nNel 1969 finalmente \"20/20\" diede ai fan di vecchia data qualche episodio degno del nome del gruppo. Alcuni successi, \"Do It Again\", \"I Can Hear Music\", \"Break Away\" e \"Cotton Fields\" rialzarono anche se di poco le quotazioni della band. In pi\u00f9 l'album port\u00f2 alla luce alcuni brani del progetto incompiuto \"SMiLE\", e chiuse l'ormai deteriorato contratto in scadenza con la Capitol Records.\n1970-1973: \"Sunflower\", \"Surf's Up\", \"Carl and the Passions \"So Tough\"\", \"Holland\".\nNel 1970 l'esordio discografico \"Sunflower\" per la nuova etichetta Reprise Records apr\u00ec il decennio con una nuova rinascita artistica. Arrangiamenti orchestrali ben curati e affascinanti armonie vocali resero questo disco uno dei punti pi\u00f9 alti dell'intera carriera. Lo stesso Bruce Johnston in diverse interviste ammise che \"Sunflower\" per i\nBeach Boys rappresent\u00f2 una sorta di \"Sgt. Pepper's Lonely Hearts Club Band\".\nPer la prima volta nella storia i componenti del gruppo contribuirono insieme alla lavorazione di un album in studio, cosa che fino ad allora era quasi esclusivamente fatta dal solo Brian Wilson.\nEmersero i notevoli talenti compositivi di Bruce Johnston (\"Tears in the Morning\" e \"Deirdre\" e quello pi\u00f9 sorprendente di Dennis Wilson (\"Slip on Through\", \"Forever\", \"Got to Know the Woman\"), il quale diede fiducia e motivazione a Brian Wilson e al resto del gruppo in un momento di crisi che vedeva incerto il futuro della band.\nSfortunatamente, pubblico e critica sembrarono disinteressarsi a questi tentativi di creare musica maggiormente \"impegnativa\".\nIn Gran Bretagna il disco venne accolto dalla critica con giudizi piuttosto positivi, nella classifica di vendite inglese entro nella top 30, ma in patria la situazione era diversa. Il disco pass\u00f2 quasi inosservato, sottovalutato dal grande pubblico di massa (si ferm\u00f2 solamente al 151\u00ba posto) che, avendoli etichettati ormai da tempo, non si aspettava da loro un cambiamento di stile pi\u00f9 maturo e lontano dagli esordi, tutti non erano ancora pronti per le tematiche affrontate nei testi delle canzoni.\nAnche la critica americana, ammaliata dal virtuosismo strumentale dei gruppi dell'epoca, liquid\u00f2 in gran parte le complesse armonie vocali e la produzione in stile Phil Spector dei Beach Boys come un anacronismo e un retaggio di un'epoca passata.\nNell'estate del 1971, recuperando alcuni stralci di \"Smile\", usc\u00ec \"Surf's Up\", che, malgrado il titolo, era un album di canzoni di stampo ecologista. Oltre la complessa \"title track\" \u00e8 presente l'autobiografica \"'Til I Die\", composta da Brian cinque anni prima, e \"Disney Girls (1957)\" (riproposta in seguito anche da Art Garfunkel), che afferma definitivamente Bruce Johnston come compositore importante all'interno del gruppo. \"Long Promised Road\" e \"Feel Flows\" sono le prime significative composizioni soliste di Carl Wilson, che proprio in quel periodo fu nominato con il consenso della band \"Direttore Musicale\", in riconoscimento del ruolo che svolse mantenendo il gruppo unito nel periodo pi\u00f9 buio e tormentato del post \"Pet Sounds\".\n\"Surf's Up\" vendette decisamente meglio del predecessore raggiungendo la posizione #29 negli Stati Uniti e la #15 nel Regno Unito.\nIl 1972 vide la temporanea dipartita di Bruce Johnston e l'ingresso in formazione dei sudafricani Blondie Chaplin (chitarra) e Ricky Fataar (batteria). Il risultato, \"Carl and the Passions - \"So Tough\"\", ebbe un moderato successo (#50 negli Stati Uniti e #25 nel Regno Unito) ma \u00e8 spesso considerato come album di transizione.\nBrian Wilson diede uno sporadico contributo durante le sessioni di registrazione alla stesura dell'album componendo \"Marcella\" e insieme con i ragazzi l'eccellente \"All This Is That\" dove brillano le qualit\u00e0 vocali del gruppo.\nDennis Wilson propose due canzoni (\"Make It Good\" e \"Cuddle Up\") anticipando parte del sound di quello che sar\u00e0 pi\u00f9 avanti il suo cammino discografico solista.\nPer trovare nuove ispirazioni, su consiglio del manager Jack Riley, nell'estate del 1972 il gruppo cambi\u00f2 aria e, senza Brian Wilson (che rinunci\u00f2 dopo 3 tentativi falliti di prendere l'aereo), fece le valigie per trasferirsi nei Paesi Bassi per la registrazione dell'ambizioso \"Holland\".\nTornati a casa a lavoro ultimato i ragazzi per\u00f2 non poterono presentare alla casa discografica un potenziale singolo di successo, decidendo all'ultimo momento di lavorare su una vecchia canzone incompiuta di Brian: \"Sail on Sailor\".\nFu in realt\u00e0 la sua canzone a trainare il resto del disco e decretare il successo dell'album.\nPubblicato nel gennaio del 1973, raggiunse la posizione #36 negli Stati Uniti e la posizione #20 nel Regno Unito.\nNel 1974 la loro ex casa discografica Capitol Records pubblica \"Endless Summer\", una doppia raccolta comprendente alcuni dei tanti successi del primo periodo. A sorpresa di tutti il disco arriv\u00f2 al primo posto nella classifica degli album pi\u00f9 venduti, rimanendo in classifica di Billboard per 155 settimane. L'album suscit\u00f2 indignazione, soprattutto in Brian, perch\u00e9 le canzoni contenute si fermavano a \"California Girls\", lasciando fuori tutto \"Pet Sounds\" e \"Good Vibrations\", che Brian considerava i suoi capolavori. Evidentemente la Capitol Records pens\u00f2 a una compilation estremamente commerciale, che non teneva conto del progresso artistico del compositore.\nA fine anno la rivista \"Rolling Stone\" elesse i Beach Boys miglior band dell'anno.\n1975-1976: Il ritorno di Brian Wilson, \"15 Big Ones\" e \"Love You\".\nNel 1975 Brian Wilson torn\u00f2 a essere un membro effettivo dei Beach Boys, pur continuando a non partecipare ai concerti. Scrisse nuove canzoni che servirono a completare l'album \"15 Big Ones\" del 1976, contenente vecchi successi degli anni cinquanta di altri artisti (Chuck Berry, Fats Domino, Five Satins, ecc.), riproposti nello stile Beach Boys. \"Rock and Roll Music\", primo singolo estratto, riport\u00f2 il gruppo in entrambe le top ten americane fermandosi al quinto posto contemporaneamente con l'album che arriv\u00f2 in ottava posizione.\nFortemente pubblicizzati, per il resto del 1976 i Beach Boys al completo intrapresero un grande tour intorno a tutti gli Stati Uniti, partecipando anche a importanti show televisivi come \"Nbc Tv Special\" e \"Saturday Night Live\" (famoso lo sketch di John Belushi e Dan Aykroyd alle prese con Brian Wilson). Originariamente concepito come progetto solista, il successivo \"Love You\" del 1977, quasi interamente scritto, interpretato e prodotto, fu descritto come un autoritratto di s\u00e9 stesso. Il disco rispecchiava infatti un Brian Wilson triste e insicuro, condizionato dal duro processo di riabilitazione fisica e mentale causato da anni di depressione e abuso di droga. \"Love You\" da allora ha sviluppato una specie di culto, colleghi e critici espressero giudizi molto contrastanti, mentre il pubblico accolse il progetto senza troppo entusiasmo (#53 Stati Uniti e #28 Regno Unito).\n1978-1980 \"M.I.U Album\", \"L.A. Album\" e \"Keepin' the Summer Alive\".\nDopo l'uscita di \"I Love You\", i Beach Boys caddero in disputa sulla direzione da prendere, e furono vicino alla rottura. Prima di dare alle stampe il trascurato \"M.I.U. Album\", Dennis Wilson con un po' di incoraggiamento pubblic\u00f2 nel 1977 il suo primo e unico album da solista, \"Pacific Ocean Blue\". Molto acclamato dalla critica, ricevette recensioni entusiastiche per la sua intensa profondit\u00e0 ed emozione. \"The River Song\", scritta a quattro mani con il fratello Carl, fu il cardine del suo intenso lavoro. Questo e alcuni problemi interni portarono un comune disinteresse nel preparare il nuovo disco, frettolosamente rimaneggiato su richiesta della Reprise Records, in quanto in origine la maggior parte delle registrazioni erano gi\u00e0 pronte e destinate per l'uscita di un disco natalizio. Nel 1978 il risultato fu una delusione per tutti, Beach Boys compresi, che da li a poco incominciarono a voler dimenticare l'album e a voltare pagina. Per prima cosa fu richiamato in squadra Bruce Johnston, che dopo l'abbandono avvenuto nel 1971 ebbe grosse soddisfazioni come compositore di canzoni per altri artisti, premiato con un Grammy Award per la canzone \"I Write a Song\", portata con successo al primo posto nel gennaio del 1976 da Barry Manilow.\nDopo aver firmato un contratto milionario con la [CBS Caribou Records], i Beach Boys tornarono nel 1979 con \"L.A.\", ultimo album degli anni settanta. Forte di una produzione sorprendentemente ben fatta (Bruce Johnston) rispetto ai due album precedenti, il disco generalmente fece respirare un clima sereno e rilassato. Esempi di questo percorso sono \"Baby Blue\", \"Lady Lynda\" e la bella \"Good Timin\", che per\u00f2 non decoll\u00f2 in classifica (#40). Anche il disco non ottenne il successo sperato (#100 negli Stati Uniti e #32 nel Regno Unito). L'impressione che diede, almeno in parte, era quella di mostrare la band per quello che in realt\u00e0 non era, come ennesimo tentativo di inserirsi per forza a tutti i costi nel \"mainstream\" contemporaneo. Uno shock per i fan fu ritrovare \"Here Comes the Night\", una vecchia canzone del 1967 (contenuta dentro a \"Wild Honey\") riletta per quasi 11 minuti in versione \"dance\", pubblicata in seguito persino su 45 giri (#44 Stati Uniti).\nDopo i risultati di \"L.A. Light Album\", i dirigenti della CBS tentarono di coinvolgere maggiormente Brian Wilson nel svolgere il suo ruolo principale di produttore. Rapidamente insieme con i Beach Boys compose nuovo materiale, Dennis in contrasto con il resto del gruppo abbandon\u00f2 le sessioni iniziali senza prendere ulteriormente parte alle registrazioni. Nel luglio del 1979 i Beach Boys si diressero al Western Recorders di Los Angeles, lo studio dove nacque la maggior parte del materiale negli anni sessanta. In un secondo momento Bruce Johnston prese il controllo completo della produzione dell'album. La title track \"Keepin' the Summer Alive\" (scritta da Carl Wilson insieme con l'amico Randy Bachman dei The Guess Who / Bachman-Turner Overdrive), \"Goin' On\", \"School Days\" e \"Endless Harmony\" (Bruce Johnston), videro il gruppo tornare in chiave moderna alle sonorit\u00e0 spensierate del periodo d'oro. Nel 1980 \"Keepin' the Summer Alive\" raggiunse la 75\u00aa posizione negli Stati Uniti e il 35\u00ba posto nel Regno Unito.\n1980-1998: Dalla morte di Dennis a quella di Carl.\nIl 28 dicembre 1983, Dennis Wilson mor\u00ec per annegamento accidentale a Marina del Rey. Il batterista, in stato di ebbrezza, si lanci\u00f2 dallo yacht dell'amico Bill Oster, per recuperare un oggetto perso in mare sei anni prima. L'ultima registrazione in cui \u00e8 accreditato come batterista della band \u00e8 il singolo \"East Meets West\", registrato pochi giorni prima e lanciato su mercato nel 1984. Nonostante la morte di Dennis, i Beach Boys decisero di continuare la loro attivit\u00e0. Gli anni ottanta della band sono soprattutto ricordati per la loro partecipazione a colonne sonore per vari film, prima fra tutti nel 1979 fu \"It's A Beautiful Day\", brano pubblicato sulla colonna sonora del film \"Americathon\", segu\u00ec poi nel 1984 \"Chasin' The Sky\", dal film \"Zattere, pupe, porcelloni e gommoni\". Il 4 luglio dello stesso anno i Beach Boys si esibirono prima a Filadelfia davanti a un milione di persone, e la stessa sera a Washington di fronte a settecentocinquantamila persone. Nel 1985 la band prese parte al Live Aid e pubblic\u00f2 un nuovo disco in studio intitolato semplicemente \"The Beach Boys\", un disco che vedeva un nuovo sound, pi\u00f9 vicino ai gusti moderni e dominato da drum machine e sintetizzatori. Il singolo di lancio \"Getcha Back\" arriv\u00f2 ventiseiesimo nella classifica di \"Billboard\", ma l'album, nonostante fosse condito da partecipazioni importanti come quelle di Stevie Wonder e Ringo Starr, si ferm\u00f2 al cinquantaduesimo posto, deludendo le aspettative, ma ottenendo comunque la posizione pi\u00f9 alta in classifica dai tempi di \"15 Big Ones\". il 1986 rappresentava il venticinquesimo anniversario dei Beach Boys, che la band festeggi\u00f2 con un concerto party alle Hawaii, come special televisivo a cui tra i tanti presero parte anche Ray Charles, Belinda Carlisle, Three Dog Night, John Stamos e gli Everly Brothers. Nello stesso anno la band pubblic\u00f2 la raccolta \"Made in U.S.A.\", che conteneva due inediti entrambi lanciati come singoli, ovvero la loro reinterpretazione di \"California Dreamin dei Mamas and Papas (cinquantasettesima su \"Billboard\"), e un brano di Mike Love \"Rock N' Roll To the Rescue\" (sessantottesimo nella medesima classifica). Nel 1987 il gruppo collabor\u00f2 con i The Fat Boys per il brano \"Wipe Out\" che venne incluso nel successivo album in studio dei Beach Boys \"Still Cruisin. Esso, uscito l'anno dopo, conteneva anche tre colonne sonore, tra cui la title-track da \"Arma letale 2\", \"Make It Big\" dal film \"In campeggio a Beverly Hills\", e \"Kokomo\" da \"Cocktail\". Quest'ultima canzone divenne la hit trainante dell'album e riport\u00f2 il gruppo al primo posto in classifica. Nello stesso anno la band fu introdotta nella Rock and Roll Hall of Fame. Alla cerimonia partecip\u00f2 anche Brian Wilson che nel frattempo aveva per\u00f2 lasciato la band e inciso il suo primo omonimo disco solista. Nel 1990 la band cerc\u00f2 di sfruttare l'onda del ritrovato successo orientandosi ancora di pi\u00f9 sulle colonne sonore, incidendo cos\u00ec \"Problem Child\" per il film \"Piccola peste\", ma il brano non ebbe la stessa fortuna di \"Kokomo\" e si piazz\u00f2 solo trentottesimo in classifica. Nel 1991 i Beach Boys parteciparono a ', un disco di tributo a Elton John, incidendo la loro versione di \"Crocodile Rock\" per la quale fu anche girato un video. Nel 1992 la band torn\u00f2 in studio, ma senza Al Jardine, per colpa di un litigio con Mike Love, e pubblic\u00f2 il disco \"Summer in Paradise\", considerato come il punto pi\u00f9 basso della discografia del gruppo. Il disco infatti si ferm\u00f2 al cinquantatreesimo posto di \"Billboard\" e non ottenne certificazioni in altre classifiche. Nemmeno la loro cover di \"Hot Fun in the Summertime\" riusc\u00ec ad arrivare in top ten, tuttavia nel 1994 \"Summer of Love\" venne usata in un episodio di \"Baywatch\" in cui compare anche la band stessa. Al Jardine ritorn\u00f2 in formazione e prese parte a tutti i tour che seguirono durante gli anni novanta. A met\u00e0 anni novanta il gruppo incise alcuni brani nuovamente con Brian Wilson per un disco tra il compositore e Andy Paley, ma a causa di conflitti personali il progetto venne accantonato. Tuttavia i brani \"Soul Searchin\" e \"You're Still a Mistery\", registrati per tale progetto, sono stati pubblicati nella raccolta del 2013 della band \"Made in California\". Nel 1996 i Beach Boys collaborarono con gli Status Quo, reincidendo la loro canzone \"Fun, Fun, Fun\", la quale, estratta dall'album degli Status \"Don't Stop\", divenne una hit da top 30 in Inghilterra. Nello stesso album il gruppo collabor\u00f2 anche all'album ' del comico Jeff Foxworthy con il brano \"Howdy From Maui\" e incisero l'album \"Stars and Stripes Vol. 1\", un disco con tutti i loro successi riarrangiati in versione country e cantati da cantanti della scena omonima. All'inizio del 1997 a Carl Wilson furono diagnosticati un cancro alla gola e un tumore al cervello. Nonostante le cure tramite chemioterapia, il chitarrista non rinunci\u00f2 al tour a cui si sottopose la band quell'anno che si concluse alla fine del 1997 e lo port\u00f2 a termine. Spesso, nell'intervallo tra un brano e l'altro, Carl era costretto a sedersi e prendere ossigeno. Il pi\u00f9 piccolo dei fratelli Wilson fu per\u00f2 vinto dalla sua malattia e mor\u00ec il 6 febbraio 1998 all'et\u00e0 di cinquantadue anni. Da questo momento in poi il corso dei Beach Boys divenne sempre pi\u00f9 incerto e vago sul futuro della band, i vari membri infatti negli anni successivi si divisero, e solo Love, Johnston e Marks dopo cause legali contro Al Jardine sull'utilizzo del nome tornarono a girare il mondo esibendosi sotto il marchio Beach Boys. Brian Wilson continu\u00f2 a concentrare le sue energie sulla sua carriera solista.\n2012: 50\u00ba anniversario e \"That's Why God Made the Radio\".\nIl 16 dicembre 2011 \u00e8 stato annunciato che Brian Wilson, Mike Love, Al Jardine, Bruce Johnston e David Marks si sarebbero riuniti per un tour mondiale nel 2012 in occasione del 50\u00ba anniversario della formazione della band. Il 12 febbraio 2012 i Beach Boys si sono esibiti ai Grammy Awards: si tratta della loro prima esibizione con Brian Wilson sin dal 1996.\nSuccessivamente la band ha dichiarato di essere al lavoro in studio su un nuovo album, costituito da 12 inediti, che si chiamer\u00e0 \"That's Why God Made the Radio\", in uscita il 5 giugno 2012. Il primo singolo estratto, omonimo all'album, \u00e8 stato pubblicato in formato digitale il 25 aprile e in rotazione radiofonica dal 4 maggio.\nNel giugno 2012, Love annunci\u00f2 ulteriori date aggiuntive del tour che per\u00f2 non avrebbero visto la partecipazione di Brian Wilson. Wilson neg\u00f2 di essere a conoscenza di questi nuovi concerti e che nessuno lo aveva informato della sua estromissione. Il 5 ottobre, Love diram\u00f2 un comunicato stampa ufficiale sul \"LA Times\" dove veniva affermato che i Beach Boys erano attualmente formati solo da lui e Johnston senza Wilson, Jardine, e Marks:\nQuattro giorni dopo, Wilson e Jardine diffusero una risposta scritta nella quale dichiaravano: \u00abQuando Mike fiss\u00f2 un paio di date con Bruce; Al e io, naturalmente, ci rimanemmo male. Allora ci fu confusione quando apparvero alcune foto di me, Al, David e gli altri della reunion su alcuni siti web che pubblicizzavano i concerti [...] Io ero completamente all'oscuro del suo comunicato stampa [...] Non avevamo neanche discusso come band cosa avremmo fatto con tutte le offerte ricevute per il tour del 50\u00ba anniversario\u00bb. Love accus\u00f2 di falsit\u00e0 le dichiarazioni di Wilson, ribadendo che tutti gli accordi erano stati fissati consensualmente e che erano \"ben documentati\". Il 13 dicembre, Wilson e Jardine suonarono sotto la sigla Beach Boys in uno show natalizio. A seguito dell'esibizione, Wilson annunci\u00f2 che si sarebbe a sua volta esibito insieme con Jardine e Marks. Love e Johnston continuarono a esibirsi come Beach Boys, mentre Wilson, Jardine, e Marks proseguirono il tour in trio. Ripensando alla reunion nel 2013, Love disse: \u00abHo avuto una bellissima esperienza a tornare in studio con loro. Brian non ha perso un grammo della sua abilit\u00e0 nel comporre melodie e progressioni di accordi, e quando ci mettemmo a cantare tutti insieme sembrava di essere tornati ancora al 1965. I concerti, invece, furono pi\u00f9 per i fan che altro... \u00bb.\nStile musicale.\nEsponenti della scena surf californiana di cui sono considerati pionieri, i Beach Boys hanno proposto un repertorio pop e rock incentrato sulle armonie vocali, che il gruppo riprende liberamente dai Four Freshmen, dai cantanti doo-wop e dagli Hilo's. Secondo le parole della \"Enciclopedia Britannica\", i Beach Boys \"hanno esaltato la fragile promessa di un sogno californiano per il quale i loro genitori hanno combattuto.\" A partire dalle pubblicazioni della seconda met\u00e0 degli anni sessanta, il gruppo californiano ha tuttavia incupito il suo stile. La stessa enciclopedia considera i Beach Boys un gruppo rock mentre \"AllMusic\" li classifica esponenti del rock 'n' roll e del baroque pop.\nCon i primi album e singoli proposero un repertorio di \"canzoni fresche, accattivanti, ingenue, ispirate alle ragazze californiane e al mito del surf\", a cui si sarebbero presto aggiunti brani dai testi incentrati sulle \"corse automobilistiche e le auto truccate.\" Dopo \"Surfer Girl\" (1963) dal \"sound\" pi\u00f9 sofisticato, e \"Summer Times\" (1965), dalle influenze rock, avrebbero pubblicato il loro album pi\u00f9 noto: \"Pet Sounds\" (1966), che segna una rottura definitiva con le canzoni allegre del passato. Questo album, nato dall'esigenza del leader Brian Wilson di rivaleggiare con i Beatles che avevano appena pubblicato \"Rubber Soul\" (1965) e \"Revolver\" (1966), omaggia il muro del suono di Phil Spector e fonde le caratteristiche tendenze di musica surf a influenze orientali e psichedeliche. Con \"Pet Sounds\" il gruppo ha inoltre utilizzato per la prima volta lo studio di registrazione come \"un nuovo strumento al fianco di violini, corni, sassofoni, oboe\" adottando sonorit\u00e0 baroque pop e chamber pop. Nello stesso periodo avrebbero composto il materiale di \"Smile\", album uscito solo nel 2011 che, oltre a confermare l'abbandono delle originarie sonorit\u00e0 \"surf\", ibrida psichedelia, rock progressivo, rock 'n' roll e sarebbe composto da canzoni che sono state definite \"scatole cinesi di suoni, rumorini, cori (talvolta demenziali), sovrapposizione di sezioni ritmiche (...), uso di strumenti inusuali (...) il tutto assemblato con del nastro adesivo lisergico.\" Fra gli artisti che hanno ispirato i Beach Boys di \"Smile\" vi sono Van Dyke Parks, che avrebbe preso parte al progetto e Frank Zappa, di cui si sentono richiami del suo stile \"collage\". Nel seguente \"Wild Honey\" (1967), dalle sfumature soul e blue-eyed soul, il gruppo \"sancisce il matrimonio tra le armonie vocali e il rhythm &amp; blues\" ritornando a uno stile semplice, \"20/20\" (1969) \u00e8 un album transitorio con brani ispirati al country mentre \"Sunflower\" (1970) richiama il middle of the road. \"Carl and the Passions: So Tough\" (1972) si discosta molto dalle sonorit\u00e0 dei primi dischi con i suoi riferimenti AOR, mentre con l'ultimo album omonimo (1985) avrebbero modernizzato la loro musica con arrangiamenti quali il sintetizzatore e la batteria elettronica.\nFormazione.\nOltre ai cinque membri fondatori originali nella band ha suonato David Marks subentrato al posto di Al Jardine (durante il temporaneo allontanamento) tra il 1962 e il 1963 per la registrazione dei primi quattro album di studio della discografia. Nel 1964 Glen Campbell prese il posto di Brian Wilson nei concerti, il quale aveva smesso di fare Tour in seguito a una crisi di panico avvenuta in aeroplano. Nel 1965 Campbell aveva intenzione di seguire un altro percorso, puntando a una carriera solista nel Country, rifiutando cos\u00ec l'invito proposto dai Beach Boys di far parte ufficialmente del gruppo, e Bruce Johnston divenne il nuovo sostituto, a breve collaboratore importante anche in studio.\nNei primi anni settanta arrivarono Ricky Fataar e Blondie Chaplin. Chaplin se ne and\u00f2 dopo due anni, mentre Fataar ne rimase tre."}
{"id": "235170", "revid": "123962039", "url": "https://it.wikipedia.org/wiki?curid=235170", "title": "Lambello", "text": "Lambello \u00e8 un termine utilizzato in araldica per indicare la figura araldica composta da un listello dal quale pendono delle gocce. Tre sono tipiche.\nIl \"lambello\", che pu\u00f2 essere definito come una trangla scorciata con degli elementi pendenti, di forma generalmente rettangolare, \u00e8 considerato la brisura pi\u00f9 nobile, adottata dalla casa d'Orleans. La sua posizione ordinaria \u00e8 nel capo, va quindi blasonato se in posizione diversa. \nOggi, in Italia, il lambello si pu\u00f2 trovare nella bandiera piemontese e nello stemma di Ancona."}
{"id": "235177", "revid": "1305772", "url": "https://it.wikipedia.org/wiki?curid=235177", "title": "Fanfara", "text": ""}
{"id": "235178", "revid": "7336", "url": "https://it.wikipedia.org/wiki?curid=235178", "title": "Tamburo militare", "text": ""}
{"id": "235181", "revid": "126257", "url": "https://it.wikipedia.org/wiki?curid=235181", "title": "Legato (araldica)", "text": ""}
{"id": "235182", "revid": "729019", "url": "https://it.wikipedia.org/wiki?curid=235182", "title": "Leoncino (araldica)", "text": "Leoncino \u00e8 un termine utilizzato in araldica per indicare il leone essendo di piccole proporzioni ed in numero."}
{"id": "235186", "revid": "671029", "url": "https://it.wikipedia.org/wiki?curid=235186", "title": "Levriere", "text": "Levriere \u00e8 un termine utilizzato in araldica per indicare un cane addestrato a riconoscere le lepri, che, a differenza del bracco, si figura sempre collarinato. Simboleggia, oltre la \"caccia\", un \"animo pronto, vivace e costante nel seguire una impresa\"."}
{"id": "235188", "revid": "125282241", "url": "https://it.wikipedia.org/wiki?curid=235188", "title": "Premi Oscar 1971", "text": "La 43\u00aa edizione della cerimonia di premiazione degli Oscar si \u00e8 tenuta il 15 aprile 1971 a Los Angeles, al \"Dorothy Chandler Pavilion\".\nVincitori e candidati.\nVengono di seguito indicati in grassetto i vincitori. \nOve ricorrente e disponibile, viene indicato il titolo in lingua italiana e quello in lingua originale tra parentesi.\nMiglior attore protagonista.\n(*) George C. Scott rifiut\u00f2 l'Oscar perch\u00e9 si riteneva il meno meritevole tra i candidati.\nPremio alla carriera.\nA Lillian Gish per la superlativa capacit\u00e0 artistica e per il particolare contributo al progresso del cinema.\nA Orson Welles per la superlativa capacit\u00e0 artistica e la versatilit\u00e0 nella creazione di pellicole cinematografiche.\nPremio umanitario Jean Hersholt.\nA Frank Sinatra\nPremio alla memoria Irving G. Thalberg.\nA Ingmar Bergman"}
{"id": "235189", "revid": "195924", "url": "https://it.wikipedia.org/wiki?curid=235189", "title": "L'epopea di Gilgame\u0161", "text": "L'epopea di Gilgame\u0161 nella sua versione detta \"classica\" o \"ninivita\" (Epopea classica babilonese), \u00e8 la versione scritta in lingua babilonese dell'\"Epopea di Gilgame\u0161\" datata al VII secolo a.C., che ebbe una grandissima diffusione in Mesopotamia e nelle regioni limitrofe. \"L'epopea di Gilgame\u0161\" raccoglie tutti quegli scritti che hanno come oggetto le imprese del mitico re di Uruk, unificando in un solo testo gli episodi presenti in poemi sumerici antecedenti con altri episodi di diversa provenienza. Il testo \u00e8 da considerarsi il pi\u00f9 importante dei testi mitologici babilonesi e assiri pervenuti fino a noi.\nLa versione ninivita dell'opera proviene dall'edizione principale allestita per la biblioteca del re Assurbanipal e conservata nel British Museum di Londra. Tutti i popoli che sono venuti a contatto con il mondo sumerico hanno avvertito la grandezza dell'ispirazione, tanto \u00e8 vero che tavolette cuneiformi con il testo di Gilgame\u0161 sono state trovate in Anatolia, scritte in lingua ittita e lingua hurrita, e in Siria-Israele. I testi pi\u00f9 antichi che trattano le avventure dell'eroe appartengono alla letteratura sumerica e scene dell'epopea si ritrovano, oltre che su vari bassorilievi, su sigilli cilindrici del III millennio a.C.\nFonti storiche.\nLe fonti dell'epopea sono varie e coprono un lasso di tempo di circa duemila anni. I poemi originali in lingua sumera e la successiva versione in lingua accadica sono le principali fonti delle traduzioni moderne; la pi\u00f9 antica versione sumera viene utilizzata soprattutto per riempire le lacune della versione accadica. Nonostante recenti integrazioni, l'epica rimane ancora incompleta.\nIl nucleo pi\u00f9 antico dei poemi sumeri viene modernamente considerato come una raccolta di storie separate, piuttosto che una singola epica unitaria. L'origine risale alla terza dinastia di Ur (2150-2000 a.C.), mentre le pi\u00f9 antiche versioni accadiche vengono datate all'inizio del secondo millennio a.C., probabilmente tra il XVIII e il XVII secolo a.C. quando alcuni autori utilizzarono il materiale letterario esistente per dare forma ad un'epica unificata. La versione standard accadica, che consiste di dodici tavolette di argilla, fu redatta da S\u00een-l\u0113qi-unninni, tra il 1300 e il 1000 a.C. e fu trovata nella biblioteca di Assurbanipal a Ninive.\nL\"Epopea di Gilgame\u0161\" fu scoperta nel 1853 dall'archeologo assiro Hormuzd Rassam. Nel 1870 fu pubblicata una traduzione in inglese da parte dell'assiriologo George Smith, a cui fecero seguito altre traduzioni in varie lingue moderne. La pi\u00f9 recente e completa versione critica in inglese \u00e8 un libro in due volumi pubblicato nel 2004 da Andrew George e che comprende l'esegesi di ogni singola tavoletta con testo originale e traduzione a fronte. La prima versione in arabo direttamente dalle tavolette originali risale al 1960 ad opera dell'archeologo iracheno Taha Baqir.\nLa scoperta di alcuni artefatti datati al 2600 a.C. che fanno riferimento a Enmebaragesi re di Kish, menzionato nell'epica come padre di uno degli avversari di Gilgame\u0161, ha rafforzato la credibilit\u00e0 dell'effettiva esistenza storica di Gilgame\u0161, ma l'argomento \u00e8 controverso.\nTesto della versione \"classica\" babilonese.\nQuesta versione classica babilonese era raccolta in XII tavole, la cui maggior parte \u00e8 composta da tre colonne, sia nella parte anteriore sia in quella posteriore. Ogni colonna si compone di 50 righe, dal che gli studiosi deducono che l'intera opera fosse composta da circa 3000 righe, di cui pi\u00f9 di 2000 sono giunte fino a noi. La divisione dell'Epopea classica nelle XII tavole non segue una logica di \"contenuto\", ma semplicemente di \"lunghezza\": quando una tavola esauriva lo spazio per il racconto, questo veniva fatto seguire in quella successiva; accade quindi che un singolo racconto dell'Epopea possa occupare lo spazio di pi\u00f9 tavole. La restituzione delle XII tavole si deve alla paziente opera dell'ex incisore della zecca di stato britannica George Smith svolta fino al 1876.\nNei cataloghi antichi, sumeri, assiri e babilonesi, qualsiasi opera era identificata con il suo primo rigo, o pi\u00f9 precisamente con parte del suo primo rigo (in accadico: [\u0161\u00e1 naq-ba i-mu-ru i]; lett. \"Colui che vide le profondit\u00e0\").\nI tavoletta.\nL'Epopea di Gilgame\u0161, nella sua versione classica babilonese, narra la storia del re di Uruk, Gilgame\u0161, che vag\u00f2 a lungo per le terre e costru\u00ec le mura della citt\u00e0 di Uruk.\nIncipit della Tavola in accadico: [\u0161\u00e1 naq-ba i-mu-ru i] \u0161-di ma-a-ti (\"Colui che vide le profondit\u00e0, [e anche] le fondamenta della terra\").\nParte della prima riga di questa prima Tavola d\u00e0 il titolo all'intero poema, com'\u00e8 consuetudine nella tradizione mesopotamica: [\u0161\u00e1 naq-ba i-mu-ru i] \u0161-di ma-a-ti; \"Colui che vide le profondit\u00e0, [e anche] le fondamenta della terra\"; nei colofoni, alla prima parte del primo rigo (\"Colui che vide le profondit\u00e0\"), viene aggiunta la frase \"Serie di Gilgame\u0161\" (\"i\u0161kar \"(\u00e9\u0161.gar)d GI\u0160\"-gim-ma\u0161\"). Questo primo rigo \u00e8 anche l'incipit poetico sulla figura di Gilgame\u0161: colui che ha visto ogni cosa, persino le fondamenta della terra, e in \"ogni cosa realizz\u00f2 la completa saggezza\" (rigo 4: \"[x x x-t] i i-du-\u00fa ka-la-mu \u1e2ba-a[s-su]\"). Gilgame\u0161 fece incidere quindi su pietra le sue gesta. Fu lui a erigere le mura di Uruk (rigo 9). Segue la descrizione della vastit\u00e0 di questa citt\u00e0. L'estensore del poema invita quindi il lettore a cercare quella cassetta di rame (cedro) in cui sono celate le tavole con la storia di \"Gilgame\u0161 colui che pat\u00ec tutte le sofferenze\" (rigo 28: \"[mim-m] u-\u00fa d GI\u0160-g\u00edm-ma\u0161 ittallaku (DU.DU)ku ka-lu-mar-\u1e63a-a-ti\"). Cos\u00ec Gilgame\u0161, figlio della dea Ninsun e del dio-re Lugalbanda, \u00e8 possente e terribile, pronto ad aiutare i suoi fratelli, pronto a creare nuovi passi tra le montagne e a scavare pozzi nei dirupi. Gilgame\u0161 attravers\u00f2 l'Oceano arrivando \"ai confini del mondo per cercare la vita eterna\" (rigo 41:), raggiungendo, infine, Utanapi\u0161tim; Gilgame\u0161 \u00e8 colui che ristabil\u00ec il culto dopo il Diluvio (righe: 42-44). Gilgame\u0161 \u00e8 per due terzi dio e per un terzo uomo (rigo 48).\nGilgame\u0161 ha le armi sempre pronte e al suono del \"pukku\" (tamburo) fa accorrere i suoi guerrieri. Il padre degli d\u00e8i ascolta i lamenti delle mogli di questi e dei loro genitori, e convoca Aruru (dea madre) affinch\u00e9 generi una controparte di Gilgame\u0161 di modo che il re lasci i guerrieri alle loro famiglie. Aruru preso un grumo di creta lo pianta nella steppa generando cos\u00ec un guerriero primivito: Enkidu. \nEnkidu vive da solo nella foresta insieme agli animali e li difende dai cacciatori di Uruk, e questi si lamentano della sua presenza con Gilgame\u0161. Il re di Uruk invia quindi la ierodula \u0160am\u1e2bat a Enkidu. \nIl re di Uruk gli consegna la prostituta sacra (\"\u0161am\u1e2batu\", \"\u1e2bar\u012bmtu\", in sumerico \"kar-kid\") \u0160am\u1e2bat suggerendogli un incontro con Enkidu. Il cacciatore e \u0160am\u1e2bat raggiungono i luoghi selvaggi dove vive il guerriero primitivo e incontratolo, il cacciatore invita \u0160am\u1e2bat a denudarsi e ad allargare le gambe. \u0160am\u1e2bat si offre a Enkidu per sei giorni e sette notti, ma quest'ultimo, dopo gli amplessi, non viene riconosciuto pi\u00f9 dagli animali suoi compagni che ora fuggono da lui. Grazie alla relazione amorosa con \u0160am\u1e2bat, a Enkidu la forza bestiale diminuisce e di converso gli sorge l'intelligenza degli uomini. \u0160am\u1e2bat convince quindi Enkidu a raggiungere Uruk per conoscere il suo re, Gilgame\u0161. Enkidu accetta l'invito della prostituta sacra convinto di poter sfidare e quindi sconfiggere il re di Uruk. \u0160am\u1e2bat comunica a Enkidu la forza e la bellezza del re e lo informa che Gilgame\u0161 sar\u00e0 avvertito da un sogno sul suo arrivo.\nIl re di Uruk sogna e racconta il suo sogno alla madre, la dea Ninsun: qualcosa di somigliante al Cielo gli crolla addosso e nonostante gli sforzi il re non riesce a smuoverlo. Gli abitanti corrono e baciano i piedi a questa cosa simile al Cielo. Gilgame\u0161 quindi lo abbraccia e lo ama come una moglie (rigo 256: \"[a-ram-\u0161u-ma k\u012bm]a(\"gim\")\u00e1\u0161-\u0161\u00e1-te eli (\"ugu\")-\u0161\u00fa a\u1e2b-bu-ub\") e lo porta da sua madre, la dea Ninsun che lo adotta come un figlio. Allora la madre dea spiega al re il significato del sogno: la cosa simile al Cielo \u00e8 un compagno forte che lo protegger\u00e0. Gilgame\u0161 racconta un secondo sogno alla madre dea: un'ascia bipenne cade nelle strade di Uruk e una folla accorse a guardarla. La madre dea spiega anche il secondo sogno al re suo figlio: l'ascia bipenne rappresenta un compagno forte come la montagna che lo salver\u00e0. Gilgame\u0161 prega allora la madre perch\u00e9 faccia giungere a lui questo compagno. \u0160am\u1e2bat racconta i sogni del re a Enkidu mentre fanno l'amore.\nII tavoletta.\nIncipit della Tavola in accadico: [den-ki-d\u00f9] a \u0161\u00e1[ib] ma-\u1e2bar-\u0161\u00e1 [...]-\u2308qu\u2309 (\"Enkidu era sdraiato vicino a lei\").\nFacendo l'amore con \u0160am\u1e2bat, Enkidu dimentica il luogo dove era nato: per sette notti fecero l'amore. Quindi la prostituta sacra invita Enkidu a raggiungere Uruk con lei dove potr\u00e0 conoscere Gilgame\u0161 il re simile a un toro e potente pi\u00f9 di qualsiasi uomo. Enkidu acconsente e \u0160am\u1e2bat avvolge con una sua veste le sue nudit\u00e0, ricoprendo s\u00e9 stessa con una seconda veste. Insieme raggiungono una capanna di pastori, che li accolgono offrendo loro pane (in accadico: \"a-ka-lu\"; sumerico: \"a\u0161\") e bevande (birra, in accadico: \"\u0161i-ka-ru\"; sumerico: \"ka\u0161\"). Ma Enkidu non mangia il pane e non beve la birra, egli non ne \u00e8 capace e si risolve a farlo solo dopo l'invito di \u0160am\u1e2bat che gli indica il pane come adatto alla divinit\u00e0 e la birra come adatta alla regalit\u00e0. A questo punto il testo ha delle lacune, ma sappiamo dalla versione paleobabilonese (I, 134-176) che durante il tragitto Enkidu e \u0160am\u1e2bat incontrano un cittadino di Uruk che rivela a Enkidu le leggi del regno di Gilgame\u0161, nella quale vige lo \"ius primae noctis\", riservandosi il re la prima notte di amore con una sposa. Questo fa infuriare Enkidu.\nGiunto a Uruk, Enkidu impedisce a Gilgame\u0161 di entrare nella casa di una sposa. L'incontro tra il \"guerriero primitivo\" e Gilgame\u0161 si risolve in un combattimento tra i due, dove Enkidu ha la meglio, ma riconosce nel re di Uruk la divina capacit\u00e0 di comando.\nLa dea madre di Gilgame\u0161, Ninsun, rincuora il figlio sconfitto, spiegandogli che \u00e8 stato battuto da un essere senza padre n\u00e9 madre, che viveva nelle steppe e che nessuno poteva domare. Nasce la forte amicizia tra Enkidu e Gilgame\u0161. Quest'ultimo gli propone di recarsi con lui nella Foresta dei Cedri per uccidere il mostruoso guardiano \u1e2aubaba (\u1e2aumbaba).\nIII tavoletta.\nIncipit della Tavola in accadico: [a]-\u2308na\u2309 [ka-a-ri \u0161\u00e1] \u2308urukki\u2309 [\u1e6di-\u1e2ba-a ina \u0161ul-mi] \"(Gli anziani della citt\u00e0 lo benedissero al momento della partenza) da Uruk\".\nGli anziani benedicono Gilgame\u0161 e lo consigliano di non confidare solo sulla propria forza, ma solo del suo primo intuito. Lo consigliano anche di mandare avanti Enkidu, combattente avvezzo alla lotta e alle guerre e pronto a difenderlo. Enkidu e Gilgame\u0161 si recano quindi dalla dea madre Ninsun, e Gilgame\u0161 gli comunica l'intenzione di affrontare il guardiano \u1e2aubaba. La dea si purifica e quindi invoca il dio Sole, \u0160ama\u0161\nDopodich\u00e9 la dea Ninsun convoca Enkidu e gli affida il proprio figlio Gilgame\u0161. Gilgame\u0161 si vuole recare nella Foresta dei Cedri per uccidere il guardiano \u1e2aubaba e quindi conquistare una fama imperitura. Gli anziani di Uruk accettano finalmente la spedizione del re, benedicendolo. Segue una lacuna di circa 50 righe e la III tavola termina.\nIV tavoletta.\nIncipit della Tavola in accadico: [a-na 20] b\u0113r (\"danna\") ik-su-pu-ku-sa-a-pu (\"[Dopo venti] leghe di marcia essi spezzarono il pane\").\nIn marcia verso la Foresta dei Cedri, la colonna guidata dal re di Uruk Gilgame\u0161, con il suo fido compagno Enkidu (armati di un'ascia bipenne del peso di un talento (35\u00a0kg) e di spade dello stesso peso), si ferma dopo venti leghe per mangiare, dopo trenta per accamparsi per la notte, e cos\u00ec via per tre giorni in cui percorsero un viaggio che in genere si compie in un mese e mezzo, raggiungendo le montagne del Libano. A questo punto Gilgame\u0161 sale in cima alla montagna e offre delle libagioni (di \"ma\u1e63\u1e2batu\", farina) al dio Sole, \u0160ama\u0161, pregandolo di inviargli un sogno premonitore.\nEnkidu prepara il giaciglio per il re (all'interno di un tempio di Zaq\u012bqu, ovvero dispone di un luogo per l'incubazione del sogno premonitore) e lo fa sdraiare all'interno di un cerchio. Nel mezzo della notte quest'ultimo si sveglia raccontando all'amico di aver sognato una montagna che li avrebbe schiacciati. Enkidu spiega il significato del sogno al re: la montagna che gli crolla addosso rappresenta il guardiano \u1e2aubaba che verr\u00e0 presto da loro ucciso. La vicenda si ripete: altri giorni di marcia, offerte al dio e richiesta di un sogno premonitore; il secondo sogno \u00e8 in questa Tavola assente (lacuna di 17 righe nella versione classica rinvenuta a Ninive), ma \u00e8 presente nella versione tardo ittita (D 2,2) dove si racconta che una montagna atterra Gilgame\u0161 afferrandolo per i piedi, divampa una luce abbagliante, un uomo maestoso trae da sotto la montagna Gilgame\u0161 offrendogli dell'acqua e calmandolo, l'interpretazione riguarda sempre la sconfitta di \u1e2aubaba (la montagna) con l'aiuto di Enkidu (l'amico). Ancora giorni di marcia e richiesta del sogno premonitore; il terzo sogno di Gilgame\u0161 consiste in una tempesta che fa divampare incendi e piovere la morte, ancora Enkidu interpreta favorevolmente il sogno. Ancora giorni di marcia e richiesta di un sogno premonitore che si manifesta con una visione di un essere (anche qui lacune nella tavola) che Enkidu interpreta come \u1e2aubaba che presto uccideranno. La vicenda si ripete per la quinta e ultima volta, ma il racconto \u00e8 assente per una lacuna di 22 righe ma lo si ricostruisce con la versione paleobabilonese (4): Gilgame\u0161 viene afferrato per la vita da un toro furioso il cui scalpitare oscura il cielo, un altro essere gli offre dell'acqua; l'interpretazione \u00e8 che il toro sia il dio Sole che protegge il re, mentre l'altro essere \u00e8 il dio personale del re. A questo punto Gilgame\u0161 si rivolge al dio Sole, \u0160ama\u0161, chiedendo l'aiuto e il soccorso promessi. \u0160ama\u0161 gli risponde spronandolo ad attaccare subito \u1e2aubaba in quanto ora \u00e8 fuori dalla Foresta dei Cedri e indossa solo uno dei sette vestiti (terrori). Ecco che Gilgame\u0161 prosegue per raggiungere il mostro, ma lo teme ed Enkidu lo rincuora ricordandogli i suoi obiettivi e la sua stessa natura di re guerriero.\nV tavoletta.\nIncipit della Tavola in accadico: iz-\u2308zi\u2309-zu-ma i-\u2308nap\u2309-pa!at-\u2308tu\u2309gi\u0161\u2308qi\u0161ta(\"tir\")\u2309 (\"Essi stavano ai margini della foresta\").\nGilgame\u0161 ed Enkidu sono ora ai margini della Foresta dei Cedri, turbati dall'assistere \u1e2aubaba che vi entra e vi esce procurando terremoti al suo passaggio. I cedri si alzano maestosi e la montagna ospita il santuario di Irnini. Gli eroi avviano l'abbattimento dei cedri provocando l'intervento del guardiano \u1e2aubaba. A questo punto la Tavola V della versione di Ninive presenta solo poche righe frammentarie risultando poi lacunosa fino alla fine. Nella versione di Uruk, a questo punto del racconto, Gilgame\u0161 ha paura ad affrontare \u1e2aubaba, ma viene rincuorato da Enkidu. Si arriva allo scontro, quando interviene il dio Sole, \u0160ama\u0161, che aiuta i due guerrieri scagliando contro \u1e2aubaba la tempesta, l'uragano e il demone Asakku, impedendogli in questo modo sia di avanzare che di indietreggiare. Paralizzato dall'intervento del dio Sole, \u1e2aubaba diviene facile preda di Gilgame\u0161. Prima di morire \u1e2aubaba invoca clemenza promettendo doni al re di Uruk, implorando anche la piet\u00e0 di Enkidu il quale, invece, sprona il re a uccidere presto il guardiano della Foresta dei Cedri, guadagnando cos\u00ec la fama imperitura. Il successivo racconto dell'uccisione di \u1e2aubaba \u00e8 andato perduto anche nella versione di Uruk, ma \u00e8 conservato nella \"Tavola di I\u0161cali\" della versione paleobabilonese, qui i due eroi si scagliano contro il guardiano della foresta, Gilgame\u0161 \u00e8 armato di ascia e di spada e lo colpisce alla nuca, mentre Enkidu lo trafigge al cuore. Al terzo colpo \u1e2aubaba cade morto, procurando un assordante rumore che si ode anche a grande distanza. Dopodich\u00e9 i due eroi continuano il taglio dei cedri.\nVI tavoletta.\nIncipit della Tavola in accadico: imi-si ma-le-\u0161u ub-bi-ib til-le-\u0161u (\"Egli lav\u00f2 la sua sporcizia e purific\u00f2 le sue armi\").\nCon questa Tavola si avvia il racconto che possiede delle corrispondenze con il testo sumerico \"Gilgame\u0161 e il Toro celeste\" (versione di Me-Turan, in sumerico: \u0161ul me3!-kam \u0161ul me3!-kam in-du-ni ga-an-dug4; \"Dell'eroe in battaglia, dell'eroe in battaglia, io voglio intonare il canto\").\nGilgame\u0161 si lava e purifica le sue armi, indossando gli abiti regali e la corona (tiara, accadico: \"ag\u00fb\", sumerico: \"aga\"). I\u0161tar (la potente dea di Uruk, signora dell'amore, della fertilit\u00e0 e della guerra, che in sumerico viene indicata con il nome di Inanna) nota la bellezza del re e lo invita a essere il suo sposo, promettendogli doni e poteri. Ma Gilgame\u0161 si rifiuta adducendo come motivazione il timore di finire come i precedenti amanti della dea che elenca: Dumuzi, l'uccello Alallu, il leone dalla forza perfetta, il cavallo che si impone nella battaglia, il pastore, I\u0161ullanu (il giardiniere del padre della dea, Anu, il dio della volta celeste, lo An sumerico), tutti immancabilmente finiti miseramente. I\u0161tar, rifiutata dal re, si infuria e si reca in cielo dal padre, il dio Anu, chiedendogli il Toro celeste (\"al\u00fb\", in sumerico: \"gu4.an.na\") da inviare contro Gilgame\u0161. Il dio Anu dapprima rifiuta ma dopo la minaccia di I\u0161tar di aprire le porte degli inferi facendo uscire i morti, l'avverte che il Toro celeste provocher\u00e0 sette anni di carestia. Allora la dea organizza il raccolto che possa far fronte alle esigenze degli uomini e delle bestie, convincendo il padre a concedergli il Toro. \nIl Toro celeste si abbatte sulla terra uccidendo alcuni giovani di Uruk, ma Enkidu lo affronta trattenendolo, finch\u00e9 Gilgame\u0161 non lo abbatte con la sua spada. Enkidu e Gilgame\u0161 estraggono il cuore del Toro celeste e lo offrono al dio Sole, \u0160ama\u0161. A questo punto I\u0161tar sale sulle mura di Uruk e maledice Gilgame\u0161. Enkidu si decide quindi a strappare una spalla al Toro rimasto esanime, lanciandola all'indirizzo della dea, proferendogli contro veementi minacce. Allora la dea raccoglie intorno a s\u00e9 le ierodule e le prostitute (\"har\u012bmtu\", in sumerico \"kar-kid\") intonando un lamento all'indirizzo del divino Toro. Gilgame\u0161 riunisce gli artigiani della citt\u00e0 che ammirano le corna del Toro composte da lapislazzuli (\"uqn\u00fb\", sumerico: \"za-gin\"), possedendo una capienza di sei \"k\u00f9r\" di olio. Il re dona le corna del Toro al dio Lugalbanda, lavandosi poi le mani nel fiume Eufrate. Rientrato nel palazzo reale, Gilgame\u0161 d\u00e0 una festa e successivamente va a dormire; anche Enkidu si addormenta ma ha un sogno e al risveglio domanda al re per quale ragione i grandi d\u00e8i si erano riuniti in consiglio.\nVII tavoletta.\nIncipit della Tavola in accadico: den-ki-d\u00f9 p[a-a-\u0161\u00fa \u012bpu\u0161-ma iqabbi] (\"Enkidu [apr\u00ec la bocca e parl\u00f2]\").\nLe prime 25 righe di questa Tavola sono andate perdute, ma sono ricostruibili a partire dalla III Tavola della versione ittita: i grandi d\u00e8i si riuniscono a consulto per valutare la condotta sacrilega di Gilgame\u0161 e di Enkidu che hanno ucciso due esseri divini, il guardiano \u1e2aubaba e il Toro celeste, decidendosi per la morte di Enkidu.\nEnkidu si risveglia e vaneggiando si rivolge alla porta accusandola di essere stolta nonostante lui l'abbia costruita da uno splendido cedro e posta come porta nel tempio del dio Sole, \u0160ama\u0161. Accusandola che presto verr\u00e0 attraversata dal re che si dimenticher\u00e0 di lui, Enkidu distrugge la porta. Gilgame\u0161 osserva la scena e piangendo chiede all'amico perch\u00e9 stia vaneggiando, preoccupato per il sogno che ha fatto, giurando di provvedere a implorare il dio Enlil, re degli d\u00e8i, e di costruire una statua d'oro a ricordo di Enkidu.\nEnkidu si rivolge al dio Sole, \u0160ama\u0161, maledicendo il cacciatore che si era recato da Gilgame\u0161 per denunciarne l'esistenza (vedi tav. I) e maledice anche la prostituta sacra \u0160am\u1e2bat che lo aveva strappato dalla sua natura libera e selvaggia. Ma il dio \u0160ama\u0161 gli risponde redarguendolo e ricordandogli come \u0160am\u1e2bat, la prostituta sacra a lui dedicata, lo abbia strappato da una vita selvaggia consegnandolo alla civilt\u00e0 e al ricordo imperituro degli uomini. Il dio \u0160ama\u0161 lo avverte anche che Gilgame\u0161 dopo la sua morte trascurer\u00e0 s\u00e9 stesso vagando per la steppa vestito solo di una pelle di leone. Allora Enkidu si placa e ritirando tutte le terribili maledizioni indirizzate contro \u0160am\u1e2bat, la benedice.\nEnkidu giace ammalato e racconta a Gilgame\u0161 un sogno: un essere portentoso simile all'aquila Anzu lo percuote, nel sogno Gilgame\u0161 ha paura e non corre in aiuto dell'amico; l'Anzu trasforma Enkidu in una colomba e lo conduce negli Inferi da dove non si pu\u00f2 pi\u00f9 uscire, dove gli essere sono vestiti come uccelli e non vedono la luce mangiando polvere e argilla, dove tutte le corone dei re della terra che sono trapassati sono ammucchiate, dove abita Etana, dove regna la regina Ere\u0161kigal. Il resto del testo \u00e8 parzialmente lacunoso Ere\u0161kigal domanda chi ha preso Enkidu, Enkidu invoca Gilgame\u0161 a non dimenticarlo e poi procede con l'agonia di Enkidu fino a che quest'ultimo invoca, gridando, nome dell'amico.\nVIII tavoletta.\nIncipit della Tavola in accadico: mim-mu-\u2308\u00fa\u2309 [\u0161e-e-ri i-na-na-ma-ri] (\"Quando sorse l'alba\").\nLa Tavola VIII dell'Epopea narra ci\u00f2 che accade dopo la morte di Enkidu: le lamentazioni di Gilgame\u0161 (prime 55 righe) la disperazione per la morte dell'amico (fino al rigo 89) dove Gilgame\u0161 si spoglia dei suoi ornamenti e ordina agli artigiani di fabbricare una statua preziosa che rappresenti Enkidu, infine la cerimonia funebre (fino all'ultimo rigo, ma con varie lacune, il n.230).\nIX tavoletta.\nIncipit della Tavola in accadico: dGI\u0160-g\u00edm-ma\u0161 a-na den-ki-d\u00f9 ib-ri-\u0161u (\"Gilgame\u0161 per l'amico Enkidu\").\nGilgame\u0161 disperato per la scomparsa di Enkidu e angosciato dalla paura della morte vaga per la steppa, decidendo di raggiungere l'unico uomo a cui gli d\u00e8i hanno donato l'immortalit\u00e0: Utanapi\u0161tim (accadico; il sumerico Zi-u4-sud-ra).\nGilgame\u0161 raggiunge quindi il monte M\u0101\u0161u (monte \"gemello\", \"m\u0101\u0161u\", in quanto, probabilmente, \u00e8 caratterizzato da due vette una rivolta a ovest e l'altra a est) sopra di cui si colloca la volta celeste (\"\u0161am\u00fb\") e sotto il quale scendono gli Inferi (\"arall\u00fa\") e al cui ingresso e alla cui uscita si pongono a guardia i temibili uomini-scorpione (\"girtablilu\"), guardiani del sorgere e del tramontare del Sole (\u0160ama\u0161). Gli uomini-scorpione riconoscono in Gilgame\u0161 un essere per due terzi divino e per un terzo umano e lo avvertono che nessun uomo \u00e8 mai riuscito ad attraversare questa montagna il cui percorso \u00e8 per dodici doppie lunghe ore completamente buio, consigliandolo di seguire la via di \u0160ama\u0161 (il Sole). Dopo una lacuna di 38 righe il testo riprende con gli uomini-scorpione che aprono l'ingresso del monte M\u0101\u0161u a Gilgame\u0161 lasciandolo entrare. Gilgame\u0161 segue il loro consiglio seguendo nel profondo buio la via del Sole e giungendo infine nel giardino luminoso del dio Sole ricco di alberi di pietre preziose, incontrando Siduri, la taverniera divina che vive lungo le rive del mare.\nX tavoletta.\nIncipit della Tavola in accadico: d\u0161\u00ed-du-ri sa-bi-tum \u0161\u00e1 ina sa-pan tam-ti \u00e1\u0161-bat; (\"La divina Siduri, la taverniera che vive sulla riva del mare\").\nLa divina Siduri \u00e8 ricca e Gilgame\u0161 vestito solo di una pelle le gira attorno. Gilgame\u0161, che s\u00ec ha carne divina ma il cuore pieno d'angoscia. Siduri lo scorge da lontano e si rifugia in casa sbarrando la porta, sospettando che Gilgame\u0161 altri non sia che un assassino. Gilgame\u0161 si avvicina alla casa della taverniera e gli comunica che \u00e8 il re che ha ucciso \u1e2aubaba, il guardiano della Foresta dei cedri, e il Toro celeste. Siduri lo interroga su quale sia la ragione per cui \u00e8 ridotto in condizioni cos\u00ec misere, allora Gilgame\u0161 le risponde che non potrebbe essere altrimenti visto che ha perso l'amico Enkidu e che ora \u00e8 angosciato dal pensiero della morte. Gilgame\u0161 chiede alla taverniera quale sia la strada per raggiungere l'unico uomo immortale, Utanapi\u0161tim, ma Siduri gli risponde che nessuno ha mai attraversato il mare al di fuori del dio \u0160ama\u0161 comunicandogli che comunque il traghettatore di Utanapi\u0161tim, Ur\u0161anabi, \u00e8 ora nella vicina foresta attento a tagliare alberi.\nGilgame\u0161 raggiunge la foresta armato e si scontra con Ur\u0161anabi che lo colpisce ma anche gli domanda quale sia la ragione del suo stato pietoso e di rimando Gilgame\u0161 gli d\u00e0 la stessa risposta offerta alla divina taverniera: \u00abL'amico mio che io amo, \u00e8 diventato argilla/e io non sono come lui? Non dovr\u00f2 giac[ere pure io e non alzarmi mai pi\u00f9?\u00bb (Tav. X vv. 145-6). Ur\u0161anabi spiega al re di Uruk che da solo non pu\u00f2 raggiungere l'altra sponda e che per prima cosa deve costruire dei pali forniti di pomelli e portarglieli. Gilgame\u0161 predisponde quanto richiestogli dal battelliere, e i due si imbarcano per il pericoloso viaggio, raggiungendo le Acque della Morte (\"m\u0113 m\u016bti\"). Ur\u0161anabi avverte Gilgame\u0161 che non deve prendere contatto con le acque mortifere e in tre giorni compirono un viaggio che normalmente si percorre in un mese e mezzo. Dall'altra riva Utanapi\u0161tim osserva il re di Uruk e si rende conto che non \u00e8 una persona da lui conosciuta.\nGilgame\u0161 raggiunge Utanapi\u0161tim il quale gli chiede conto delle sue condizioni pietose, anche a lui il re di Uruk spiega che la morte dell'amico Enkidu e la scoperta della morte lo hanno angosciato, la taverniera non lo ha aiutato e ora sta l\u00ec di fronte Utanapi\u0161tim che agognava di incontrare. Utanapi\u0161tim gli replica che non ha senso che un essere divino destinato ad essere re viva come un mendicante e che la sua agitazione gli ha fatto solo \u00abavvicinare il giorno lontano della verit\u00e0\u00bb (rigo 300, lett. \"hai avvicinato a te i tuoi giorni lontani\": \"ru-qu-tu tu-qar-r [a-ab] \u016bm\u012b(u4) me\u0161-ka)\". Utanapi\u0161tim spiega quindi al re di Uruk che la morte \u00e8 ineluttabile.\nXI tavoletta.\nIncipit della Tavola in accadico: dGI\u0160-g\u00edm-ma\u0161 a-na \u0161\u00e1-\u0161u-ma izakkara(\"mu\")ra a-namUD-napi\u0161ti(\"zi\") ru-\u00fa-qi (\"Gilgame\u0161 gli parl\u00f2, parl\u00f2 al lontano Utanapi\u0161tim\").\nGilgame\u0161 dice a Utanapi\u0161tim che non nota alcuna differenza con lui, le loro membra sono uguali, quindi gli domanda come abbia ottenuto l'immortalit\u00e0 dagli d\u00e8i. Utanapi\u0161tim gli risponde raccontandogli un segreto: nell'antica citt\u00e0 di \u0160uruppak, che si colloca sulle rive dell'Eufrate, abitavano gli d\u00e8i che un giorno decisero di inviare il Diluvio sulla terra, giurando su questo tra loro. Ma il dio Ea (l'Enki sumerico) decise di rivelare il piano alla parete di una capanna, avvertendo cos\u00ec il figlio di Ubartutu, Utanapi\u0161tim, di abbattere la sua casa costruendo una nave, abbandonando quindi tutti i suoi possedimenti per aver salva la vita. Ea gli intim\u00f2 anche di far salire sulla nave tutte le specie di esseri viventi. Utanapi\u0161tim obbed\u00ec a Ea, ma gli chiese cosa avrebbe dovuto rispondere alle domande dei suoi concittadini. Ea gli consigli\u00f2 di raccontare che il re degli d\u00e8i, Enlil, era adirato con lui e quindi aveva deciso di sfuggirgli scendendo nell'Aps\u016b (sumerico: \"Abzu\"; le acque sotterranee, l\u00ec dove vive il dio Ea/Enki) per vivere con Ea; di converso, Enlil, avrebbe recato abbondanza e ricchezze agli altri cittadini di \u0160uruppak. Utanapi\u0161tim appront\u00f2 quindi la nave, divisa in sei comparti e alta sette livelli per centoventi cubiti complessivi, alloggiando la sua famiglia, le varie specie di esseri viventi, le provviste e i tesori che possedeva. Il dio Sole \u0160ama\u0161 avvert\u00ec Utanapi\u0161tim dell'arrivo del Diluvio facendo piovere focacce e grano su \u0160uruppak: fu il segnale perch\u00e9 Utanapi\u0161tim si rifugiasse dentro la nave sbarrandone la porta. Il giorno si fece tenebra e una terribile tempesta sconvolse la citt\u00e0 e tutta la terra. Anche alcuni d\u00e8i ebbero timore del diluvio: I\u0161tar, Beletili e altri Annunaki si lamentarono di ci\u00f2 che avevano procurato. Per sette giorni e sette notti il terribile Diluvio si abbatt\u00e9 sulla terra.\nAll'alba del settimo giorno il Diluvio cess\u00f2. Utanapi\u0161tim guard\u00f2 fuori dalla nave dove regnava il silenzio: l'intera umanit\u00e0 era tornata ad essere argilla (accadico: \"\u00f9 kul-lat te-ne-\u0161\u00e9-e-ti i-tu-ra a-na \u1e6di-i\u1e6d-ti\"). Utanapi\u0161tim pianse con fiumi di lacrime, guardando fuori la nave scorse un'isola e quindi l'imbarcazione si incagli\u00f2 sulla vetta del monte Nimu\u0161. All'alba del settimo giorno Utanapi\u0161tim liber\u00f2 una colomba che torn\u00f2 indietro perch\u00e9 non trov\u00f2 un luogo dove fermarsi. Quindi liber\u00f2 una rondine ma anch'essa torn\u00f2. Infine un corvo che invece avendo trovato cosa mangiare e dove posarsi, non torn\u00f2. Utanapi\u0161tim si risolse quindi ad abbandonare la nave, predisponendo un sacrificio di libagioni in sette vasi con canna, cedro e mirto. Allora tutti gli d\u00e8i si raccolsero intorno all'offerta di profumi per nutrirsi della loro fragranza, ma Utanapi\u0161tim intim\u00f2 al re degli d\u00e8i, Enlil, di non accostarvisi, in quanto fu colui che aveva deciso di scatenare il Diluvio distruggendo l'umanit\u00e0. Enlil giunse nei pressi della nave di Utanapi\u0161tim e scoperto che alcuni uomini erano scampati al Diluvio, si infuri\u00f2, domandandosi quale dio li aveva potuti avvertire, ponendoli in salvo. Ninurta gli rispose che con ogni probabilit\u00e0 a compiere ci\u00f2 era stato Ea.\nEa allora intervenne accusando di sconsideratezza Enlil, che avrebbe dovuto punire gli uomini che compivano i delitti piuttosto che ucciderli. Sarebbe stato infatti preferibile diminuirne il numero, ma non sterminarli tutti. Poi Ea precis\u00f2 che non aveva avvertito nessuno, ma solo inviato un sogno ad Atra-\u1e2basis (rigo 197 nel testo in accadico edito da Oxford, rigo 187 nella traduzione di Pettinato, Atra-\u1e2basis, anche Atram-\u1e2basis, \"il saggio per eccellenza\", \u00e8 un epiteto di Utanapi\u0161tim) che quest'ultimo aveva correttamente interpretato. Ea concluse invitando Enlil a fare le sue scelte. Il re degli d\u00e8i sal\u00ec sulla nave e, prendendo per mano Utanapi\u0161tim e facendo inginocchiare sua moglie, li benedisse rendendoli simili agli d\u00e8i (quindi immortali) intimandogli per\u00f2 di vivere lontano, nei pressi della foce dei fiumi.\nTerminato il racconto, e spiegato a Gilgame\u0161 il motivo della sua immortalit\u00e0, Utanapi\u0161tim domanda al re di Uruk come possa riuscire a far nuovamente riunire gli d\u00e8\u00ec affinch\u00e9 questi si decidano a renderlo immortale, invitandolo infine a non dormire per sei notti consecutive (evidente prova per il superamento della morte intesa come \"sonno eterno\"). Gilgame\u0161 si siede, ma appena seduto si addormenta. La moglie di Utanapi\u0161tim invita il marito a svegliare subito il re di Uruk, ma questi gli risponde che l'umanit\u00e0 \u00e8 ingannevole e quindi intima alla moglie di cuocere un pane ponendolo poi vicino alla testa del re di Uruk, segnando su un muro i giorni che passano. Giorno dopo giorno i pani si accumulano vicino al capo di Gilgame\u0161 risultando secco quello del primo giorno e, via via, fino al pi\u00f9 fresco, quello dell'ultimo giorno: sono passate sei notti e Gilgame\u0161 ha sempre dormito, la sua prova \u00e8 fallita. Utanapi\u0161tim tocca Gilgame\u0161 e lo sveglia comunicandogli il suo fallimento.\nGilgame\u0161 \u00e8 disperato e invita il battelliere Ur\u0161anabi a ripulirlo dalla propria sporcizia e dalle pelli logore, donandogli nuovamente un aspetto regale. Gilgame\u0161 si predispone quindi a tornare a Uruk da re. Ma la moglie di Utanapi\u0161tim invita il marito a fare un dono di commiato a Gilgame\u0161, questi si risolve a comunicargli, per dono, un secondo segreto: esiste una pianta pungente come un rovo, se Gilgame\u0161 la raggiunge e la raccoglie... (qui, al rigo 286, il testo \u00e8 lacunoso ma dal prosieguo si capisce che mangiando questa pianta Gilgame\u0161 pu\u00f2 riacquistare la giovinezza). Ascoltato ci\u00f2, Gilgame\u0161 scava un canale e si immerge nelle sottostanti acque dell'Aps\u016b, raccogliendo la pianta miracolosa. Gilgame\u0161 si decide tuttavia a non mangiarla subito ma a dividerla con i vecchi di Uruk per provarne gli effetti. Intrapreso il viaggio di ritorno, il re di Uruk si ferma per lavarsi in una pozza d'acqua, nel mentre si purifica, un serpente si avvicina e, annusata la pianta della giovinezza, la mangia, perdendo cos\u00ec la sua vecchia pelle. Gilgame\u0161 \u00e8 nuovamente disperato e piange amaramente la perdita della pianta.\nRientrato a Uruk, Gilgame\u0161 invita il traghettatore Ur\u0161anabi a visitare e a mirare la citt\u00e0 con le sue mura.\nXII tavoletta.\nIncipit della Tavola in accadico: u4-ma pu-uk-ku ina b\u012bt(\u00e9) l\u00fanagg\u0101ri(nagar) lu-\u00fa e-z[ib] (\"Oggi, avessi lasciato il \"pukku\" nella casa del falegname\").\nQuesta Tavola \u00e8 la traduzione in accadico del racconto sumerico \"Gilgame\u0161, Enkidu e gli Inferi\" (versione di Nibru/Nippur in sumerico: ud re-a ud su3-ra2 re-a; lett. \"In quei giorni, in quei giorni lontani\") con modeste varianti, di fatto essa rappresenta un'aggiunta alla serie delle XI tavole precedenti che contengono un racconto di per s\u00e9 compiuto.\nGilgame\u0161 ha perso i due strumenti che sono caduti negli Inferi e si dispera per questo. Enkidu, fedele amico del re di Uruk si offre ad andare nell'Oltretomba per recuperarli. Gilgame\u0161 avverte Enkidu che recandosi l\u00e0 deve evitare: di indossare un vestito pulito (puro, altrimenti i morti riconosceranno che non \u00e8 uno di loro); spalmarsi un unguento profumato (altrimenti i morti attirati dal profumo lo circonderanno); di non lanciare un boomerang (altrimenti coloro che sono stati uccisi da quest'arma lo circonderanno); di non impugnare uno scettro (altrimenti i morti tremeranno di fronte a lui); di non indossare dei sandali (per evitare di fare rumore); non deve n\u00e9 baciare n\u00e9 picchiare le mogli e i figli che dovesse incontrare (altrimenti il lamento degli Inferi lo imprigioner\u00e0).\nMalgrado tutto, Enkidu viola tutte le consegne del suo sovrano e viene quindi imprigionato negli Inferi. Gilgame\u0161 disperato per la perdita dell'amico si reca nel tempio di Enlil, l'E-ku (lett. \"Casa-montagna\"), ma il re degli d\u00e8i non gli presta ascolto; quindi si reca al tempio di S\u00een (il dio Luna, il sumerico Nanna), anche questo dio lo ignora; infine si reca da Ea che invece lo ascolta e lo aiuta, invitando Nergal ad aprire una fessura dell'Oltretomba per far uscire lo spirito di Enkidu.\nEnkidu esce dagli Inferi grazie alla fessura procurata dal dio Nergal e incontra Gilgame\u0161. I due cercano di abbracciarsi ma non possono farlo. Gilgame\u0161 gli chiede in cosa consistano le leggi dell'Oltretomba, Enkidu si rifiuta per non generare ulteriore disperazione nel re, ma gli dice che il proprio corpo \u00e8 mangiato dai vermi come un vestito logoro e somiglia a una crepa piena di polvere. Poi Gilgame\u0161 domanda a Enkidu quali siano le condizioni dei morti, come nel testo sumerico, anche in quello accadico tali condizioni vengono descritte come non governate da un principio di retribuzione \"etico\": il destino degli uomini dopo la loro morte \u00e8 invece piuttosto deciso dal \"come\" muoiano o da \"quanti\" figli hanno procreato prima di morire, in quest'ultimo caso pi\u00f9 figli si ha generato e pi\u00f9 il destino post-mortem appare felice. Con il rigo 153, che descrive le condizioni dello spirito trapassato che non ha nessuno che si occupi di lui dopo la morte (\"\u00e8 costretto a mangiare ci\u00f2 che avanza nella ciotola, i resti del cibo gettato per strada\"), si conclude la XII e ultima Tavola e quindi l'Epopea classica babilonese.\nRelazioni e influenze con la Bibbia.\nNei testi biblici e nell'epica classica compaiono svariate affinit\u00e0 con elementi del poema; si pensa che alcuni temi fossero diventati largamente diffusi nel mondo antico e che la loro attestazione testimoni rapporti culturali fra i popoli (ad esempio si presume l'influenza sugli ebrei del periodo della prigionia di questi ultimi a Babilonia).\nLe somiglianze degli elementi della trama e dei personaggi dell'Epopea con quelli della Bibbia comprendono ad esempio il Giardino dell'Eden e il racconto del Diluvio universale contenuto nella \"Genesi\"."}
{"id": "235194", "revid": "1097011", "url": "https://it.wikipedia.org/wiki?curid=235194", "title": "Linee di contorno", "text": "In araldica le linee di contorno (fr: \"lignes de bordure\") che delimitano le partizioni o le pezze, possono assumere molte forme la cui descrizione \u00e8 sintetizzata da termini fortemente standardizzati. Alcuni di questi sono riportati anche nel \"Vocabolario araldico ufficiale\", a cura di Antonio Manno\u00a0\u2013 edito a Roma nel 1907."}
{"id": "235195", "revid": "126257", "url": "https://it.wikipedia.org/wiki?curid=235195", "title": "Linguato (araldica)", "text": ""}
{"id": "235197", "revid": "767487", "url": "https://it.wikipedia.org/wiki?curid=235197", "title": "Associazione Calcio Lecco 2005-2006", "text": "Questa pagina raccoglie le informazioni Riguardanti l'Associazione Calcio Lecco nelle competizioni ufficiali della stagione 2005-2006.\nStagione.\nRitornato tra i professionisti, nella stagione 2005-06 il Lecco ha disputato il girone A del campionato di Serie C2, arrivando al decimo posto con 41 punti in classifica. Il torneo \u00e8 stato vinto dal Venezia con 69 punti che ha ottenuto la promozione in Serie C1 con l'Ivrea che ha vinto i playoff."}
{"id": "235199", "revid": "287204", "url": "https://it.wikipedia.org/wiki?curid=235199", "title": "Dar al-Islam", "text": ""}
{"id": "235201", "revid": "123650195", "url": "https://it.wikipedia.org/wiki?curid=235201", "title": "Concia", "text": "La concia \u00e8 il trattamento a cui vengono sottoposte le pelli al fine di conservarle e lavorarle. \nL'industria conciaria \u00e8 il settore industriale che produce pelli e cuoio destinate prevalentemente all'industria della moda, ma \u00e8 largamente utilizzata in altri settori.\nDistretti conciari.\nIn Italia risultano 1330 aziende:\nVi si aggiungono altre concerie eccellenti ma isolate in Piemonte (Torino), nelle Marche, in Campania e in Puglia (Monopoli)\nSono presenti, nel tessuto imprenditoriale, moltissime piccole aziende, i cosiddetti \"terzisti\", che effettuano singole operazioni meccaniche o chimiche per conto delle concerie.\nQuesta suddivisione rappresenta anche una specializzazione nella produzione di tipi di cuoio:\nStoria.\nL'uomo preistorico si accorse che la pelle degli animali che cacciava per alimentarsi poteva servirgli come protezione dagli agenti atmosferici. La pelle tuttavia \u00e8 un materiale organico proteico e quindi durava pochi giorni perch\u00e9 andava ben presto in putrefazione.\nCi si accorse poi, probabilmente per caso, che se la pelle era stata esposta al fumo del fuoco acceso per riscaldarsi o per cuocere la carne, oppure se la pelle era stata immersa in acqua in cui erano immersi anche rami o foglie di piante e alberi, allora si conservava molto pi\u00f9 a lungo. Era stata in pratica scoperta la concia alle aldeidi (di cui il fumo di legni freschi \u00e8 ricco) e la concia vegetale ai tannini (contenuti nel legno e in tutti i vegetali). Inoltre si not\u00f2 anche che se la pelle era bagnata da acqua in cui le pietre del focolare, calcinate dal fuoco, si erano disciolte, il pelo delle pelli si staccava molto facilmente dalla pelle, consentendo usi pi\u00f9 numerosi della pelle.\nLe aldeidi, i tannini e la calce (il calcare delle pietre per effetto del calore si trasforma in calce viva (CaO) che con acqua forma calce spenta (Ca(OH)2)) sono sostanze che ancora oggi, seppure con metodi diversi, vengono utilizzate nei moderni processi conciari.\nDunque l'attivit\u00e0 conciaria \u00e8 antica quanto l'uomo e questo aiuta a capire perch\u00e9 ancora oggi l'uomo ha con il cuoio e la pelle un rapporto molto intenso.\nPer molti secoli la tecnologia conciaria \u00e8 rimasta praticamente invariata, con l'uso quasi soltanto di acqua, calce, tannini vegetali e grassi animali (solo piccole quantit\u00e0 di pelli erano conciate con allume, cio\u00e8 all'alluminio, ottenendo un cuoio bianco ma non resistente all'acqua) e tanta attivit\u00e0 manuale. Nella seconda met\u00e0 dell'Ottocento fu introdotto il bottale, una macchina costituita da un cilindro ruotante intorno al proprio asse. L'acqua, le pelli e i prodotti chimici venivano introdotti nel bottale, che veniva poi fatto girare pi\u00f9 o meno velocemente. L'azione meccanica di rotazione favorisce in modo notevole la penetrazione dei prodotti all'interno della pelle e quindi il processo conciario, che in precedenza durava molti mesi, ne risult\u00f2 molto accelerato. L'introduzione del bottale ha rappresentato il primo passo per la trasformazione dell'attivit\u00e0 conciaria da attivit\u00e0 prettamente artigianale ad attivit\u00e0 pi\u00f9 propriamente industriale.\nIl passo forse pi\u00f9 importante verso una radicale trasformazione della produzione conciaria fu tuttavia la scoperta, verso la fine dell'Ottocento-inizi del Novecento, della concia al cromo, cio\u00e8 della capacit\u00e0 conciante dei composti del cromo trivalente (Cr+3) che sono in grado di legarsi stabilmente alla pelle rendendola imputrescibile. Questo tipo di concia \u00e8 ormai di gran lunga il pi\u00f9 diffuso (l'85-90% di tutti i cuoi prodotti nel mondo sono conciati al cromo) a causa della sua semplicit\u00e0, rapidit\u00e0 (poche ore invece che giorni), flessibilit\u00e0 (con la concia al cromo si pu\u00f2 produrre qualsiasi tipo di cuoio, eccetto il cuoio da suola per scarpe), economicit\u00e0.\nIl bottale, la concia al cromo, gli enormi sviluppi della chimica negli ultimi anni, l'introduzione anche nell'industria conciaria di moderne tecnologie (laser, stampa ink-jet, informatica) hanno ormai trasformato l'attivit\u00e0 conciaria in una vera industria, che ancora oggi, come nella preistoria, trasforma un rifiuto della ben pi\u00f9 importante industria alimentare in un prodotto utile e durevole, adatto per la produzione di innumerevoli oggetti.\nLavorazione conciaria.\nSubito dopo l'abbattimento dell'animale iniziano i processi di degradazione dei tessuti. Prima ancora di arrivare alla putrefazione, ci\u00f2 determina danni pi\u00f9 o meno gravi alla pelle che ne fanno rapidamente decadere la qualit\u00e0 e il valore dal punto di vista conciario. Inoltre, poich\u00e9 quasi sempre le concerie non sono collocate sufficientemente vicine ai luoghi di produzione delle pelli, i tempi tra la scuoiatura e l'inizio della lavorazione conciaria sarebbero troppo lunghi e i processi di degradazione rischierebbero di distruggere le pelli. Si rende quindi necessario \"conservare\" le pelli fresche, cio\u00e8 bloccare il processo di degradazione per un tempo sufficiente al trasporto presso la conceria e all'inizio della lavorazione.\nConservazione.\nLa conservazione deve essere effettuata il pi\u00f9 rapidamente possibile e consiste nel creare all'interno della pelle condizioni tali da rendere impossibile la vita e lo sviluppo di batteri e microorganismi che producono gli enzimi della putrefazione.\nI metodi di gran lunga pi\u00f9 utilizzati sono la salatura e l'essiccamento.\nSalatura.\nLa salatura consiste nel saturare la pelle con sale comune (cloruro di sodio, NaCl) di origine marina o minerale. Il sale penetra molto rapidamente nella pelle (la pelle contiene circa il 65% di acqua), produce una parziale eliminazione di acqua per effetto osmotico mentre l'acqua restante diviene una soluzione satura di sale. Queste condizioni sono assolutamente inadatte alla vita e allo sviluppo dei microorganismi e quindi i processi putrefattivi restano inibiti.\nLa salatura \u00e8 il processo di conservazione pi\u00f9 adatto per pelli di spessore elevato, come per esempio le pelli bovine, perch\u00e9 il sale penetra rapidamente nell'intero spessore. Per la salatura con sale solido si utilizza dal 25% fino al 50% di sale sul peso della pelle grezza, mediamente 40%.\n\u00c8 un processo molto efficiente, economico, facile da applicare e quindi molto diffuso. Ha lo svantaggio che, una volta giunte in lavorazione, le pelli rilasciano tutto il sale che contengono (circa il 15% del loro \"peso salato\") che quindi finisce nelle acque di lavorazione. Il sale non \u00e8 un prodotto tossico o nocivo ma comunque determina una modifica della flora e della fauna delle acque dei corpi ricettori (fiumi, canali, laghi). Non esistono sistemi per eliminare il sale dalle acque in modo efficace e a costi ragionevoli, per cui gli impianti di depurazione delle acque conciarie, pur molto efficienti nell'abbattere tutte le altre sostanze inquinanti, non sono efficaci nei confronti dei sali.\nIl sale di conservazione quindi rappresenta oggi il principale problema dell'industria conciaria per quanto riguarda l'inquinamento delle acque, mentre gli altri sono risolti sia pure con aggravio di costi. Numerosi studi sono in corso in tutto il mondo per trovare sistemi di conservazione alternativi alla salatura.\nEssiccamento.\nL'altro sistema di conservazione \u00e8 l'essiccamento. Esso consiste nell'eliminare dalla pelle quanta pi\u00f9 acqua \u00e8 possibile (fino a un contenuto del 12-15%). In tal modo si determinano ancora condizioni inadatte alla vita e allo sviluppo dei microorganismi che hanno assoluto bisogno di acqua. L'eliminazione dell'acqua, naturalmente, deve avvenire rapidamente o almeno prima che inizino i processi putrefattivi e deve riguardare l'intero spessore della pelle.\nL'aspetto certamente migliore di questo tipo di conservazione \u00e8 che la lavorazione delle pelli essiccate non produce impatti inquinanti poich\u00e9 non vi sono scarichi tossici o nocivi per la biodiversit\u00e0 animale e vegetale.\nL'essiccazione, tuttavia, \u00e8 un processo adatto solo per pelli sottili, per le quali la migrazione dell'acqua dagli strati interni \u00e8 pi\u00f9 rapida (l'evaporazione dell'acqua avviene solo dalle due superfici esterne della pelle e quindi l'acqua contenuta all'interno, per evaporare, deve prima migrare e diffondere dagli strati interni a quelli pi\u00f9 esterni, processo che \u00e8 piuttosto lento). \nL'essiccazione, quindi, \u00e8 il sistema di conservazione pi\u00f9 adatto alle pelli ovine e caprine mentre non si presta alla conservazione delle pelli bovine, le pi\u00f9 numerose. \nAltri sistemi di conservazione.\nSono stati proposti anche altri sistemi di conservazione (irraggiamento con raggi \u03b3, trattamento con silicati, con prodotti antibiotici, ecc.) ma non hanno trovato applicazione o per costi elevati o per efficacia limitata nel tempo.\nL'unico sistema che ha trovato una sia pur limitata applicazione \u00e8 la conservazione con il freddo.\nSubito dopo la scuoiatura, le pelli vengono rapidamente raffreddate a una temperatura di + 2/4 \u00b0C. Se mantenute in tali condizioni le pelli possono essere conservate per circa 10 giorni, anche 15 giorni se si utilizzano antimuffa o antibatterici.\nIl sistema, tuttavia, richiede una catena del freddo (mattatoio-trasporto-magazzini) e comunque pu\u00f2 essere applicato solo se la distanza tra il luogo di produzione delle pelli e il luogo di lavorazione non sia troppo grande. Ha trovato pertanto una qualche applicazione in Germania, in Austria (nazioni con elevata capacit\u00e0 di produzione di pelli ma con modesta capacit\u00e0 dell'industria conciaria nazionale) e in aree conciarie del Nord Italia, pi\u00f9 vicine alle zone di produzione del Nord Europa. L'Industria conciaria italiana, d'altra parte, ha una capacit\u00e0 produttiva notevolmente superiore a quella di produzione delle pelli fresche e quindi \u00e8 costretta a importare pelli da tutto il mondo, anche da aree geograficamente molto lontane come America del Nord e del Sud, Australia, Nuova Zelanda, Medio ed Estremo Oriente. I tempi di trasporto da queste zone sono quindi molto lunghi (anche alcuni mesi) per cui la conservazione con freddo non \u00e8 possibile.\nLa salatura, quindi, resta ancora il sistema di conservazione principale per le pelli pesanti fino a quando non sar\u00e0 trovato un sistema alternativo ugualmente efficiente, rapido ed economico.\nProcesso conciario.\nIl processo conciario \u00e8 piuttosto lungo e complesso. \u00c8 sostanzialmente un processo chimico costituito da pi\u00f9 fasi successive intervallate da operazioni meccaniche.\nL'intero processo pu\u00f2 essere suddiviso in 3 macrofasi:\nCiascuna di tali macrofasi, poi, \u00e8 suddivisa in fasi con scopi specifici.\nUna particolarit\u00e0 del processo conciario \u00e8 che alcune operazioni, sia meccaniche che chimiche possono essere effettuate in punti diversi del processo, a seconda delle caratteristiche del cuoio che si vogliono ottenere o, talvolta, delle esigenze organizzative delle aziende.\nTutte le operazioni chimiche fino ai trattamenti post-concia vengono effettuate con impiego di acqua nel bottale, la macchina tipica di conceria. Sostanzialmente il bottale \u00e8 costituito da un cilindro ruotante intorno al proprio asse e nel quale vengono immessi l'acqua, le pelli e i reagenti chimici. Inizialmente era semplicemente un cilindro di legno rotante, oggi \u00e8 una macchina complessa controllata da computer, con possibilit\u00e0 di regolare immissione acqua, velocit\u00e0 e senso di rotazione, apertura e chiusura porta, immissione di reagenti, regolazione della temperatura, controllo del peso (se montato su celle di carico). \u00c8 pertanto possibile eseguire una \"ricetta\" di lavorazione in modo automatico, evitando molte possibilit\u00e0 di errori dovuti alla manualit\u00e0. La maggior parte dei bottali sono ancora in legno ma i bottali possono essere anche in acciaio o resine.\nEsistono anche macchine alternative al bottale, come per esempio i mixer o bottali a immersione (tipo lavatrici domestiche) ma i reattori pi\u00f9 diffusi sono ancora i bottali.\nLe dimensioni sono diverse a seconda dell'operazione da eseguire e possono giungere fino a 4 m x 5 m per i bottali da calcinaio.\nPreparazione alla concia.\nLe operazioni di preparazione alla concia costituiscono le cosiddette operazioni di riviera (in alcune zone detta \"ginestrella\"). Il nome richiama chiaramente il francese \"rivi\u00e8rette\" poich\u00e9 sono le fasi che richiedono la maggior quantit\u00e0 di acqua e quindi molte di tali operazioni venivano effettuate in riva ai fiumi.\nLe operazioni di preparazione alla concia o riviera, a partire alla pelle grezza (conservata), possono essere cos\u00ec raggruppate:\nRinverdimento.\nIl rinverdimento ha lo scopo di ridare alla pelle l'acqua che aveva perduto nel processo di conservazione, eliminare lo sporco, il sangue, lo sterco e il sale nel caso di pelli conservate per salatura.\nViene effettuato in aspo o in bottale a seconda della materia prima che stiamo trattando con l'impiego di acqua e quantit\u00e0 variabili di tensioattivi dipendenti dal tipo di conservazione a cui le pelli sono state sottoposte. Talvolta sono impiegate piccole quantit\u00e0 di prodotti chimici ( enzimi proteolitici, uree ) al fine di accelerare il processo di reidratazione stesso ed iniziare ad eliminare alcune sostanze contenute nella pelle inutili o dannose ai fini conciari come grassi, proteine idrosolubili, sali, ecc.\nScarnatura.\nLa scarnatura \u00e8 un'operazione meccanica con la quale vengono eliminati i tessuti sottocutanei residui dei tessuti di connessione della pelle alla carcassa dell'animale.\nLo schema della figura (a fianco) illustra la struttura di una pelle grezza: le parti della sezione della pelle che interessano dal punto di vista conciario sono lo strato fiore o papillare e lo strato carne o reticolare. Questi due strati insieme costituiscono il derma. Entrambi sono costituiti da fibre di collagene, una proteina, pi\u00f9 sottili e disposte prevalentemente in senso orizzontale nello stato fiore, pi\u00f9 grosse e disposte in tutte le direzioni nello strato papillare.\nLe altre parti della pelle grezza vengono eliminate nel corso della lavorazione. In particolare il tessuto sottocutaneo viene eliminato meccanicamente con la scarnatura (v. oltre) mentre l'epidermide e il pelo vengono eliminati chimicamente nel calcinaio (v. oltre) a meno che, ovviamente, non si debba produrre una pelle per pellicceria o comunque con pelo.\nTuttavia di solito la scarnatura non viene effettuata in questo punto del processo in quanto la pelle rinverdita o fresca ha una consistenza flaccida e non si presta bene alla scarnatura. Inoltre la presenza del pelo e talvolta di sterco e sporco non ancora eliminati, che aumentano in alcune zone lo spessore, fanno s\u00ec che la macchina possa tagliare non solo il tessuto sottocutaneo ma anche la pelle stessa, danneggiando quindi la qualit\u00e0 del cuoio finale. Per tali motivi la scarnatura viene quasi sempre effettuata dopo la depilazione-calcinazione, quando la pelle non ha pi\u00f9 pelo e sterco, \u00e8 gonfia e turgida e si presta bene all'azione dei coltelli elicoidali della \"macchina a scarnare\".\nDepilazione e calcinazione.\nLa depilazione e la calcinazione sono operazioni chimiche che hanno scopi diversi.\nLa depilazione serve a eliminare pelo ed epidermide, e viene quindi effettuata sempre, a meno che non si debba produrre una pelle con pelo o una pelliccia.\nLa calcinazione serve ad allentare l'intreccio fibroso della pelle. Inoltre, nel corso della calcinazione avvengono altre reazioni chimiche, che verranno descritte pi\u00f9 oltre, utili ai fini conciari.\nPoich\u00e9 depilazione e calcinazione vengono effettuate con gli stessi prodotti chimici, in realt\u00e0 le due fasi vengono condotte contemporaneamente e pertanto si parla correntemente di una fase depilazione-calcinazione o, pi\u00f9 semplicemente, di \"calcinaio\".\nLa depilazione viene effettuata nel caso pi\u00f9 frequente con agenti riducenti, in particolare solfuro di sodio (Na2S) e calce (Ca(OH)2, idrossido di calcio).\nLa cheratina, cio\u00e8 la principale proteina di cui sono fatti pelo ed epidermide, \u00e8 una proteina molto stabile a causa della presenza nelle sue molecole di ponti disolfuro -S-S- contenuti nella molecola dell'amminoacido cistina, uno dei costituenti la cheratina. Per solubilizzare la cheratina, quindi, \u00e8 necessario rompere questo legame disolfuro in modo da rendere pi\u00f9 facilmente attaccabile la cheratina e solubilizzarla. Il chimismo della depilazione \u00e8 piuttosto complesso, controverso e non ancora ben chiarito. Certamente il ponte disolfuro viene rotto eliminando la causa della stabilit\u00e0 della cheratina che quindi pu\u00f2 essere facilmente solubilizzata. La presenza della calce stabilizza il pH del bagno di depilazione intorno a 12,5, ottimale per la depilazione e per l'azione riducente del solfuro o del solfidrato.\nIl pH fortemente alcalino della soluzione di calce e solfuro produce anche effetti secondari.\nParte dei grassi naturali viene saponificata, solubilizzata e quindi eliminata dalla pelle.\nParte dei gruppi ammidici laterali della catena proteica del collagene viene trasformato in gruppi carbossilici liberi con formazione di ammoniaca\nGlutammina e Asparagina: Aa \u2013 CONH2\nAa \u2013 CONH2 + OH- \u2192 Aa \u2013 COO- + NH3 \nI gruppi carbossilici cos\u00ec formati si aggiungono a quelli gi\u00e0 naturalmente presenti sulle molecole di collagene e che costituiscono i siti di complessazione per i metalli concianti.\nQuindi il calcinaio, aumentando le possibilit\u00e0 di legame con il metallo conciante, facilita la concia minerale in genere e quella al cromo in particolare.\nInfine, la forte alcalinit\u00e0 favorisce la solubilizzazione delle proteine globulari e astrutturate contenute nella pelle, non utili ai fini conciari, inducendo anche una parziale idrolisi alcalina delle catene del collagene. Anche i proteoglicani, macromolecole con scheletro proteico e catene laterali glicosidiche, vengono abbastanza facilmente idrolizzati ed eliminati.\nTutte queste azioni collaterali del calcinaio sono tanto pi\u00f9 pronunciate quanto pi\u00f9 la permanenza delle pelli nel bagno di calcinaio \u00e8 prolungata e la temperatura \u00e8 elevata (comunque entro i 40 \u00b0C, per evitare danni irreparabili alla pelle).\nIl calcinaio, quindi, oltre a eliminare il pelo e l'epidermide, elimina molte sostanze dannose o inutili, distribuisce in modo uniforme i grassi naturali residui e separa le fibre per cui il cuoio risultante \u00e8 pi\u00f9 morbido.\nLa separazione delle fibre \u00e8 favorita anche dal notevole gonfiamento osmotico prodotto dall'elevato pH e dalla presenza a elevate concentrazioni degli ioni Na+, Ca++ e OH- per cui la pelle si rigonfia di acqua. La pelle calcinata (cio\u00e8 che ha subito il calcinaio) si presenta pertanto molto gonfia, turgida e translucida. In queste condizioni si presta bene all'operazione di scarnatura perch\u00e9 i tessuti sottocutanei, divenuti turgidi anch'essi, vengono tagliati facilmente dalle lame elicoidali dei cilindri della macchina scarnatrice. La scarnatura, quindi \u00e8 pi\u00f9 facile e d\u00e0 risultati migliori se effettuata su pelli calcinate, per cui nella maggior parte dei casi la scarnatura viene effettuata dopo il calcinaio piuttosto che dopo il rinverdimento.\nDopo il calcinaio viene anche effettuata, se necessario, la spaccatura.\nLe pelli calcinate, come gi\u00e0 detto, si presentano gonfie e quindi con uno spessore notevolmente aumentato. Essendo anche turgide, possono facilmente essere spaccate in due o, pi\u00f9 strati. Questa operazione \u00e8 quasi sempre necessaria per le pelli bovine pesanti, che hanno naturalmente uno spessore troppo grande per poter risultare utili a produrre manufatti. Viene effettuata con una macchina detta spaccatrice. La pelle calcinata viene spinta da due cilindri zigrinati contro una lama a nastro che taglia la pelle in due strati parallelamente alla sua superficie. Lo strato superiore, che contiene la grana, cio\u00e8 il disegno tipico della pelle bovina conferita dalla disposizione dei follicoli piliferi, costituisce lo strato fiore, mentre lo o gli strati inferiori, che non hanno ovviamente la grana, costituiscono la crosta.\nIn genere, quindi le pelli pi\u00f9 sottili (ovine, caprine, vitelline) vengono solo scarnate ma non spaccate. Le pelli di bovine grandi, invece, vengono scarnate e spaccate in due o pi\u00f9 strati. \nLa depilazione pu\u00f2 anche essere effettuata in modo da recuperare il pelo. In particolare, per le pelli ovine viene utilizzato il metodo cosiddetto \"per allattamento\". Le pelli rinverdite vengono cosparse dal lato carne con una pasta contenente i prodotti chimici depilanti (calce e solfuro) che vengono lasciati agire per alcune ore. I prodotti chimici penetrano nella pelle fino a raggiungere il follicolo e attaccano la radice del pelo che si stacca molto facilmente. Questo metodo \u00e8 in genere utilizzato per le pelli ovine in modo da poter recuperare la lana il cui valore commerciale \u00e8 notevole.\nLa distruzione del ponte disolfuro -S-S- pu\u00f2 anche essere ottenuta con ossidanti invece che con riducenti. A tal fine si usano acqua ossigenata, perborato, percarbonato, persolfato di sodio ecc. La depilazione ossidativa, tuttavia, \u00e8 meno controllabile di quella con solfuro e richiede comunque una fase successiva di calcinazione. Per tali motivi, e per altre difficolt\u00e0 di tipo tecnico, la depilazione ossidativa \u00e8 poco utilizzata.\nInfine, la depilazione pu\u00f2 essere ottenuta anche con metodi enzimatici. Gli enzimi utilizzati sono del tipo proteolitico e attaccano preferenzialmente le precheratine e le proteine del follicolo pilifero per cui il pelo si stacca facilmente. Tuttavia poich\u00e9 si tratta comunque di enzimi proteolitici viene attaccato anche il collagene della pelle che quindi pu\u00f2 facilmente subire danni. Anche in questo caso, come per la depilazione ossidativa, dopo la depilazione si richiede una trattamento di calcinazione. In realt\u00e0, pertanto, la depilazione enzimatica, che presenterebbe molti vantaggi dal punto di vista ambientale, \u00e8 poco o nulla applicata.\nDecalcinazione.\nLa pelle depilata e calcinata \u00e8, come gi\u00e0 detto, gonfia, turgida e fortemente alcalina e in tale stato non potrebbe essere sottoposta alle operazioni chimiche successive. La decalcinazione serve per abbassare il pH alcalino a valori di circa 8-9, eliminare il gonfiamento e la turgidit\u00e0, eliminare la calce e il solfuro.\nViene effettuata con agenti decalcinanti, cio\u00e8 prodotti chimici lievemente acidi. Per le pelli bovine viene usato solfato di ammonio, ma possono essere usati anche altri prodotti come acidi organici deboli (acido lattico, glicolico, ecc.), acido borico, acido solfoftalico, bisolfito di sodio e altri.\nLa decalcinazione pu\u00f2 anche essere effettuata immettendo anidride carbonica gassosa nel bottale. La diffusione all'interno della pelle \u00e8 tuttavia piuttosto lenta, per cui nel caso delle pelli pesanti, che hanno uno spessore elevato, si richiede l'utilizzo anche di normali decalcinanti chimici. Il pH del bagno di decalcinazione deve comunque essere abbassato almeno fino a 8 perch\u00e9 a pH maggiori si formerebbe CaCO3 insolubile che darebbe luogo a difetti di vario tipo sul cuoio finito. A pH 8 o inferiore il CaCO3 si trasforma in Ca(HCO3), bicarbonato di calcio, solubile in acqua, e si evitano, quindi, gli inconvenienti descritti. L'uso della CO2, naturalmente, richiede l'impiego di strumentazioni e apparecchiature per il magazzinaggio e la distribuzione del gas ai bottali.\nMacerazione.\nLa macerazione \u00e8 un'operazione enzimatica che ha lo scopo di completare la decalcinazione, eliminare residui di altre sostanze interfibrillari non utili, allentare la struttura fibrosa in modo da favorire l'espulsione dei pigmenti della pelle (melanine) e delle radici di pelo rimaste ancora inglobate e produrre un cuoio pi\u00f9 soffice e morbido.\nIn passato veniva effettuata con bagni di sterco di cane o di uccelli, ricchi di enzimi pancreatici, poi con enzimi pancreatici estratti da organi animali, oggi con enzimi pancreatici ottenuti da batteri modificati con ingegneria genetica.\nLa macerazione pu\u00f2 essere controllata mediante la quantit\u00e0 e l'attivit\u00e0 del prodotto enzimatico, la temperatura del bagno, la durata, e pu\u00f2 anche non essere effettuata. Se per esempio si intende produrre un cuoio piuttosto rigido e poco flessibile, la macerazione pu\u00f2 non essere effettuata o essere condotta in modo molto blando.\nSgrassaggio.\nLo sgrassaggio serve a eliminare o almeno a ridurre il grasso naturale della pelle che potrebbe determinare difficolt\u00e0 nell'assorbimento e fissazione dei prodotti chimici e difetti di vario tipo sul cuoio finito.\nAlcuni tipi di pelli contengono quantit\u00e0 notevoli di grassi. Pelli ovine provenienti da Australia o Nuova Zelanda possono arrivare a contenere fino al 30% o al 50% in peso di grassi. Altri tipi, come le pelli di capretto o di capra, spesso anche le pelli di vitello e bovine, ne contengono quantit\u00e0 modeste. Inoltre il grasso naturale non \u00e8 distribuito in maniera uniforme nella pelle e quindi la disuniformit\u00e0 di distribuzione determinerebbe disuniformit\u00e0 di distribuzione e fissazione anche dei reagenti chimici, in particolare concianti e coloranti. Le pelli suine, al contrario di quanto potrebbe sembrare, non hanno un contenuto di grasso molto alto perch\u00e9 la maggior parte del grasso naturale \u00e8 nel tessuto subcutaneo e quindi viene eliminato meccanicamente con la scarnatura. Il contenuto effettivo della pelle suina dopo scarnatura \u00e8 del 5-8%. \nUna parte del grasso naturale \u00e8 gi\u00e0 stato eliminato nel calcinaio e nella macerazione ma spesso la quantit\u00e0 rimanente \u00e8 ancora troppo alta. Lo sgrassaggio, quindi, serve a eliminare il grasso in eccesso e a distribuire in maniera pi\u00f9 uniforme il grasso residuo.\nViene effettuato con l'impiego di tensioattivi ionici o non ionici, ma talvolta, nel caso di pelli molto grasse, anche con solventi emulsionati (questa tecnologia tuttavia viene progressivamente abbandonata per ovvi motivi ecologici).\nConcia.\nDopo le operazioni di riviera la pelle \u00e8 tuttavia ancora putrescibile e deve pertanto essere sottoposta alla concia.\nLa concia \u00e8 l'operazione chimica che trasforma la pelle putrescibile in un materiale imputrescibile, cio\u00e8 il cuoio. \nDopo decalcinazione e macerazione la pelle \u00e8 pronta per reagire con gli agenti concianti.\nCome gi\u00e0 accennato, esistono numerosi tipi di concia. Descriveremo in maniera alquanto pi\u00f9 dettagliata i due tipi di concia pi\u00f9 diffusi, cio\u00e8 la concia al cromo e la concia al vegetale, mentre daremo solo cenni sommari degli altri tipi di concia (all'alluminio, allo zirconio, alle aldeidi, all'olio, ecc.)\nConcia al cromo.\n\u00c8 il tipo di concia di gran lunga pi\u00f9 diffuso. Si valuta che circa l'80-90% di tutti i cuoi prodotti nel mondo siano conciati al cromo. \nLa concia al cromo \u00e8 relativamente semplice da eseguire, \u00e8 economica, abbastanza rapida e sufficientemente flessibile. In pratica con la concia al cromo si pu\u00f2 produrre cuoio adatto a qualsiasi scopo (eccetto cuoio per suola di calzature).\nLa concia al cromo \u00e8 fondata sulla capacit\u00e0 del cromo trivalente (Cr3+) di formare complessi con i gruppi carbossilici del collagene (di cui sono costituite le fibre della pelle). Questa capacit\u00e0 \u00e8 limitata al cromo trivalente e quindi la forma esavalente (Cr6+) come nei cromati e bicromati, non ha alcun interesse dal punto di vista conciario. All'inizio dell'impiego della concia al cromo (fine Ottocento - inizio Novecento) cromati e bicromati venivano utilizzati per produrre sali di cromo trivalente in conceria per riduzione con melassa o altri riducenti. Ma ormai da tempo i sali di cromo trivalenti sono divenuti disponibili sul mercato a costi minori e quindi in conceria vengono utilizzati esclusivamente sali o composti del cromo trivalente.\nPrima di far reagire il conciante al cromo, tuttavia, la pelle viene sottoposta al piclaggio, che consiste nel trattare la pelle con una soluzione di sale comune e acido (di solito acido solforico e acido formico) oppure uno dei due singolarmente utilizzati a seconda del risultato finale che si intende ottenere. Ci\u00f2 per facilitare la penetrazione del conciante all'interno della pelle.\nLa pelle calcinata e decalcinata, infatti, ha un punto isoelettrico di circa 4 e quindi al pH neutro (dopo la decalcinazione, macerazione, sgrassaggio la pelle ha pH circa 7) il collagene ha carica nettamente negativa. In tali condizione il cromo trivalente, carico positivamente, avrebbe forte tendenza a reagire favorito dall'attrazione elettrostatica e si fisserebbe rapidamente solo negli strati pi\u00f9 esterni della pelle lasciando non conciati gli strati pi\u00f9 interni. Inoltre a pH superiore a 4-4,5 il Cr3+ forma idrossido insolubile e non potrebbe pi\u00f9 fungere da conciante, \u00c8 necessario, quindi, ridurre il pH del bagno per evitare la precipitazione dell'idrossido di cromo e per portare la pelle al di sotto del suo punto isoelettrico. La pelle in tali condizioni assume carica prevalentemente positiva e il Cr3+ non ha pi\u00f9 capacit\u00e0 reattiva nei suoi confronti. Il cromo quindi pu\u00f2 facilmente diffondere negli strati pi\u00f9 interni della pelle (la diffusione \u00e8 fortemente accelerata dai movimenti nel bottale).\nQuando sia stata raggiunta la completa penetrazione della pelle, per\u00f2, \u00e8 necessario ripristinare la reattivit\u00e0 pelle-cromo e ci\u00f2 viene ottenuto con la basificazione che consiste nell'innalzare lentamente il pH del bagno fino a valori intorno a 4. In tal modo la pelle riacquista una carica lievemente negativa e il legame coordinato pelle-cromo pu\u00f2 stabilirsi producendo la concia. L'aumento di pH inoltre favorisce l'olazione del cromo, cio\u00e8 la formazione di legami tra atomi di cromo che portano alla formazione di catene di atomi di cromo di varia lunghezza, con conseguente aumento delle possibilit\u00e0 di legame intra e inter-molecolari con i gruppi carbossilici del collagene.\nIl pH non deve comunque essere troppo alto per evitare la precipitazione del cromo (lo ione OH- \u00e8 un complessante pi\u00f9 forte del collagene e staccherebbe il cromo dal complesso con la pelle per formare l'idrossido).\nPer il piclaggio, come gi\u00e0 detto, si usa una soluzione di sale a 7 b\u00e8 circa (80-100 g/l) tale da impedire il gonfiamento acido del collagene che lo danneggerebbe) e di acido, pi\u00f9 frequentemente una miscela di acido solforico e di acido formico, aggiunto lentamente, fino a raggiungere un valore pH tra 2 e 3 stabile.\nPer la basificazione si usano alcali blandi come bicarbonato di sodio, acetato e formiato di sodio, solfito di sodio, ecc. Il pH finale \u00e8 molto vicino a 4.\nLa durata della concia al cromo \u00e8 di 3-6 ore per pelli piccole e sottili fino a un massimo di 20-24 ore per pelli bovine pesanti.\nLa quantit\u00e0 di conciate \u00e8 tra 5 e 8% (su peso pelle calcinata e scarnata) di cromo espresso come Cr2O3, fornito pi\u00f9 frequentemente sotto forma di solfato basico di cromo (CrOH(SO4)).\nAl termine della concia la pelle conciata si presenta di colore verde-azzurro, con tonalit\u00e0 diverse a seconda dei prodotti utilizzati nel piclaggio e nella basificazione.\nIn tale stato, infatti, il cuoio conciato viene chiamato \"wet-blue\" con riferimento al fatto che \u00e8 bagnato e ha un colore nel campo dell'azzurro.\nIl wet-blue, essendo ormai stabile nel tempo, pu\u00f2 anche essere commercializzato. Molti Paesi produttori di pelli, infatti, non disponendo della capacit\u00e0 tecnologica per produrre cuoio finito, preferiscono esportare wet-blue piuttosto che pelli grezze per usufruire di un maggior valore aggiunto. L'Italia, Paese importatore di grezzo, importa una crescente quantit\u00e0 di pelli allo stato wet-blue, il che, se da un lato rappresenta un vantaggio dal punto di vista ambientale (le fasi di riviera sono quelle che producono maggior inquinamento), dall'altro rappresenta uno svantaggio dal punto di vista della tecnologia conciaria, perch\u00e9 il conciatore si trova a dover lavorare un prodotto di cui non conosce la storia e spesso in partite disomogenee perch\u00e9 provenienti da piccole concerie diverse.\nConcia al vegetale.\nLa concia al vegetale o con tannini vegetali \u00e8 la concia pi\u00f9 antica. Fino alla fine del XIX secolo quasi tutti i cuoi erano conciati al vegetale.\nI tannini vegetali sono sostanze complesse, a carattere fenolico, contenute in tutti i vegetali. Naturalmente alcuni vegetali ne contengono quantit\u00e0 maggiori, altri minori.\nI tannini prendono il nome dalla pianta da cui provengono e si parler\u00e0 quindi di tannini di castagno, di scotano, di sommacco, di quebracho, di mimosa, di quercia, ecc. Danno tutti al cuoio conciato un colore nelle tonalit\u00e0 del marrone, pi\u00f9 o meno intenso ma con fiamma diversa a seconda della pianta di provenienza.\nIl meccanismo secondo cui si legano al collagene per dare la concia \u00e8 completamente diverso da quello del cromo.\nIn questo caso si tratta di un legame idrogeno che si stabilisce tra i gruppi fenolici del tannino e i gruppi peptidici del collagene. Anche altri gruppi delle catene laterali della molecola di collagene intervengono nel legame.\nPerch\u00e9 si abbia capacit\u00e0 di legame \u00e8 necessario che il gruppo fenolico del tannino sia elettricamente scarico e quindi con un pH non acido.\nSe invece si partisse da un bagno a pH acido si avrebbe una rapida fissazione soltanto negli strati esterni della pelle lasciando non conciati gli strati interni.\nAnche in questo caso, quindi, \u00e8 necessario disattivare le reattivit\u00e0 del conciante per consentire una pi\u00f9 rapida penetrazione all'interno della pelle. Una volta che il tannino sia penetrato, bisogna poi favorire la reazione di concia.\nSostanzialmente si tratta dello stesso meccanismo descritto per la concia al cromo soltanto che, in questo caso, essendo il chimismo diverso, le variazioni del pH per favorire penetrazione e fissazione sono di segno opposto.\nLa penetrazione del tannino, infatti, viene favorita utilizzando un pH non troppo acido (tra 5 e 6). In tali condizioni i gruppi fenolici dei tannini sono prevalentemente dissociati e non in grado, quindi, di formare legami idrogeno. Dopo che la penetrazione sia stata ottenuta, viene ripristinata la capacit\u00e0 di legame abbassando il pH con acidi in modo che i gruppi fenolici dei tannini ritornino indissociati e quindi in grado di formare legami idrogeno.\nLe quantit\u00e0 di tannini utilizzati sono notevolmente superiori a quelle indicate per la concia al cromo, variando dal 15-20% per pelli piccole destinate a fodera o piccola pelletteria, al 40-50% per cuoi suola pesante.\nAnche la durata della concia \u00e8 notevolmente superiore e varia a seconda del metodo adottato:\nAltri tipi di concia.\nLa concia si pu\u00f2 ottenere anche con altri concianti.\nNell'ambito delle conce minerali, oltre alla gi\u00e0 descritta concia al cromo, esistono la concia all'alluminio, allo zirconio, al titanio.\nQueste conce agiscono con un chimismo analogo alla concia al cromo (necessit\u00e0 del piclaggio per ottenere la penetrazione e della basificazione per ottenere la fissazione) ma le caratteristiche del cuoio ottenuto sono alquanto diverse.\nDanno un cuoio bianco, pi\u00f9 utile per tinture in toni molto chiari o pastello. Hanno una reattivit\u00e0 nei confronti dei coloranti molto alta che talvolta deve essere attenuata con mezzi chimici per ottenere una tintura uniforme e penetrata. La stabilit\u00e0 idrotermica \u00e8 inferiore perch\u00e9 mentre il cuoio conciato al cromo resiste benissimo anche all'acqua bollente, con queste conce il cuoio si contrae (si denatura) a temperature molto pi\u00f9 basse, intorno a 75-85 \u00b0C, il che li rende non adatti per la realizzazione di alcuni manufatti. Sono in genere meno soffici e morbidi di quelli al cromo per cui richiedono trattamenti post-concia di ingrasso particolari.\nEsiste anche una concia minerale al ferro ma \u00e8 molto poco usata perch\u00e9 d\u00e0 un cuoio molto scuro, con caratteristiche di flessibilit\u00e0 e morbidezza pi\u00f9 simili al cuoio al vegetale.\nEsistono poi molte conce definite come conce organiche che utilizzano come agenti concianti sostanze organiche prevalentemente di sintesi:\nLe conce che non utilizzano cromo sono anche dette \"chrome-free\" mentre le conce senza impiego di composti di metallo sono dette \"metal-free\".\nTrattamenti post-concia.\nLa pelle conciata non \u00e8 ancora utilizzabile per produrre articoli. Si tratta di un materiale bagnato che anche se venisse asciugato darebbe luogo a un prodotto piuttosto rigido, cartonoso, poco flessibile e del colore tipico della concia con cui \u00e8 stato ottenuto. Per trasformarsi in un prodotto commerciabile, utile per produrre manufatti, deve essere sottoposto a ulteriori trattamenti chimici e meccanici.\nNel caso di pelli conciate al cromo, che rappresentano la maggior parte dei cuoi prodotti nel mondo, lo schema delle operazioni post concia pu\u00f2 essere cos\u00ec rappresentato:\nMessa a vento.\nLa messa a vento \u00e8 un'operazione meccanica con la quale viene eliminata la maggior parte dell'acqua che imbeve la pelle conciata. Il contenuto di acqua viene ridotto in modo da rendere possibili le successive operazioni di rasatura e, eventualmente, di spaccatura.\nSi tratta in pratica di una pressatura della pelle che viene effettuata schiacciando la pelle tra due cilindri di cui quello superiore ricoperto di feltro.\nRasatura.\nOperazione meccanica effettuata con macchina a cilindri di cui quello superiore dotato di coltelli elicoidali. \nCon la rasatura si egualizza lo spessore in tutta la superficie e si eliminano residui di carniccio non eliminati con la scarnatura.\nSi produce un residuo solido, la rasatura, che pu\u00f2 essere utilizzato per produrre rigenerato di fibre di cuoio, o come \"filler\" in materiali sintetici.\nSpaccatura.\nQuesta operazione, come gi\u00e0 detto, pu\u00f2 essere effettuata in calce, cio\u00e8 dopo il calcinaio o, come indicato, in blue, cio\u00e8 dopo la concia al cromo.\nLa scelta sullo stato in cui effettuare la spaccatura delle pelli pi\u00f9 spesse dipende dal prodotto che si intende ottenere (per es., la spaccatura in calce produce pelli pi\u00f9 morbide e soffici) o dalla organizzazione aziendale.\nLa spaccatura viene necessariamente effettuata in blue nel caso in cui le pelli vengano importate allo stato wet-blue e a pieno spessore.\nRiconcia, tintura e ingrasso.\nSi tratta di tre processi chimici che spesso, in particolare tintura e ingrasso, vengono effettuati insieme.\nLa riconcia \u00e8 un trattamento con agenti concianti, spesso diversi da quello utilizzato per la concia principale, che serve a modificare nel senso desiderato le caratteristiche impartite dalla concia principale. Per es. se si desidera produrre un cuoio meno flessibile di un cuoio al puro cromo, si effettua una riconcia con tannini vegetali che hanno appunto la caratteristica di produrre un cuoio poco flessibile. Viceversa, se si desidera produrre un cuoio pi\u00f9 flessibile e morbido da un cuoio al puro vegetale, si effettua una riconcia al cromo. \nSpesso i concianti all'alluminio, zirconio o titanio vengono utilizzati come riconcianti per ottenere un cuoio pi\u00f9 reattivo nei confronti dei coloranti e quindi colori pi\u00f9 intensi e brillanti.\nViceversa i tannini vegetali e sintetici vengono utilizzati come riconcianti per ottenere una tintura pi\u00f9 uniforme e/o pi\u00f9 penetrata.\nOvviamente dal punto di vista strettamente tecnico la riconcia non \u00e8 un'operazione indispensabile e, se non si desidera apportare modifiche, pu\u00f2 anche non essere effettuata.\nLa tintura \u00e8 l'operazione con cui si conferisce al cuoio il colore voluto.\nViene effettuata in bottale, a temperatura di 50-60 \u00b0C (nel caso di pelli al cromo) con coloranti, nel caso pi\u00f9 frequente anionici ma anche metallorganici, sostantivi, cationici, ecc.\nLa penetrazione in sezione pu\u00f2 essere regolata con mezzi chimici (penetrazione a pH vicino alla neutralit\u00e0, fissazione a pH acido, riconcianti diversi, ecc) e chimico-fisici (temperatura, durata, velocit\u00e0 di rotazione del bottale).\nPoich\u00e9 la tintura non viene quasi mai effettuata con coloranti unitari ma quasi sempre con miscele di coloranti per ottenere un particolare colore o una specifica \"nuance\", \u00e8 opportuno che i coloranti che compongono la miscela vengano scelti con particolare cura in modo che abbiano quanto pi\u00f9 \u00e8 possibile simili caratteristiche chimiche (reattivit\u00e0, potere di penetrazione, comportamento al pH, ecc.) e chimico-fisiche (resistenza alla luce, solubilit\u00e0 nei solventi, ecc).\nL'ingrasso \u00e8 un'operazione che serve a introdurre tra le fibre della pelle un lubrificante che tenga separate le fibre stesse e consenta a esse di scorrere le une sulle altre. In tal modo il cuoio pu\u00f2 assumere la flessibilit\u00e0, la morbidezza e le altre caratteristiche merceologiche che dal cuoio o pelle ci si aspetta.\nL'ingrasso \u00e8 un'operazione indispensabile perch\u00e9, se non venisse effettuata, eliminando l'acqua con l'asciugaggio le fibre del cuoio si avvicinerebbero stabilendo legami interfibrillari (deboli, ma comunque legami) per cui il cuoio dopo asciugaggio sarebbe comunque un materiale poco pieghevole, poco estensibile, poco morbido, piuttosto rigido e cartonoso.\nPer l'ingrasso si usano oli o grassi di origine animale, vegetale o minerali (derivati dal petrolio). Naturalmente gli oli o grassi tal quali, per poter essere utilizzabili come ingrassanti per cuoio, vengono modificati chimicamente, o addizionati con emulsionanti, per renderli compatibili con l'acqua e soprattutto per conferire loro una parziale capacit\u00e0 di legame con il cuoio senza la quale verrebbero in breve tempo espulsi dal cuoio che quindi ritornerebbe un materiale non utilizzabile.\nSulle molecole degli oli o grassi vengono quindi introdotti gruppi idrofili anionici (solfonati, solfitati, solfato), cationici (ammonio quaternario) o non ionici.\nNel caso pi\u00f9 frequente di ingrasso con prodotti anionici, il chimismo dell'ingrasso \u00e8 del tutto simile a quello della tintura per cui, molto spesso, tintura e ingrasso vengono effettuati contemporaneamente.\nDopo l'ingrasso le pelli vengono lasciate riposare 24-48 ore per lasciar completare la fissazione di coloranti e ingrassanti, poi lavate con acqua raddolcita e infine messe a vento.\nMessa a vento e asciugaggio.\nCon riconcia, tintura e ingrasso terminano le operazioni cosiddette \"a umido\" cio\u00e8 con l'impiego di acqua. Le pelli possono ora essere asciugate.\nDopo la messa a vento, cio\u00e8 la spremitura per eliminare meccanicamente l'eccesso di acqua, l'asciugaggio pu\u00f2 essere effettuato con vari metodi:\nTutti i sistemi mirano a ottenere un asciugaggio pi\u00f9 rapido e uniforme e in tempi costanti rispetto all'asciugaggio per sospensione all'aria che dipende dalle condizioni atmosferiche (temperatura, umidit\u00e0, ventilazione). La scelta del sistema di asciugaggio dipende non solo da fattori economici e di organizzazione aziendale ma anche sulla base del tipo di cuoio e della destinazione d'uso.\nRifinizione.\nLa rifinizione \u00e8 la fase finale e pi\u00f9 complessa della lavorazione conciaria e comprende tutte le operazioni effettuate sulla pelle asciutta per modificarne la superficie dal punto di vista estetico, funzionale o di entrambi.\nLa rifinizione \u00e8 meccanica e chimica.\nLa rifinizione meccanica pu\u00f2 essere effettuata per lucidatura della superficie con una ruota di velluto, oppure stiratura e placcatura per ottenere una superficie piatta e liscia, per pressatura con piastre a rilievo allo scopo di avere l'impressione a rilievo di un disegno (stampa ad incisione), per bottalatura, cio\u00e8 rotazione veloce a secco in bottale allo scopo di avere una superficie \"mossa\" e un fiore molto pi\u00f9 evidente, la palissonatura per ammorbidire le pelli. L'inchiodatura per distenderle, la smerigliatura che pu\u00f2 essere effettuata, per diversi scopi, dal lato carne o dal lato fiore.\nLa rifinizione chimica consiste nel ricoprire la superficie della pelle con un film pi\u00f9 o meno spesso di materiale sintetico (resine acriliche, butadieniche, poliuretaniche) o naturale (caseine, albumine, filmogeni proteici, a base di cellulosa modificata) all'interno del quale possono essere contenuti pigmenti, coloranti, opacizzanti, lucidanti, ausiliari vari. Il film pu\u00f2 essere fatto formare sulla superficie della pelle a partire da monomeri o oligomeri di diversa natura oppure pu\u00f2 essere preformato e fatto aderire alla superficie della pelle con l'ausilio di adesivi.\nNel primo caso la miscela di legante filmogeno e ausiliari viene depositata sulla superficie della pelle a spruzzo, con rulli (\"roll-coater\"), con la velatrice (produzione di \"verniciato\").\nNel secondo caso, il film \u00e8 pi\u00f9 frequentemente di natura poliuretanica, di solito prodotto da aziende terze, con disegni di fantasia, con spessori diversi, su supporti diversi dal quale viene trasferito sulla pelle. Per tale motivo questo tipo di rifinizione viene spesso indicato genericamente come \"rifinizione transfer\".\nCon la rifinizione mista vengono utilizzate sia la rifinizione chimica che quella meccanica, prima l'una e poi l'altra o viceversa.\nA seconda di come si presenta la superficie, il cuoio si definisce:\nNegli ultimi tempi sono state applicate anche in conceria tecnologie sofisticate come il laser e la stampa ink-jet.\nIl laser, in particolare, si \u00e8 dimostrata una tecnologia molto versatile consentendo di ottenere dalla perforazione dell'intero spessore fino a incisioni dell'ordine di qualche micron. Poich\u00e9 il laser pu\u00f2 essere controllato da computer, si possono ottenere disegni ed effetti diversi e molto particolari.\nLa stampa ink-jet, mutuata dal mondo dei computer, consente un'elevata personalizzazione della stampa ma non risulta adatta per produzioni di massa.\nOggi le rifinizioni applicate alle pelli sono il frutto di un insieme di trattamenti chimici e meccanici complessi. La combinazione dei diversi tipi di rifinizione e l'uso di tecniche diverse, variamente combinate tra loro, hanno consentito alla fantasia dei tecnici della rifinizione la produzione di cuoi diversi e con effetti particolari, inimmaginabili fino a qualche tempo fa, sapientemente utilizzati da stilisti e operatori della moda per le loro creazioni.\nMisurazione.\nIl cuoio suola viene venduto a peso quindi l'unit\u00e0 di misura \u00e8 il Kg. Tutti gli altri tipi di cuoio finito vengono venduti in base alla superficie e quindi l'unit\u00e0 di superficie \u00e8 il m2 e suoi multipli e sottomultipli. L'unit\u00e0 di misura internazionale tuttavia \u00e8 il piede quadrato (pq o sqft in inglese) costituito da un quadrato di 30.48 cm di lato. La legislazione europea pertanto consente, se lo si desidera, di affiancare alla misura ufficiale in m2 quella nella unit\u00e0 di misura in pq purch\u00e9 riportata con evidenza non superiore a quella della misura in m2."}
{"id": "235202", "revid": "126257", "url": "https://it.wikipedia.org/wiki?curid=235202", "title": "Lampassato", "text": ""}
{"id": "235207", "revid": "1363832", "url": "https://it.wikipedia.org/wiki?curid=235207", "title": "Arte Sella", "text": " \nArte Sella \u00e8 una rassegna di arte contemporanea nella natura, che si svolge in val di Sella, nel comune di Borgo Valsugana.\nLa manifestazione.\nArte Sella \u00e8 una manifestazione internazionale di arte contemporanea nata nel 1986, che si svolge all'aperto nei prati e nei boschi della Val di Sella (comune di Borgo Valsugana, provincia di Trento).\nHa avuto inizio nel 1986 ad opera di Enrico Ferrari, Emanuele Montibeller e Carlotta Strobele ed \u00e8 gestita dall'omonima associazione, presieduta da Enrico Ferrari fino al 2000, poi da Laura Tomaselli, e dal marzo 2012 da Giacomo Bianchi. Nel primo periodo (1986-1996) la manifestazione era biennale e si svolgeva presso \u201cCasa Strobele\u201d ed il suo parco. A partire dal 1996 si \u00e8 sviluppata lungo un percorso sul Monte Armentera, sempre nella Val di Sella, chiamato \"artenatura\". Lungo un sentiero di circa 3\u00a0km sono collocate circa 25 opere.\nDal 1998 molte attivit\u00e0 espositive si svolgono a \"Malga Costa\", un edificio rurale isolato collocato nella parte conclusiva della valle. La malga, un tempo privata ed utilizzata per l'allevamento di bovini e per la produzione di prodotti caseari, \u00e8 ora di propriet\u00e0 comunale ed ospita gli artisti coinvolti nell'attivit\u00e0 della manifestazioni, oltre a mostre ed a servizi per i visitatori. Nell'area circostante Malga Costa sono collocate quasi 30 opere.\nIl progetto artistico vuole essere non solo un'esposizione qualificata di opere d'arte, ma anche e soprattutto un processo creativo: l'opera \u00e8 seguita giorno per giorno nel suo crescere e l'intervento dell'artista deve esprimere il rapporto con la natura basato sul rispetto, traendo da essa ispirazione e stimolo. Le opere sono generalmente tridimensionali, perch\u00e9 ottenute con sassi, foglie, con rami o tronchi; pi\u00f9 raramente sono utilizzati oggetti, materiali o colori artificiali e sono collocate all'aperto: il visitatore pu\u00f2 cos\u00ec vedere le opere e allo stesso tempo godere delle particolarit\u00e0 ambientali del luogo (diversi tipi di bosco, presenza di rocce, di alberi monumentali...). Esse si inseriscono nel ciclo vitale della natura e sono quindi destinate a subire processi pi\u00f9 o meno lenti di trasformazione e degrado, fino alla definitiva scomparsa.\nAll'esposizione delle opere si affiancano con frequenza concerti, spettacoli teatrali e altri avvenimenti che hanno visto la partecipazione di numerosi artisti di primo piano, quali Marco Paolini, Moni Ovadia, Antonella Ruggiero, Mario Brunello (diventato direttore della programmazione musicale di Arte Sella), i Mercanti di Liquore e Gianmaria Testa.\nSono state ospitate all'interno di \"Malga Costa\", tra le altre, installazioni site-specific di: Jakko Pernu (2008), Cornelia Konrads (2006), Isabella Bordoni (2005), Marinette Cueco (2002), Studio Azzurro (2001).\nI principi fondamentali della manifestazione furono cos\u00ec determinati:\nLa cattedrale vegetale.\nIn una radura presso \"Malga Costa\" \u00e8 stata realizzata nel 2001 l'opera \"Cattedrale vegetale\", di Giuliano Mauri, costruita con pi\u00f9 di tremila rami intrecciati nelle forme di una cattedrale a tre navate, con ottanta colonne alte 12 m e 1220 m\u00b2 di superficie. All'interno di ogni colonna \u00e8 collocata una pianta di carpino, che nell'intenzione dell'artista, una volta cresciuta dovrebbe prendere il posto della struttura attuale, destinata a marcire e a scomparire. L'opera era stata progettata alla fine degli anni 1980 e pubblicata in Germania; fu inoltre presentata alla Triennale di Milano, ma non era stata mai realizzata a causa della sua grande complessit\u00e0 strutturale. L'opera ha avuto un grande successo di pubblico, attirando molti visitatori.\nCuriosit\u00e0.\nI luoghi e le rappresentazioni dell'Arte Sella compaiono anche nell'album dei Marlene Kuntz: Uno, scelta come coreografia per la realizzazione della copertina dell'album musicale e della grafica del sito internet nonch\u00e9 le rappresentazioni legate al tour dell'album.\nAlcuni luoghi del percorso Artenatura sono stati utilizzati come location del concerto e dell'intervista contenuti nel DVD dell'album \"Ivy\" della cantautrice Elisa.\nLe opere di Arte Sella sono presenti anche nel viral video realizzato per il singolo \"Nostalgia\".\nSpazio Livio Rossi.\nA fianco delle attivit\u00e0 di Arte Sella l'associazione gestisce dal 2006 uno spazio culturale a Borgo Valsugana. L'edificio, architettonicamente apprezzabile, \u00e8 situato lungo il corso ed \u00e8 stato organizzato per creare un luogo suggestivo in cui comunicare arte ai visitatori. Gli Spazi LivioRossi sono cos\u00ec diventati un centro espositivo permanente curato da Arte Sella.\nCollegamenti esterni.\n "}
{"id": "235209", "revid": "1543377", "url": "https://it.wikipedia.org/wiki?curid=235209", "title": "El Lissitzky", "text": "Esponente dell'avanguardia russa, ader\u00ec dapprima alla corrente del suprematismo, con l'amico Kazimir Malevi\u010d. Famosi sono i suoi quadri denominati proun.\nSuccessivamente, insieme ad Aleksandr Rod\u010denko, si diede alla sperimentazione, unendosi al movimento costruttivista. Adoper\u00f2 le tecniche del fotomontaggio e del collage, molto spesso a scopo propagandistico. Lavor\u00f2 a pubblicit\u00e0 e manifesti divulgativi per l'Unione Sovietica durante gli anni dei conflitti mondiali.\nNel 1921 si rec\u00f2 a Berlino come ambasciatore della cultura dell'URSS nella Germania. Durante quel soggiorno El Lissitzky si dedic\u00f2 alla grafica; a Berlino, inoltre, ebbe modo di frequentare diversi artisti, fra i quali Kurt Schwitters, L\u00e1szl\u00f3 Moholy-Nagy e Theo van Doesburg.\nGiovinezza.\nLissitzky nacque il 23 novembre 1890 a Pochinok, piccola comunit\u00e0 ebrea nella provincia russa dello Smolensk. Trascorse la sua fanciullezza a Vicebsk, citt\u00e0 oggi appartenente alla Bielorussia; gi\u00e0 da piccolo inizi\u00f2 a delinearsi il suo gusto per il disegno, che venne poi sviluppato all'et\u00e0 di 13 anni, quando frequent\u00f2 le lezioni del maestro Yehuda Pen. Sotto questi influssi, tent\u00f2 di accedere alla prestigiosa accademia d'arte di San Pietroburgo, ma invano: nonostante le sue eccezionali doti, fu infatti rifiutato, a causa dalla politica adottata dal regime zarista che faceva entrare solo un ridottissimo numero di ebrei nelle universit\u00e0 russe.\nSimilmente a molti suoi ebrei contemporanei, and\u00f2 a studiare in Germania, precisamente a Darmstadt, dove si dedic\u00f2 all'apprendimento dell'ingegneria. Come afferm\u00f2 egli stesso, Lissitzky nel novembre del 1912 si ritrov\u00f2 a \u00abvagabondare per l'Europa\u00bb: fece affrettatamente sosta a Parigi, per poi spingersi fino in Italia, dove si ravviv\u00f2 in lui l'amore per i paesaggi e l'architettura. La sua arte penetr\u00f2 fra il pubblico per la prima volta nel 1912, quando alcune sue opere vennero esposte in una mostra organizzata dall'Unione degli Artisti di San Pietroburgo. Rimase in Germania fino allo scoppio della prima guerra mondiale, quando, dopo un lungo giro attraverso la Svizzera ed i Balcani, fece ritorno in Russia, insieme ad altri compagni russi emigrati, fra cui Vasilij Kandinskij e Marc Chagall.\nGiunto a Mosca, Lissitzky pot\u00e9 iscriversi all'Universit\u00e0 tecnica di Riga, spostata nella capitale russa a causa del conflitto, e qui stette a fianco di architetti quali Boris Velikovsky e Roman Klein. In questi anni, l'artista si segnal\u00f2 nello studio delle culture ebraiche che, dopo il crollo del regime zarista (apertamente antisemita), stava attraversando una fase di grande splendore. In questo periodo, infatti, Lissitzky cooper\u00f2 molto con gli artisti ebrei locali, si rec\u00f2 a Mahilyow per studiare lo stile architettonico delle sinagoghe, ed illustr\u00f2 molti libri yiddish per ragazzi. Si trattava della primissima esperienza di Lissitzky nelle arti grafiche, ambito nel quale avr\u00e0 poi molto successo durante la sua carriera artistica.\nLe sue illustrazioni vennero radunate nell'opera \"Sihas hulin: Eyne fun di geshikhten\" (Una conversazione quotidiana), dove le affianc\u00f2 con delle lettere in lingua ebrea, dal sapore art nouveau. Il suo scritto successivo fu \"Had gadya\" (Una capra), dove descrisse accuratamente uno stile tipografico che far\u00e0 ritorno in molte sue opere successive. Molto interessante \u00e8 l'ultima pagina di \"Had gadya\", dove viene raffigurata la mano divina nell'atto di trucidare l'Angelo della Morte, contraddistinto da una corona zarista sul capo. Quella della mano divina si tratt\u00f2 in effetti di un vero e proprio motivo ricorrente nelle opere di Lissitzky; il riscontro pi\u00f9 celebre si ha nel 1924, con il suo iconico autoritratto \"Il costruttore\", dove la mano riveste un ruolo del tutto prominente.\nAvanguardia.\nSuprematismo.\nNel maggio 1919 Lissitzky fece ritorno a Vitebsk, invitato da Marc Chagall che gli offr\u00ec la cattedra di Architettura ed Arti Visive, presso il Vitebsk Popular Art Institute. In questa scuola d'arte, fondata da Chagall stesso nel 1918, El realizz\u00f2 numerosissimi manifesti a scopo propagandistico, a fianco di prestigiosi artisti, fra cui Yehuda Pen, il suo vecchio maestro, e Kazimir Malevi\u010d. Fu proprio Malevi\u010d, annoverato tra le principali figure della vita artistica russa di inizio Novecento, la principale fonte d'ispirazione per El Lissitzky, che rimase affascinato dall'avanguardia artistica da lui fondata, il Suprematismo. Questo movimento mirava alla semplificazione degli elementi figurativi, che non venivano pi\u00f9 raffigurati come immagini riconoscibili bens\u00ec come una pura combinazione di forme geometriche, delle realt\u00e0 che erano s\u00ec astratte, ma \u00abnon meno significative delle realt\u00e0 della natura\u00bb. Chagall era invece cantore di ideali pi\u00f9 classici, e quindi Lissitzky (che gli era comunque devoto) si trov\u00f2 combattuto tra due correnti artistiche divergenti; l'artista avrebbe poi fatto proprio il Suprematismo di Malevich.\nA questo punto Lissitzky ader\u00ec completamente al modello suprematista e, sotto la guida di Malevi\u010d, ne contribu\u00ec allo sviluppo. In questo periodo risale uno dei suoi lavori pi\u00f9 noti, \"Spezza i Bianchi col cuneo rosso\", realizzato nel 1919: si tratta di un manifesto costruttivista, dove alcune figure geometriche elementari, quali il triangolo e il cerchio, sono messe a servizio della politica rivoluzionaria. Per quanto semplice, astratta, l'opera cela significati assai pregnanti: \u00e8 infatti raffigurato un cuneo-triangolo rosso, simbolo di energia, vitalit\u00e0, ma soprattutto dell'Armata Rossa, nell'atto di penetrare il cerchio bianco (i controrivoluzionari), \u00abfigura indifferente e molliccia\u00bb, aprendogli un grosso squarcio.\nIl 17 gennaio 1920 Malevi\u010d e Lissitzky fondarono \"Molposnovis\" (Giovani Sostenitori della Nuova Arte), un'associazione di studenti e professori che si proponeva di esplorare nuove possibilit\u00e0 artistiche. Con l'impulso specialmente di Malevi\u010d, il gruppo venne poi ribattezzato UNOVIS (Utverditeli Novogo Iskusstva, \u00abCampioni della nuova arte\u00bb) il febbraio dello stesso anno. L'organizzazione, che si sarebbe poi sciolta nel 1922, esaltava la propria adesione al Suprematismo, introducendo i suoi ideali alla societ\u00e0 russa, e affiancandosi al regime sovietico nella produzione di manifesti, pitture monumentali e qualsiasi forma di arte che potesse esaltare la patria. Lissitzky era uno dei membri pi\u00f9 autorevoli, tanto che fu proprio sotto gli influssi dell'UNOVIS che divenne noto come uno degli esponenti pi\u00f9 poliedrici dell'Avanguardia russa.\nProun.\nDurante questi anni, Lissitzky inizi\u00f2 a sviluppare la propria identit\u00e0 artistico-suprematista: \u00e8 in questo periodo, infatti, che realizz\u00f2 una serie di quadri astratti e geometrici, che lui battezz\u00f2 \u00abproun\u00bb (da pronunciarsi \"pro-oon\"). Il significato intimo dei proun non \u00e8 mai stato rivelato: si sa solo che sono delle \u00abstazioni di transito dalla pittura all'architettura sulla via costruttiva della nuova configurazione\u00bb, come ebbe modo di affermare lo stesso Lissitzky.\nI proun sono da intendersi come un'interpretazione di Lissitzky del Suprematismo. Quest'ultimi sono fatti di astrazione, assi multipli, e multiple prospettive; erano elementi insoliti nel Suprematismo, che trovava espressione principalmente in quadri e litografie bidimensionali, ma diffusissimi nelle sculture 3D di Lissitzky.\nLa simbologia ebrea trova un diffuso riscontro nei proun, le cui tipografie spesso e volentieri fanno uso delle lettere dell'alfabeto ebreo: ci\u00f2 succede, per esempio, in \"Arba'ah Teyashim\" (Quattro Caproni) ed in \"Shifs-Karta\" (Biglietto del Passeggero).\nRitorno in Germania.\nNel 1921, in concomitanza con il declino dell'UNOVIS, il Suprematismo and\u00f2 dividendosi in due filoni ideologicamente opposti: il primo era a favore di un'arte di matrice utopica, spirituale, mentre il secondo indicava il criterio dell'arte nell'utile, in tutto quello che potesse servire concretamente la societ\u00e0. Lissitzky, che non si alline\u00f2 n\u00e9 con l'una n\u00e9 con l'altra di queste due fazioni, lasci\u00f2 Vitebsk nel 1921. Si stabil\u00ec quindi a Berlino, in veste di ambasciatore della cultura dell'URSS nella Germania. Durante il soggiorno tedesco, l'artista si dedic\u00f2 essenzialmente alla grafica e alla scrittura: con la collaborazione di Il'ja Grigor'evi\u010d \u0116renburg, attu\u00f2 il progetto di un periodico, il \"Veshch-Gegenstand\". La rivista, che era trilingue - veniva infatti pubblicata in tedesco, francese e russo - si proponeva di dare maggior rilievo al nuovo Suprematismo ed al Costruttivismo. Nel primo numero, Lissitzky scrisse:\nA Berlino El ebbe modo anche di sperimentare nuove tecniche tipografiche, e di redigere nuove opere, tra cui \"Dlja Golosa\" (Per la Voce), una collezione di poesie di Vladimir Majakovskij, e \"Die Kunstismen\" (Gli Artisti), edito con Jean Arp. In effetti, Lissitzky nella capitale tedesca ebbe modo di stringere importanti amicizie: oltre al succitato Arp, frequent\u00f2 artisti come Kurt Schwitters, L\u00e1szl\u00f3 Moholy-Nagy, e Theo van Doesburg. Frutto dell'amicizia con Schwitters e van Doesburg \u00e8 una seconda serie di proun, pubblicata ad Hannover nel 1923, che riscosse un successo furioso; \"Nasci\" (un numero della rivista dadaista \"Merz\"), e infine la sua prima mostra personale, presso la Kestnergesellschaft. Proprio nella prestigiosa pinacoteca di Hannover incontr\u00f2 Sophie Kuppers, vedova di uno dei direttori, con la quale Lissitzky si un\u00ec in matrimonio nel 1927.\nGrattacieli orizzontali: i \"Wolkenb\u00fcgel\".\nTra il 1923 ed il 1925, Lissitzky accarezz\u00f2 l'idea di costruire a Mosca un cluster di grattacieli orizzontali (\"Wolkenb\u00fcgel\", \"Appendinuvole\"). Il progetto prevedeva la costruzione di otto enormi strutture a sviluppo orizzontale che, sospese ciascuna su tre alti piloni, di base minima (10\u00d716 m) si elevavano a 50 metri dal piano di calpestio; Lissitzky intendeva collocare i propri \"Wolkenb\u00fcgel\" a corona del centro storico di Mosca, presso i maggiori tronchi di penetrazione urbana, intendendoli quindi come moderne porte d'accesso alla citt\u00e0. Egli, tra l'altro, giustificava quest'utopia affermando che, in quanto l'essere umano non vola, bens\u00ec cammina, in modo analogo muoversi orizzontalmente \u00e8 naturale, mentre farlo in verticale non lo \u00e8. Secondo Lissitzky, innegabili erano anche i vantaggi tecnici: in questo modo, infatti, venivano garantiti una ventilazione maggiore, ed un'assegnazione egualitaria dei piani migliori.\nIl progetto dei grattacieli orizzontali colp\u00ec nel profondo l'architetto Adolf Behne, che decise di inserirlo nella copertina del proprio \"magnum opus\" letterario, \"Der moderne Zweckbau\"; lo stesso Lissitzky ne parl\u00f2 in alcuni suoi articoli, pubblicati poi nella rivista d'architettura \"ASNOVA News \" e in \"Das Kunstblatt\".\nCiononostante, i \"Wolkenb\u00fcgel\" non vennero mai realizzati. L'unica testimonianza del Lissitzky architetto \u00e8 un edificio a Mosca, ubicato al numero 1 di Samotechny Lane: si trattava di una tipografia, commissionata nel 1932 dalla rivista \"Ogoniok\". Successivamente abbandonato, l'edificio venne poi interessato nell'ottobre 2008 da un violento e vasto incendio, che provoc\u00f2 la distruzione della quasi totalit\u00e0 degli ambienti.\nMostre degli anni venti.\nDopo due anni di duro lavoro, la salute di Lissitzky inizi\u00f2 a declinare, tanto che inizi\u00f2 ad essere afflitto da una polmonite nell'ottobre 1923. Poche settimane dopo gli fu diagnosticata una tubercolosi polmonare, e nel febbraio 1924 fu ricoverato in un sanatorio svizzero di Locarno. Il germe della degenza non intacc\u00f2 la sua energia creativa, tanto che produsse materiale pubblicitario per le Industrie Pelikan, che in cambio gli pagarono la degenza, tradusse in tedesco le opere di Malevi\u010d, e addirittura mise alla prova nuove tecniche tipografiche e fotografiche. Nel 1925, quando gli venne comunicato il rifiuto del governo svizzero di rinnovargli il permesso di soggiorno, Lissitzky fece ritorno a Mosca e riprese ad insegnare architettura, design, e lavorazione dei metalli alla Vchutemas (Laboratori Statali Superiori di Arte e Tecnica), carica che egli tenne fino al 1930. Abbandon\u00f2 quasi definitivamente la pittura, compresi i tanto amati proun, per concentrarsi su progetti tipografici e sull'allestimento di mostre.\nNel giugno del 1926, Lissitzky si rec\u00f2 nuovamente in Germania, dove organizz\u00f2 varie mostre, a Dresda ed a Hannover, e riprese il concetto dei \"Wolkenb\u00fcgel\" insieme a Mart Stam, che ne propose una variante con sostegni inclinati. Nella sua autobiografia (scritta nel giugno 1941, la moglie poi ne cur\u00f2 la pubblicazione) scrisse: \u00ab1926. Qui inizia il mio pi\u00f9 importante lavoro come artista: l'allestimento di mostre\u00bb.\nRitornato in Russia, Lissitzky si vide affidare l'allestimento dei padiglioni sovietici delle pi\u00f9 importanti esposizioni, fra cui l'Expo 1939, tenutosi a New York, e la Mostra internazionale della Stampa, a Colonia. Proprio quest'ultimo conobbe una vasta popolarit\u00e0: Lissitzky in effetti us\u00f2 pochissimo oggetti cartacei, facendo invece ricorso a cinegiornali propagandistici, ed immagini in movimento (l'archetipo delle moderne animazioni). Per questi motivi, tale padiglione trov\u00f2 il favore dei critici: \u00abtutto si muove, ruota, tutto \u00e8 dotato di energia\u00bb, dissero in merito (in russo: \u0432\u0441\u0451 \u0434\u0432\u0438\u0436\u0435\u0442\u0441\u044f, \u0437\u0430\u0432\u043e\u0434\u0438\u0442\u0441\u044f, \u044d\u043b\u0435\u043a\u0442\u0440\u0438\u0444\u0438\u0446\u0438\u0440\u0443\u0435\u0442\u0441\u044f).\nOltre all'allestimento di padiglioni, in questi anni Lissitzky si segnal\u00f2 anche nella stampa; innov\u00f2 radicalmente la tipografia ed il fotomontaggio, due tecnologie delle quali era un fervente adepto. Interessante \u00e8 il fotomontaggio che realizz\u00f2 per esaltare la nascita del primo figlio, Jen, venuto alla luce nel 1930. Molto velato, seppur presente, \u00e8 qui il messaggio propagandistico; la figura di Jen, infatti, \u00e8 collocata sull'immagine di una ciminiera, quasi a voler allacciare il futuro del pargolo con il progresso industriale del paese. In questo periodo increment\u00f2 anche il suo interesse per i libri, ambito che successivamente pure diede i propri proseliti.\nUltimi anni.\nNell'aprile 1932, Stalin sciolse le associazioni artistiche indipendenti: di conseguenza, gli artisti d'Avanguardia di un tempo dovettero adeguarsi al nuovo clima politico, per non venir pubblicamente criticati, o addirittura messi in proscrizione. Nonostante questi influssi, Lissitzky conserv\u00f2 la propria reputazione, ormai solida; tuttavia, la sua decadenza fisica era ormai inesorabile, tanto che la tubercolosi aveva ormai limitato quasi \"in toto\" le sue abilit\u00e0 motorie, motivo per cui incominci\u00f2 ad essere dipendente dalla coniuge.\nNonostante l'accrescimento delle sofferenze fisiche, El si accinse comunque a curare \"USSR im Bau\" (USSR in costruzione), una rivista di stampo propagandistico edita in quattro lingue (russo, tedesco, inglese e francese). Si occup\u00f2 nel 1937 della Esibizione Agricola Russa, e gli venne commissionata pure la costruzione del padiglione sovietico all'Esposizione internazionale di Belgrado, nel 1940, che per\u00f2 non venne realizzato a causa del perdurare della seconda guerra mondiale.\nNonostante le malattie si facessero sempre pi\u00f9 gravi, Lissitzky accett\u00f2 un ultimo incarico, iniziando la produzione di propaganda bellica antinazista, che per\u00f2 venne interrotta a causa del tracollo fisico. El Lissitzky mor\u00ec infine il 30 dicembre 1941, a Mosca."}
{"id": "235210", "revid": "2011916", "url": "https://it.wikipedia.org/wiki?curid=235210", "title": "Emerson, Lake &amp; Powell (album)", "text": "Emerson, Lake &amp; Powell \u00e8 l'unico album in studio dell'omonimo gruppo musicale britannico, pubblicato dalla Polydor il 26 maggio 1986 negli Stati Uniti, e \"risulta tra i dischi pi\u00f9 genuinamente prog di tutta la decade \u201880\", nonch\u00e9 un disco \"di pregevole fattura, molto progressive, in cui spiccano i brani \"The Score\", \"The Miracle\" e la rivisitazione del classico \"Mars (The Bringer Of War)\" del compositore inglese Gustav Holst.\" La storia del sodalizio tra Emerson e Lake non riguarda quindi solo gli anni '70 o i '90, \"ma ha 'colorato' anche gli anni ottanta, quando Cozy Powell rimpiazz\u00f2 Palmer, dimostrando freschezza compositiva\".\nIl disco.\nThe Score \u00e8 il brano di apertura dell\u2019album, che - pur richiamandosi al passato di EL&amp;P - coniuga il sound alla diversa realt\u00e0 musicale degli anni \u201980. Dopo una intro martellante, ben presto si impone la sonorit\u00e0 ipnotica degli ottoni ricavata dallo Yamaha GX-1, che annuncia il tema principale costruito su una marcia militare, con contaminazioni in chiave rock-boogie, sul solco della tradizione di Fanfare for the Common Man.\nLearning to Fly \u00e8 una canzone di durata pi\u00f9 contenuta, ma dall\u2019incedere molto dinamico e dai ritmi solari a cui si succedono le tenebrose atmosfere di The Miracle. Anche qui, come nella traccia di apertura, dominano le sonorit\u00e0 degli ottoni, anche se complessivamente circondate da un variegato alternarsi di sovrapposizioni orchestrali. Rispetto a The Score l\u2019atmosfera si fa pi\u00f9 grave e oscura, in sintonia con un testo che si adatta perfettamente al clima apocalittico.\nTouch and go costituisce \"la smash hit del disco\", basata su una melodia popolare del XVI\u00b0 secolo intitolata \"Lovely Joan\", gi\u00e0 ripresa da altri compositori accademici, come Vaughan Williams in Fantasia on Greensleeves, nonch\u00e9 da gruppi pop/folk, come i Folkal Point nel 1972. Con la versione di EL&amp;Powell questa danza bucolica si trasforma in un potente riff hard-rock che ha il compito di fare da traino all\u2019album nelle classifiche; il video alterna immagini del trio con quelle di operai in una fonderia: tra scintille, colate di metallo e forni surriscaldati.\nLove Blind potrebbe essere considerato un diretto discendente della vena pi\u00f9 romantica di EL&amp;P, tuttavia le cupe sonorit\u00e0, il \"drumming\" in primo piano e le improvvisazioni di synth lo pongono in un mondo a parte, rispetto a quelli pi\u00f9 edulcorati di Love Beach, lavoro che aveva coinciso con lo scioglimento di EL&amp;P.\nUna caratteristica che distingueva EL&amp;P da molte delle progressive-rock band degli anni\u201970 era l\u2019amore per il jazz, che occasionalmente diventava il protagonista delle loro avventure musicali. Nella reincarnazione con Cozy Powell questo elemento diventa marginale, eppure Emerson non rinuncia a introdurre qualche elemento jazz in Step Aside, una ballata dalle sfumature \"noir\", cariche di tensione, dove il pianoforte gioca un ruolo fondamentale.\nIn Lay down Your Guns, si materializza una ballata antimilitarista rimarcata da una performance vocale di Lake, in cui il cantante \"sfodera un'interpretazione superlativa\". Nonostante l\u2019atmosfera pi\u00f9 distesa e positiva rispetto al resto dell\u2019album, dopo un \"climax\" corale, la chiusura si trasforma in una variazione dissonante sul tema principale, che prelude a un brusco ritorno alla realt\u00e0, materializzato nella rievocazione, nel brano successivo, di un classico della musica contemporanea: Mars the Bringer of War. Tratto da una delle opere pi\u00f9 famose di Gustav Holst, il primo movimento della suite I Pianeti gi\u00e0 nella versione originale presentava un incedere devastante e inesorabile, nell\u2019evocazione di una battaglia di immense proporzioni. Lo stesso Cozy Powell ricorda che fu lui a dare l\u2019input a Emerson per rifare questo classico, avendolo usato come base registrata durante gli assoli di batteria in tour con i Whitesnake; davanti alla proposta Emerson in un primo momento rimase perplesso, ritenendo troppo scontata una \u201ccover\u201d sinfonica, in quanto avrebbe potuto essere vista come un \"clich\u00e9\" di EL&amp;P, ma decise comunque di affrontare la partitura. Rispetto all\u2019approccio degli anni \u201960-\u201970 la differenza principale \u00e8 che allora Emerson lavorava in \u201cestensione\u201d ossia inserendo variazioni e parti modificate, in questo caso invece ha pi\u00f9 semplicemente esaltato il parossismo di un brano gi\u00e0 altamente drammatico. Cozy Powell comment\u00f2: \"Keith disse che gli sarebbe piaciuto suonarlo. Lo impar\u00f2 in pochi minuti. Ti fa star male, vero? Perch\u00e9 usare una registrazione quando Keith \u00e8 in grado di suonarlo?\".\nLe bonus tracks, venute alla luce in successive edizioni su cd, sono Vacant Possession, una ballata con venature malinconiche in cui gli autori creano chiaroscuri di forte contrasto tra sezioni pi\u00f9 leggere ed altre pi\u00f9 solenni, e The Locomotion, una traccia nata durante le prove e messa come bonus gi\u00e0 nel 12\" di \"Touch and Go\". L\u2019aspetto da segnalare su quest'ultimo brano \u00e8 l'accostamento tra la melodia leggera e ballabile del classico pop di Carole King e Gerry Goffin a una cosa diametralmente opposta, il lugubre e dissonante pezzo sinfonico Pacific 231 del compositore Arthur Honegger (1924). Il risultato divide gli ascoltatori tra coloro che si stupiscono del mancato inserimento del brano nell'album e chi lo ritiene niente pi\u00f9 che un simpatico \"divertissment\".\nTracce.\nTutti i brani sono di Keith Emerson (per le musiche) e Greg Lake (per i testi), tranne dove indicato.\nLa copertina.\nIl progetto grafico dell\u2019album fu affidato allo studio statunitense Koppel &amp; Scher, che decise di ispirarsi ad una pubblicit\u00e0 anni \u201920 delle sigarette HB Haus Berg di stile futurista.\nIn precedenza per\u00f2, l\u2019allora studente di design Tom Kuhn, tedesco, aveva inviato alcuni suoi lavori grafici alla casa discografica del gruppo venendo successivamente contattato per lavorare alla copertina del disco, e sul titolo inizialmente previsto per l'album, \u201c\"Science of Emotion\"\u201d, aveva creato una copertina con un grande embrione sulla Skyline di New York recante un cavo di chitarra elettrica in luogo del cordone ombelicale. Kuhn ricevette il compenso pattuito di 1000 sterline ma all\u2019uscita dell\u2019album scopr\u00ec che era stato prescelto un altro studio grafico. Il nuovo logo che aveva creato fu comunque, con qualche adattamento, utilizzato durante il tour della band.\nSecondo quanto riportato nel febbraio 1991 da una fanzine dedicata a ELP, \"Una diversa copertina era stata originariamente preparata per il disco. La compagnia Image Advertising aveva predisposto una cover che combinava un disegno e una foto che mostrava un uomo in una piazza in cui erano presenti tre schermi. Ognuno degli schermi aveva un'immagine differente e l'uomo sembrava in procinto di prendere una decisione. In prima battuta Keith Emerson aveva approvato la proposta, ma poi cambi\u00f2 idea pensando che risultasse troppo in stile anni Settanta\".\nDa menzionare, inoltre, che nel libro di H.R. Giger intitolato \"Biomechanics\u201d (Edition C, 1988), sono riportate dieci tavole dell\u2019autore svizzero di varie dimensioni e schizzi risalenti al 1986. Nel libro egli dichiara di non essere mai stato pagato per queste opere, una delle quali fu per\u00f2 utilizzata nel 1998 come copertina di \u201cThen &amp; Now\u201d di Emerson, Lake &amp; Palmer. Non \u00e8 chiaro se il lavoro era stato preparato per il possibile secondo disco di Emerson, Lake and Powell oppure per una eventuale reunion di Emerson, Lake and Palmer.\nAccoglienza da parte della stampa italiana.\nNonostante il disco fosse disponibile in Italia solo d'importazione, diverse riviste hanno pubblicato recensioni all'epoca della sua uscita (talvolta all'interno di articoli retrospettivi su EL&amp;P). Il celebre giornalista Beppe Riva sulla pagine di Rockerilla (luglio 1986) e della rivista trimestrale \"Hard 'n' Heavy\" si spende in lodi convinte, affermando in particolare che il disco \"\u00e8 certamente un evento memorabile in questi nostalgici mid-Eighties. Grandi tracce come \"The Score\", \"The Miracle\" e l'irresistibile singolo \"Touch &amp; Go\" sottolineano la ritrovata vena di Emerson e Lake\", mentre un altro celebre giornalista, Giancarlo Trombetti (di l\u00ec a poco capo-redattore di Metal Shock, poi responsabile di Videomusic e molto altro ancora), su Tutti Frutti del 1\u00ba agosto 1986 sottolinea che: \"Se al primo ascolto pu\u00f2 spiccare su tutto quella \"Touch and Go\" destinata a priori a fare da gancio di traino per l'intero 33, non \u00e8 poi cos\u00ec difficile soffermarsi sulla liquida liricit\u00e0 della voce di Lake in piccole gemme come \"Lay Down Your Guns\" che rinnova sensazioni sopite da quasi quindici anni... oppure, ancora, \u00e8 impossibile non riconoscere in \"The Score\" o in \"The Miracle\" i momenti migliori dell'Emerson di \"Tarkus\" o di \"Trilogy\"\". Pi\u00f9 contenuti, invece, ma evidenti gli apprezzamenti di Stefano Bonagura (una lunga esperienza come giornalista e dj radiofonico, iniziata nel 1980 sulle pagine de La Repubblica) sulle colonne di Rockstar dell'agosto 1986, il quale assegna al disco il voto 6,5/10 e conclude scrivendo che \"(...) la classe vera non \u00e8 acqua e quando Emerson e Lake si rimettono a scrivere sul serio insieme pu\u00f2 ancora venire fuori qualcosa di buono. I vecchi fans gioiranno, i nuovi finalmente scopriranno chi ha inventato certi suoni che negli ultimi anni sono stati sviliti da gruppi di seconda o terza categoria\". Nel numero di Ciao 2001 datato 25 luglio 1986, Marco Lucchi si concentra anche sugli aspetti strumentali e compositivi rilevando che \"Emerson ha in parte abbandonato le sue vorticose scale all'Hammond per dedicarsi ad un lavoro di accordi e rifiniture forse meno appariscente che in passato ma tecnicamente altrettanto ineccepibile. (...) la voce di Greg Lake \u00e8 sempre straordinariamente calda ed ispirata e i suoi testi si completano con la musica scritta da Emerson in una perfetta simbiosi. Le uniche perplessit\u00e0 le solleva Cozy Powell; il suo stile \u00e8 infatti troppo distante da quello di Palmer\". Sempre su Ciao 2001, questa volta datato 22 agosto 1986, A.St. sostanzialmente demolisce il disco chiudendo con la frase \"Forse bisognerebbe ricordare a EL&amp;P che siamo nel 1986\". Invece su Music Settembre 1986 M.L. si esprime convintamente a favore della qualit\u00e0 del disco specificando che \"Ci troviamo di fronte ad un eccellente album, anche se non vengono mai raggiunti i vertici passati, ma i tre sembrano pi\u00f9 misurati, non c'\u00e8 la voglia di strafare che frutt\u00f2 pi\u00f9 d'una critica; i virtuosismi di Emerson sono solo un ricordo, mentre il gusto per arrangiamenti elaborati \u00e8 rimasto, e i vecchi suoni si uniscono a quelli che le nuove tecnologie possono offrire.\" Di un disco di \"alto livello\" parla Tommaso Ridolfi sulle pagine della celebre fanzine \"Paperlate\", sottolineando che ELP \"oltre ad aver confermato di essere ancora i maestri del \"techno-rock\" (e nessuno lo aveva messo in dubbio), hanno aggiunto quel pizzico di fantasia e di freschezza che serviva per uscire nel 1986 con un disco di alto livello\".\nDati sulle vendite.\nIntorno al mese di ottobre 1986 le vendite negli Stati Uniti ammontavano a circa 350.000 unit\u00e0, mentre l'11 settembre 1986 Music Canada certifica l'album come disco d'oro per avere superato le 50.000 copie vendute."}
{"id": "235214", "revid": "74173", "url": "https://it.wikipedia.org/wiki?curid=235214", "title": "Moray", "text": ""}
{"id": "235215", "revid": "1516566", "url": "https://it.wikipedia.org/wiki?curid=235215", "title": "Luna (araldica)", "text": "Luna \u00e8 un termine utilizzato in araldica per indicarla piena, figurata e di argento.\nTalora simboleggia la \"dialettica\", come lei variabile nella forma, ma anche \"incostanza nella sfortuna\", per lo stesso motivo; altre volte invece \u00e8 presa come simbolo di \"fortezza d'animo nella sventura\", perch\u00e9 illumina nelle tenebre. "}
{"id": "235216", "revid": "31886", "url": "https://it.wikipedia.org/wiki?curid=235216", "title": "Holiday for Pans", "text": "Holiday for Pans \u00e8 il penultimo album di Jaco Pastorius, pubblicato postumo come bootleg nel 1993 dall'etichetta giapponese \"Japan's Sound Hills\".\nIl disco \u00e8 noto per la sua storia triste e sfortunata: l'album fu inciso nel 1982 con lo scopo, da parte di Pastorius, di dare visibilit\u00e0 al virtuoso di steel pans Othello Mollineaux. Parteciparono anche alla realizzazione dell'album il complesso Birth of Island. Da sottolineare anche una versione rielaborata di \"Elegant People\" che vide la partecipazione di Wayne Shorter.\nPastorius present\u00f2 i nastri alla sua etichetta discografica di allora, la Warner Bros., che ne rifiut\u00f2 la pubblicazione a causa dello scarso potenziale commerciale. Il drastico peggioramento psichiatrico di Pastorius, unito alla delusione per questo materiale, spinse la casa discografica a rescindere il rapporto con il bassista.\nPastorius, rimasto in possesso dei nastri, decise di rimetterci mano solamente 4 anni dopo mentre si trovava ricoverato presso l'ospedale psichiatrico \"Bellevue\": la sua idea era quella di rielaborare le tracce dell'82 ed utilizzare il risultato (nel quale il bassista riponeva grande fiducia) per un suo ritorno sulla scena discografica. Le tracce vennero cos\u00ec remixate in due ore una sera del 1986 presso il \"Jingle studio\" di Manhattan, sfruttando un permesso di uscita di Jaco dalla casa di cura. Al termine della sessione i nastri furono affidati personalmente da Pastorius all'ingegnere del suono Kenny Jackel, che assistette il bassista durante il remixaggio, con la raccomandazione di custodirli con la massima cura fino alle sue dimissioni.\nDopo la morte del bassista nel 1987, Jackel, dichiarando falsamente di essere l'ingegnere del suono che lavor\u00f2 con Pastorius alle sessioni dell'82, inizi\u00f2 ad incontrare rappresentanti di varie case discografiche con lo scopo di capitalizzare al massimo i nastri che - di fatto - aveva rubato. Alla fine i nastri furono venduti per 160.000 dollari al distributore giapponese \"Super Stop\", che cre\u00f2 l'etichetta \"Japan's Sound Hills\" appositamente per la diffusione delle registrazioni.\nMolto discussa \u00e8 l'effettiva partecipazione di Pastorius al progetto: sicuramente Jackel prima di vendere i nastri fece incidere delle parti di basso - spacciandole per originali di Pastorius - ad un turnista giapponese che ha ammesso l'accaduto. Alcuni sostengono che nelle sessioni dell'82 Pastorius avesse inciso il basso solo per alcune tracce e che al turnista sia stato commissionato di completare le parti mancanti imitandone lo stile; altri sostengono che Pastorius avesse inciso il basso per tutte le tracce ma la scarsa qualit\u00e0 delle registrazioni rese il suo strumento quasi inaudibile (da qui la necessit\u00e0, per Jackel, delle sovraincisioni); altri infine sostengono che Pastorius si sia limitato a comporre e produrre \"Holiday for Pans\" senza aver inciso alcuna parte di basso: in questo caso il basso che si sente sul bootleg del disco apparterrebbe nella totalit\u00e0 ad un musicista sconosciuto (questa \u00e8 generalmente l'opinione degli appassionati, che non riconoscono le peculiarit\u00e0 stilistiche di Pastorius nelle tracce del disco).\nKenny Jackel da allora \u00e8 irreperibile (si dice che viva a Bangkok) e non \u00e8 possibile ottenere una sua versione dei fatti.\nIl direttore della \"Super Stop\", Hirakazu Sasabe, sostiene di aver agito in buona fede: Jackel gli avrebbe detto che i nastri gli erano stati ceduti da Pastorius come compenso per i suoi servizi di ingegnere del suono e Sasabe avrebbe deciso di acquistarli in seguito ad una verifica legale, non risultando negli Stati Uniti alcuna denuncia per il furto dei master.\nIl \"Pastorius Estate\" ha intentato una causa legale alla \"Japan's Sound Hills\" con lo scopo di avere indietro i nastri: finora l'unico successo ottenuto \u00e8 quello di aver proibito la vendita del bootleg \"Holiday for Pans\" negli Stati Uniti."}
{"id": "235219", "revid": "697352", "url": "https://it.wikipedia.org/wiki?curid=235219", "title": "Periodo Jomon", "text": ""}
{"id": "235220", "revid": "113760770", "url": "https://it.wikipedia.org/wiki?curid=235220", "title": "Adelson e Salvini", "text": "Adelson e Salvini \u00e8 la prima opera di Vincenzo Bellini.\nIl libretto di Andrea Leone Tottola, gi\u00e0 musicato nel 1816 da Valentino Fioravanti, si basa sul romanzo di Fran\u00e7ois-Thomas-Marie de Baculard d'Arnaud, \"\u00c9preuves du Sentiment\" (1772).\nL'opera fu rappresentata in prima assoluta nel febbraio del 1825 (forse il giorno 12) al teatrino del Conservatorio di San Sebastiano, a Napoli. La prima ripresa in tempi moderni ha avuto luogo il 6 novembre 1985 al Teatro Metropolitan di Catania.\nNegli anni successivi Bellini rielabor\u00f2 profondamente la partitura, riducendo gli atti da 3 a 2, sostituendo i dialoghi parlati con i recitativi. Questa \u00e8 l'unica opera in cui il compositore fa uso dei recitativi secchi. La parte di Bonifacio, il personaggio buffo, fu tradotta dal napoletano in lingua italiana. Nel corso dell'Ottocento la nuova versione, completata nel 1828 e destinata al Teatro del Fondo di Napoli, non fu mai rappresentata, ma fu pubblicata da Ricordi nella riduzione per canto e pianoforte. Ha debuttato il 23 settembre 1992 al Teatro Massimo Bellini di Catania, nell'edizione curata dal musicologo catanese Domenico De Meo.\nTrama.\nL'azione si svolge in Irlanda nel XVII secolo.\nAtto I.\nLord Adelson, momentaneamente in viaggio, ospita nel suo castello la fidanzata Nelly, una giovane orfana, e l'amico Salvini, un pittore italiano segretamente innamorato di Nelly e a sua volta amato in segreto da Fanny, una giovane irlandese cui d\u00e0 lezioni di pittura.\nNel castello si \u00e8 infiltrato Geronio, spia del colonnello Struley, proscritto tempo addietro dal padre di Adelson. Struley \u00e8 per giunta lo zio di Nelly, che intende far rapire dal castello per vendicarsi della famiglia Adelson.\nSalvini, combattuto tra l'amore per Nelly e l'amicizia verso Adelson, medita il suicidio, mentre il servo napoletano Bonifacio Beccheria tenta di confortarlo con bizzarri ragionamenti. Salvini \u00e8 tra l'altro angustiato da un problema di coscienza: ha intercettato una lettera di Adelson alla fidanzata e ora non sa se consegnarla.\nFinalmente si decide, ma quando Nelly gli chiede di leggerle la lettera a voce alta, Salvini si inventa una notizia fatale: per volont\u00e0 di uno zio, Adelson \u00e8 costretto a sposare la figlia di un duca, rompendo il fidanzamento.\nAdelson fa ritorno al castello, accolto da grandi festeggiamenti, ma si sorprende nel non vedere tra i suoi ospiti l'amico pittore.\nAtto II.\nTutto \u00e8 pronto per le nozze tra Adelson e Nelly ma l'assenza dell'amico preoccupa il castellano. Quando finalmente lo trova, Salvini sta per spararsi un colpo di pistola. Adelson lo ferma, intuisce che il gesto \u00e8 dettato da un'infelice passione amorosa e, credendo di identificare in Fanny l'oggetto di tanto amore, gli concede la mano dell'allieva pittrice. Nessuno dei due fa tuttavia il nome della ragazza e, in un gioco di equivoci, Salvini ringrazia con slancio l'amico, credendo che gli abbia concesso la mano di Nelly.\nRimasto solo, Salvini \u00e8 avvicinato da Struley, che intende approfittare della sua passione per Nelly per portare a compimento i suoi piani criminali. Mentendo, il proscritto confida a Salvini che Adelson \u00e8 in realt\u00e0 gi\u00e0 segretamente sposato a Milady Artur e che la promessa e il matrimonio con Nelly non sono che l'inganno di un abile seduttore.\nStruley fa incendiare un casino in fondo al parco del castello affinch\u00e9, alla vista delle fiamme, tutti accorrano sul luogo del disastro e i suoi uomini possano rapire Nelly. Salvini, dopo aver riferito alla fanciulla del presunto inganno di Adelson, diviene inizialmente complice del colonnello e di Geronio.\nL'incendio \u00e8 domato, ma s'ode di lontano un colpo di rivoltella. Bonifacio si precipita in scena raccontando che Salvini, resosi conto dell'inganno, ha pugnalato Geronio ed \u00e8 rimasto leggermente ferito da una pallottola di Struley, riuscendo per\u00f2 a liberare Nelly.\nSalvini entra in scena e riconsegna la fidanzata all'amico. Ha deciso che partir\u00e0 per Roma, per trattenervisi un anno prima di tornare al castello e sposare Fanny.\nIl finale della prima versione.\nNelly \u00e8 sfuggita all'agguato di Struley ma \u00e8 priva di sensi. Adelson, che ha capito finalmente chi era il vero oggetto dell'amore di Salvini, gli mostra l'orfana facendogli credere che sia morta. Salvini vorrebbe uccidersi, ma quando vede Nelly rialzarsi la sua gioia \u00e8 tanto grande che la sua passione si sublima e, rinunciando definitivamente alla fidanzata dell'amico, egli si dichiara pronto a sposare la piccola Fanny."}
{"id": "235225", "revid": "339392", "url": "https://it.wikipedia.org/wiki?curid=235225", "title": "Jeremy Burns", "text": ""}
{"id": "235226", "revid": "15756", "url": "https://it.wikipedia.org/wiki?curid=235226", "title": "Quinto Terenzio Scauro", "text": "Biografia.\nConsiderato il pi\u00f9 illustre grammatico del suo tempo, ebbe rapporti con Plinio il Giovane e con l'imperatore Adriano, che si rivolgevano a lui per questioni letterarie e grammaticali. Infatti, sarebbe fiorito durante i principati di Traiano (98-117) e di Adriano (117-138).\nOpere.\nDelle sue opere ci resta solo un trattato \"De orthographia\" quasi completo , il pi\u00f9 antico tra quelli del suo genere arrivati ai nostri giorni, e alcune citazioni in altri autori latini.\nSappiamo per\u00f2 che scrisse anche un\"'Ars grammatica\" in pi\u00f9 libri, e che comment\u00f2 le opere di Orazio e di Virgilio in un'opera, probabilmente, miscellanea dal titolo \"Commentarii in artem poeticam\"; gli si attribuisce anche un opuscolo sugli errori del grammatico Cesellio Vindice, suo contemporaneo ."}
{"id": "235228", "revid": "2056951", "url": "https://it.wikipedia.org/wiki?curid=235228", "title": "Crescente (araldica)", "text": "Crescente \u00e8 un termine utilizzato in araldica per indicare il quarto di luna. \nDescrizione.\nLe punte del crescente si chiamano \"corna\". A seconda della loro posizione, il crescente pu\u00f2 essere detto:\nFra gli autori non c'\u00e8 accordo su quale sia la posizione ordinaria, quindi da non blasonare: secondo alcuni si tratta del crescente volto, mentre secondo il Volpicella si tratta del crescente montante, come avviene nell'araldica francese ed occitana\nI crescenti possono assumere particolari ordinazioni, in cui le posizioni rispettive non si blasonano perch\u00e9 sottintese dall'ordinazione: per esempio, se due crescenti sono \"addossati\", s'intende che il primo a destra \u00e8 \"volto\" e il secondo, quello di sinistra, \u00e8 \"rivolto\", perch\u00e9 solo in questo modo essi possono darsi il dorso; e cos\u00ec via.\nIl crescente che porta un profilo femminile \u00e8 detto figurato, ma \u00e8 in genere preferito, in questo caso, il termine \"mezzaluna\".\nIl termine \"crescente\" \u00e8 preferito al simile \"mezzaluna\" perch\u00e9, nel linguaggio figurato e simbolico del blasone, spesso rappresenta l'auspicato \"accrescimento delle fortune del titolare dello stemma o della sua famiglia\".\nIl crescente \u00e8 comunissimo nel blasone italiano. Una delle famiglie pi\u00f9 importanti ad averlo portato sono i Piccolomini di Roma."}
{"id": "235232", "revid": "23629", "url": "https://it.wikipedia.org/wiki?curid=235232", "title": "G N'R Lies", "text": ""}
{"id": "235233", "revid": "2050730", "url": "https://it.wikipedia.org/wiki?curid=235233", "title": "Merishausen", "text": "Merishausen (toponimo tedesco) \u00e8 un comune svizzero di 865 abitanti del Canton Sciaffusa."}
{"id": "235234", "revid": "767487", "url": "https://it.wikipedia.org/wiki?curid=235234", "title": "Opfertshofen", "text": "Opfertshofen (toponimo tedesco) \u00e8 una frazione di 141 abitanti del comune svizzero di Thayngen, nel Canton Sciaffusa.\nStoria.\nFino al 31 dicembre 2008 \u00e8 stato un comune autonomo che si estendeva per 2,11\u00a0km\u00b2; il 1\u00ba gennaio 2009 \u00e8 stato accorpato al comune di Thayngen assieme agli altri comuni soppressi di Altdorf, Bibern e Hofen."}
{"id": "235235", "revid": "767487", "url": "https://it.wikipedia.org/wiki?curid=235235", "title": "Altdorf (Thayngen)", "text": "Altdorf (toponimo tedesco; fino al 1955 Altorf) \u00e8 una frazione di 188 abitanti del comune svizzero di Thayngen, nel Canton Sciaffusa.\nStoria.\nFino al 31 dicembre 2008 \u00e8 stato un comune autonomo che si estendeva per 3,04\u00a0km\u00b2; il 1\u00ba gennaio 2009 \u00e8 stato accorpato al comune di Thayngen assieme agli altri comuni soppressi di Bibern, Hofen e Opfertshofen."}
{"id": "235237", "revid": "22475", "url": "https://it.wikipedia.org/wiki?curid=235237", "title": "Hofen (Thayngen)", "text": "Hofen (toponimo tedesco) \u00e8 una frazione di 248 abitanti del comune svizzero di Thayngen, nel Canton Sciaffusa.\nStoria.\nDal 1861, quando fu istituito con la divisione del comune soppresso di Bibern-Hofen, fino al 31 dicembre 2008 \u00e8 stato un comune autonomo che si estendeva per 1,05\u00a0km\u00b2; il 1\u00ba gennaio 2009 \u00e8 stato accorpato al comune di Thayngen assieme agli altri comuni soppressi di Altdorf, Bibern e Opfertshofen."}
{"id": "235239", "revid": "1833487", "url": "https://it.wikipedia.org/wiki?curid=235239", "title": "Multa", "text": "La multa \u00e8 una sanzione pecuniaria inflitta alternativamente come sanzione amministrativa o come sanzione penale.\nNel mondo.\nIn alcuni ordinamenti (come Spagna, Portogallo e altri paesi di lingua spagnola e portoghese) il termine designa la pena pecuniaria in generale.\nItalia.\nIn Italia, la multa designa la pena pecuniaria per i delitti, in contrapposizione all'\"ammenda\" prevista per le contravvenzioni, sebbene nel linguaggio corrente venga impropriamente denominata multa qualsiasi sanzione pecuniaria, comprese le ammende e le sanzioni pecuniarie amministrative; queste ultime vengono inflitte da vari organi della pubblica amministrazione (e non, quindi, dall'Autorit\u00e0 giudiziaria) al trasgressore di norme che non prevedono una sanzione penale. \n\u00c8 contemplata dall'art. 17, primo comma del codice penale, mentre l'art. 24 precisa che consiste nel pagamento allo Stato di una somma non inferiore a euro 50, n\u00e9 superiore a euro (questi importi, originariamente espressi in lire, sono stati convertiti in euro e pi\u00f9 volte aggiornati nel tempo, da ultimo con la legge 15 luglio 2009, n. 94).\nPer taluni delitti \u00e8 prevista la sola pena della multa (in questo caso per\u00f2 il reato \u00e8 stato depenalizzato dal D.Lgs. 15/01/2016, n. 8 e la multa \u00e8 stata sostituita da una sanzione amministrativa pecuniaria compresa tra \u20ac a \u20ac ), per altre la multa si applica alternativamente o congiuntamente alla pena della reclusione (in questo caso il reato non \u00e8 depenalizzato). Va poi tenuto presente che, secondo l'art. 53 della legge 24 novembre 1981, n. 689, la reclusione fino a sei mesi pu\u00f2 essere sostituita dal giudice con la multa, salvo sussistano le cause ostative di cui all'art. 59 della stessa legge.\nIl secondo comma dell'art. 24 c.p. stabilisce che, nell'ipotesi di delitti determinati da motivi di lucro, qualora la legge stabilisca soltanto la pena della reclusione, il giudice pu\u00f2 aggiungere la multa da euro 50 a euro . Per \"lucro\" si deve intendere un vantaggio patrimoniale, proprio o altrui; tuttavia, \u00e8 dubbio se la disposizione si applichi anche quando il motivo di lucro sia gi\u00e0 elemento costitutivo della fattispecie di reato: la prevalente dottrina lo esclude, mentre la Corte di cassazione si \u00e8 espressa affermativamente.\nSecondo l'art. 133-\"bis\" c.p. il giudice, nella determinazione dell'ammontare della multa, deve tener conto anche delle condizioni economiche del reo. Pu\u00f2 aumentare la multa stabilita dalla legge fino al triplo o diminuirla fino ad un terzo quando, per le condizioni economiche del reo, ritenga che la misura massima sia inefficace ovvero che la misura minima sia eccessivamente gravosa. Inoltre, secondo l'art. 133-\"ter\" c.p., pu\u00f2 disporre, in relazione alle condizioni economiche del reo, che la multa venga pagata in rate mensili, in numero non inferiore a tre e non superiore a trenta, d'importo non inferiore a euro 15.\nSecondo il testo originario dell'art. 136 c.p. la multa non pagata si convertiva nella reclusione; la norma, per\u00f2, \u00e8 stata annullata dalla Corte costituzionale con sentenza 21 novembre 1979, n. 131. Ora, secondo l'art. 102 della legge n. 689/1981, la multa non eseguita per insolvibilit\u00e0 del condannato si converte nella libert\u00e0 controllata per un periodo massimo di un anno oppure, a richiesta del condannato, in lavoro sostitutivo. Il ragguaglio ha luogo calcolando un giorno di libert\u00e0 controllata per ogni 38 euro o frazione di multa e un giorno di lavoro sostitutivo per ogni 25 euro o frazione di multa. Il condannato pu\u00f2 sempre far cessare la pena sostitutiva pagando la multa, dedotta la somma corrispondente alla libert\u00e0 controllata scontata o al lavoro sostitutivo prestato. L'art. 103 della legge n. 689/1981 aggiunge che la durata complessiva della libert\u00e0 controllata non pu\u00f2, comunque, superare un anno e sei mesi e quella del lavoro sostitutivo i sessanta giorni. L'art. 108 della legge n. 689/1981 stabilisce, poi, che quando \u00e8 violata anche solo una delle prescrizioni inerenti alla libert\u00e0 controllata o al lavoro sostitutivo, la parte di pena non ancora eseguita si converte in un uguale periodo di reclusione. Infine, vanno ricordati gli articoli 196 e 197 c.p. che prevedono due casi in cui, in caso di insolvibilit\u00e0 del condannato, l'obbligazione civile per la multa grava su altra persona.\nLe multe sono introitate dalla \"Cassa delle ammende\", ente pubblico istituito presso il Dipartimento dell'Amministrazione Penitenziaria del Ministero della giustizia."}
{"id": "235243", "revid": "709565", "url": "https://it.wikipedia.org/wiki?curid=235243", "title": "La prova (film)", "text": "La prova (\"The Quest\") \u00e8 un film del 1996, diretto e interpretato da Jean-Claude Van Damme.\nLa trama \u00e8 ambientata negli anni venti e ruota intorno a un torneo di arti marziali nella misteriosa \"citt\u00e0 perduta\", situata nel profondo Tibet, dove lottatori da tutto il mondo si incontrano per conquistare il \"drago d'oro\", una preziosa statua realizzata in oro massiccio. Il soggetto \u00e8 firmato da Van Damme e Frank Dux, alla sua seconda collaborazione con l'attore dopo \"Senza esclusione di colpi\".\nTrama.\nUn gentile vecchietto, durante la sua passeggiata quotidiana, entra in un bar per prendere un caff\u00e8 in pace. Poco dopo un gruppo di uomini prepotenti causa problemi al barista, costringendo l'anziano ad intervenire, sfoderando un'inaspettata abilit\u00e0 nell'utilizzo del suo bastone da passeggio nella lotta; affascinato, il barista incomincia a chiacchierare con il vecchietto, che racconta la sua storia.\nMolto tempo prima, un giovane artista di strada, di nome Christopher Dubois, si guadagnava da vivere organizzando piccoli spettacoli e rubando insieme ad un gruppo di ragazzini senzatetto, dei quali si prendeva cura. Fuggendo dalla polizia in seguito a una rissa con annessa sparatoria, trova un nascondiglio dentro una nave dove passer\u00e0 la notte. Al suo risveglio si accorge che la nave \u00e8 salpata e che appartiene ad un gruppo di contrabbandieri che, dopo averlo sorpreso come clandestino, lo incatenano e lo rendono loro schiavo. In seguito verr\u00e0 salvato da un altro contrabbandiere, Lord Edgar Dobbs, a cui chieder\u00e0 aiuto per tornare in America. Dobbs, notando l'abilit\u00e0 di Christopher nella lotta, decide di venderlo ad un vecchio maestro di Muay Thai su un'isola vicino al Siam, con la falsa promessa che una nave sarebbe partita per l'America da l\u00ec a due settimane. Costretto a vivere sull'isola, viene iniziato all'arte del Muay Thai dal maestro e dai suoi allievi e apprende l'esistenza del \"Ghan-gheng\", un torneo di arti marziali che si terr\u00e0 in gran segreto tra i pi\u00f9 grandi campioni del mondo e al cui vincitore sar\u00e0 consegnata un'immensa statua d'oro massiccio dalla forma di drago.\n6 mesi dopo, Dobbs e il suo socio Harry Smythe ritrovano Dubois in un incontro di Muay Thai, dove d\u00e0 prova delle sue abilit\u00e0 acquisite nella lotta. Il giovane parla al contrabbandiere del \"Ghan-gheng\" e gli propone di aiutarlo ad entrare nel torneo per rubare il drago d'oro. Affascinato dal premio in palio, Dobbs accetta di aiutare Dubois e lo libera.\nDobbs scopre che gli inviti per la partecipazione al torneo e la mappa per raggiungerlo sono stati consegnati con grande cura da alcuni messaggeri e riservati ai pi\u00f9 forti campioni di arti marziali e sport da combattimento. Con l'aiuto della giovane giornalista Carrie Newton, che indende scrivere un articolo sul \"Ghan-Gheng\" per il suo giornale, il gruppo accompagner\u00e0 il campione degli Stati Uniti, il pugile Maxi Devine, nel viaggio verso il luogo segreto del torneo. Durante il viaggio Dubois reincontrer\u00e0 il suo maestro insieme all'amico Phang (anche lui partecipante al torneo) ma anche il rude e taciturno Khan, con cui avr\u00e0 una discussione dopo che questi avr\u00e0 colpito Devine. Il pugile, intuito il piano di Dubois e dei suoi compagni, lo sfida in combattimento e, dopo aver constatato la propria inferiorit\u00e0 nella lotta, cede volontariamente il suo titolo di campione a Dubois per farlo combattere in sua vece.\nIl torneo inizia. L'organizzatore d\u00e0 il benvenuto ai partecipanti; il primo incontro \u00e8 Unione Sovietica-Spagna. Il Sambo adoperato dal russo non riesce a competere con i feroci calci dello spagnolo. Al secondo incontro il lottatore giapponese di Sumo spazza via in pochi istanti il karateka di Okinawa. Tocca ora al Savateur francese contro il brasiliano lottatore di Capoeira, che con la sua agilit\u00e0 butta fuori il proprio avversario dal ring. Il campione cinese, esperto di Kung Fu, sconfigge il rappresentante coreano con lo stile del serpente.\nDopo una breve sosta, ricominciano i combattimenti. Scozia-Turchia: il turco ignora i colpi dello scozzese e lo abbatte con un terribile colpo alle parti basse. Phang affronta il campione africano al suono dei tamburi ed esce vincitore. Dopo \u00e8 il turno di Dubois, che affronta il tedesco praticante di street fighting. Dopo essere stato messo alle strette, Dubois spezza il braccio al nemico e lo finisce con un calcio fenomenale. L'ultimo incontro della giornata vede il campione mongolo Khan (in realt\u00e0 di etnia tatara) contro quello greco, un combattente leale e maestro della pancrazio, ma viene massacrato.\nNei quarti di finale, tocca a Phang sfidare Khan, che lo massacra di pugni e infine spacca la schiena al siamese, uccidendolo. Chris, commosso per la morte del suo amico, sfida a duello il mongolo. Gli incontri successivi vengono vinti da Giappone che sconfigge la Turchia con un sol colpo, e la Cina che batte il Brasile in una sfida di acrobazie, dimostrandosi un esperto nella tecnica della scimmia ubriaca. Dubois invece affronta lo spagnolo, e dal primo momento finge di essere in difficolt\u00e0 per essere sconfitto, in modo da aiutare Dobbs e gli altri a rubare il drago d'oro, ma l'orgoglio e il ricordo della morte di Phang, fanno s\u00ec che l'incontro venga vinto dagli USA.\nNelle semifinali si scontrano il giapponese e il mongolo. L'incontro dura pochissimo, in quanto il mongolo sferra 5 pugni violenti mettendo K.O il campione di Sumo. Chris combatte successivamente contro il cinese, che pur utilizzando uno stile nuovo (la tigre) viene messo facilmente in difficolt\u00e0 dall'americano e decide di arrendersi.\nDobbs e Smyhe intanto sono fuori a cercare di rubare il drago d'oro; dopo averlo legato ad un dirigibile rubato ai tedeschi, i due provano a scappare, ma vengono catturati dalle guardie e fatti prigionieri. L'organizzatore del torneo, oltraggiato, decide di condannarli a morte, ma Chris chiede di pagare per la loro libert\u00e0, offrendo in cambio il drago d'oro se vincer\u00e0 il torneo. L'organizzatore accetta la sua richiesta: se Chris vincer\u00e0 Dobbs e Smythe saranno liberi, se invece verr\u00e0 sconfitto loro moriranno.\nCombattimento finale: Mongolia contro Stati Uniti d'America. Khan \u00e8 subito in vantaggio, ma Dubois non si arrende e invita il mongolo a continuare il combattimento anche fuori dal ring. Tutti si precipitano fuori dal villaggio, dove i due continuano a combattere fino allo sfinimento. Alla fine, grazie al sostegno di Maxi e Carrie e con grande determinazione, Dubois sconfigge Khan e viene riportato sul ring dagli altri campioni, mentre il mongolo, per il suo comportamento rude ed egoista, viene lasciato nel villaggio privo di sensi.\nIl giovane non ebbe il drago d'oro, ma ottenne i meriti dal grande maestro del torneo e la medaglia del dragone, e torn\u00f2 a New York come promesso, levando i suoi ragazzi dalla strada.\nProduzione.\nLe riprese del film si sono svolte a Bangkok e Phuket in Thailandia e Montr\u00e9al, Qu\u00e9bec in Canada dal 1\u00ba marzo al 17 maggio 1995.\nAccoglienza.\n\"La prova\" \u00e8 stato distribuito nei cinema il 26 aprile 1996 accompagnato da recensioni prevalentemente negative, che ne hanno evidenziato la sceneggiatura debole e la troppa somiglianza con il precedente successo di Van Damme, \"Senza esclusione di colpi\". Tuttavia, alcuni critici hanno elogiato le splendide location e la performance di Roger Moore, mentre i fan delle arti marziali hanno apprezzato i vari stili di combattimento mostrati nel film.\nAl botteghino la pellicola ha riscontrato un modesto successo economico, guadagnando oltre 57 milioni di dollari a fronte di un budget di 30 milioni."}
{"id": "235245", "revid": "767487", "url": "https://it.wikipedia.org/wiki?curid=235245", "title": "Kickboxer - Il nuovo guerriero", "text": "Kickboxer - Il nuovo guerriero \u00e8 un film del 1989 diretto da Mark DiSalle e David Worth e interpretato da Jean-Claude Van Damme.\nTrama.\nEric Sloane \u00e8 l'imbattuto campione dei pesi massimi di kickboxing della I.S.K.A. e ha recentemente difeso per l'ennesima volta la cintura di campione. Sembra che nessuno possa mettere in dubbio la sua fama di miglior combattente del mondo, ma qualcuno dei giornalisti continua a sostenere che in Thailandia potr\u00e0 ancora trovare un avversario al suo livello, visto che il paese asiatico \u00e8 noto per rappresentare la tradizione del full contact.\nAssieme a suo fratello Kurt nelle veci di secondo, Eric decide quindi di recarsi in Thailandia per affrontare il campione locale di Muay Thai Tong-Po. Eric non conosce il suo avversario, n\u00e9 le caratteristiche della Thai Boxe: sia per la scarsa conoscenza dello stile che per arroganza, Eric si prepara al match molto superficialmente, convinto che andr\u00e0 incontro agevolmente all'ennesima vittoria. Il giorno del match, appena entrato al Bangkok Stadium, Eric si presenta ai giornalisti thailandesi affermando che l'incontro con il suo avversario sarebbe stato una passeggiata.\nPoco prima del match, negli spogliatoi, Kurt passa per caso davanti alla stanza in cui si sta riscaldando l'avversario di suo fratello: Kurt lo osserva di spalle mentre questi sta dando dei violenti colpi di tibia e di ginocchio contro un pilastro, tanto potenti da far cadere per terra parte dell'intonaco; quando Tong-Po si accorge di essere osservato si gira e, forse scambiando Kurt per il suo avversario, con un'espressione minacciosa fa un chiaro cenno di sfida con le mani e subito dopo d\u00e0 una gomitata in puro stile Muay Thai al pilastro, che arriva persino a smuoversi.\nTerrorizzato, Kurt ritorna da Eric e lo supplica di rinunciare all'incontro, perch\u00e9 dice di avere visto il suo avversario e che questi altro non \u00e8 se non un pazzo omicida; suo fratello, tuttavia, non lo ascolta, poich\u00e9 pensa di essere il migliore ed \u00e8 convinto che vincer\u00e0 anche stavolta. Eric tranquillizza Kurt e i due cos\u00ec vanno verso il ring, dove assistono alla Ram Muay, la danza che precede il combattimento di Tong-Po tipica dei combattenti di Muay Thai e accompagnata dal lancio di coriandoli.\nInizia l'incontro e Tong-Po attacca subito Eric tenendolo inchiodato al suo angolo. L'americano ha sottovalutato le abilit\u00e0 dell'avversario, il quale combatte usando mosse a lui insolite (infatti nella Muay Thai sono ammesse le ginocchiate e le gomitate, che invece non sono contemplate nella kickboxing americana), mentre i pugni, i calci circolari e i calci laterali saltati all'indietro di Eric non arrecano il minimo danno a Tong-Po. Dopo una lunga serie di ginocchiate allo stomaco da parte di Tong-Po, che aveva inchiodato alle corde l'avversario, termina il primo round molto male per Eric, che \u00e8 finito per due volte al tappeto e che alla fine del round viene portato a fatica nel suo angolo da Kurt e da alcuni inservienti.\nKurt gli suggerisce di ritirarsi perch\u00e9 Tong-Po pu\u00f2 anche ammazzarlo, ma Eric non lo ascolta e decide di continuare. Gi\u00e0 all'inizio del secondo round finisce al tappeto dopo un low-kick del thailandese alle ginocchia, forse ai limiti del regolamento (i low kicks sono dei calci che normalmente vanno a segno sopra il ginocchio, ovvero all'interno o all'esterno della coscia). Dall'angolo Kurt, per evitare guai peggiori, getta la spugna, ma ci\u00f2 finisce per irritare Tong-Po e mentre Eric sta cercando di rialzarsi, Tong-Po lo colpisce con una violenta gomitata nel mezzo della spina dorsale.\nKurt si rivolge minaccioso verso Tong-Po per via della sua mossa scorretta, avendo colpito Eric mentre l'incontro era gi\u00e0 concluso, ma questi lo colpisce vilmente con un calcio frontale in pieno petto e Kurt ruzzola fra gli spettatori, dove a raccoglierlo c'\u00e8 un trafficante americano immigrato di nome Winston Taylor. Eric, intanto, viene trasportato da una barella fuori dallo stadio senza che nessuno si preoccupi per le sue gravi condizioni e Kurt si precipita in soccorso del fratello. \u00c8 solo l'intervento di Taylor a scongiurare il peggio: lo statunitense, infatti, si decide a prestare soccorso ai due connazionali e a portarli col suo furgone al migliore ospedale di Bangkok. Qui Eric viene operato di notte e i medici riescono a salvargli la vita ma non a curare la lesione permanente alla spina dorsale causata dal violento colpo di Tong-Po, che lo costringer\u00e0 alla sedia a rotelle.\nKurt \u00e8 sconvolto dal dolore e dalla rabbia e dice a Taylor che vuole cercare Tong-Po per vendicare Eric, ma Taylor glielo sconsiglia fermamente perch\u00e9 si tratterebbe di un suicidio e gli spiega chi sia veramente Tong-Po: questi, infatti, lavora per Freddie Li, un importante esponente della mafia thailandese e per di pi\u00f9 suo manager, e per questo \u00e8 intoccabile. L'unico modo per incontrarlo \u00e8 sul ring, ma visto quello che \u00e8 successo a Eric la stessa sorte pu\u00f2 capitare anche a Kurt.\nKurt, infatti, \u00e8 un karateka molto inesperto, che non ha mai combattuto a livello agonistico in uno sport da combattimento come Eric, ma adesso, coraggiosamente, decide di andare in giro per Bangkok nella speranza di trovare un maestro che gli insegni la Muay Thai; quando tuttavia dice che vuole affrontare e battere Tong-Po, tutti gli ridono in faccia e lo cacciano. Allora Taylor, pur ritenendo sempre che si tratti di una follia, decide nuovamente di venire in soccorso di Kurt e lo porta da un anziano maestro di arti marziali, un eremita che vive in una casa isolata in una foresta: Xian Chow. Questi \u00e8 un maestro esperto in molte arti marziali, ma che da tempo ha deciso di non allenare pi\u00f9 nessuno; Kurt, tuttavia, lo supplica di allenarlo per farlo diventare abbastanza forte da vendicare suo fratello. Dopo qualche tentennamento, Xian accetta.\nIl maestro decide di prendere con s\u00e9 l'americano e di farlo suo allievo, ma comincia ad apprezzarlo solo quando scopre che Kurt ha aiutato sua nipote, Mylee, cacciando due tirapiedi di Freddie Li che venivano a riscuotere il pizzo dal suo negozio. Xian dice che \u00e8 rimasto soddisfatto dal fatto che sia stato proprio Kurt a liberarla dagli estorsori, poich\u00e9 in tal modo Freddie Li potr\u00e0 prendersela solo con lui; invece, se fosse stato Xian a cacciare i due estorsori, allora Li si sarebbe vendicato su Mylee.\nIl maestro insegna a Kurt le sue conoscenze sulla Muay Thai assieme a uno stile ibrido di altre arti marziali orientali: lo allena nella corsa legandogli una bistecca alla coscia (cos\u00ec sar\u00e0 costretto a correre pi\u00f9 in fretta per evitare i morsi del cane che lo insegue) e gli insegna le posture tipiche del Karate Shotokan, sulla terraferma e sott'acqua. Gli insegna inoltre i trucchi per incassare i colpi, lasciandogli cadere sul petto grosse noci di cocco e dicendo che deve espellere l'aria quando viene colpito, l'esecuzione dei calci bassi e alti (fino ad abbattere una palma) e come schivare i colpi.\nL'allenamento di Xian all'inizio \u00e8 molto doloroso, perch\u00e9 per allungare le articolazioni dell'allievo talvolta \u00e8 costretto a tenergli le gambe legate a delle corde, che tira con forza sino ad ottenere il massimo dell'apertura delle gambe. Dopo averlo allenato a dovere, Xian procura una rissa fra lui e alcuni uomini in una taverna, e Kurt, sebbene Xian lo avesse poco prima fatto ubriacare, li sconfigge senza subire un colpo. Poco dopo Xian, assieme agli uomini di Freddie Li, organizza un incontro fra il suo ragazzo e un campione di Muay Thai, che Kurt sconfigger\u00e0 facilmente sotto gli occhi esterrefatti degli agenti di Tong-Po. Kurt, vinto facilmente il match, urla a Li, di voler combattere contro Tong-Po. Xian porta dunque Kurt nella \"Citt\u00e0 Morta\", un luogo ricco di antichissime rovine dove lo spirito degli antichi guerrieri accompagna i suoi allenamenti.\nUn giorno l'emissario del campione thailandese si reca a casa di Xian portando con s\u00e9 una pergamena, contenente la sfida ufficiale per un combattimento nell'antico modo: il match avverr\u00e0 in un'arena sotterranea e al posto dei guantoni si useranno delle fasciature di corda con frammenti di vetro attaccati sui dorsi con una colla di resina.\nEric, nel frattempo, \u00e8 uscito dall'ospedale e si fa accompagnare da Taylor a casa di Xian; qui vede Kurt intento negli allenamenti per battersi con Tong-Po, ma consiglia fermamente al fratello di rinunciare perch\u00e9 non vuole che anche lui rischi di finire su una sedia a rotelle o peggio. Kurt non vuole ascoltarlo e, nonostante il disappunto di Eric, accetta la sfida di Tong-Po. Nel frattempo Kurt si \u00e8 innamorato di Mylee e Freddie Li lo viene a sapere. Cos\u00ec, per poter turbare Kurt, il malavitoso fa rapire la ragazza e la consegna a Tong-Po, che ne abuser\u00e0.\nMylee viene liberata dopo essere stata violentata e per non rischiare che Kurt venga travolto dalla collera cos\u00ec da perdere la lucidit\u00e0 negli allenamenti, svela l'accaduto soltanto allo zio Xian e a Taylor. Nel frattempo Freddie Li, saputo che \u00e8 in vista il combattimento, organizza un giro di scommesse clandestine e naturalmente incarica i suoi uomini di fare in modo che Tong-Po vinca senza rischi, poich\u00e9 la reputazione di Xian \u00e8 notevole e non bisogna rischiare nulla, in quanto i soldi che ha scommesso sul campione locale sono molti e soprattutto li ha avuti in prestito da Tao Liu, il boss locale. I suoi uomini fanno irruzione a casa di Xian e rapiscono Eric tenendolo prigioniero, in modo che Kurt non possa impegnarsi a fondo nel combattimento. Prima del match gli faranno sapere che Eric \u00e8 nelle loro mani.\nIl giorno del match arriva e Kurt, nell'arena sotterranea, si trova faccia a faccia con il terribile Tong-Po. Prima del match, Freddy Li lo informa che Eric \u00e8 nelle loro mani e che, a ogni round, dovr\u00e0 farsi massacrare dai colpi letali di Tong-Po, per soddisfare la voglia del pubblico di vedere un combattimento brutale e violento. Kurt comincia il match molto scombussolato e angosciato per via della sorte del fratello e Tong-Po lo ferisce attaccandolo brutalmente con le sue tecniche micidiali, in puro stile Muay Thai. Per tre round Kurt \u00e8 messo alle corde dal thailandese ma comunque riesce a restare in piedi grazie agli insegnamenti di Xian.\nTong-Po, al termine del terzo round, gli rivela di aver violentato Mylee; Kurt si rivolge alla ragazza e le chiede se \u00e8 vero. Mylee \u00e8 costretta a confermare in lacrime. Inizia il quarto round, ma improvvisamente Kurt si accorge di Eric che lo incoraggia fra la folla, preso in braccio da Xian e Taylor, i quali, durante il match, avevano fatto irruzione nel luogo dove era rinchiuso e lo hanno liberato.\nKurt \u00e8 ora finalmente libero di combattere al suo meglio: si fa liberare da Mylee le mani dalle corde e dal vetro e mette in pratica tutti gli insegnamenti di Xian, tempestando di colpi in maniera devastante Tong-Po e sconfiggendolo. Tong-Po, per\u00f2, non vuole ammettere la sconfitta e, presa una torcia, tenta di colpire Kurt, ma viene messo KO con una potentissima combinazione di colpi. In questo modo Kurt, che colpisce anche Freddy Li, conquista anche il pubblico avverso, che alla fine lo acclama chiamandolo \"Nak Su Kao\" (\"Guerriero Bianco\").\nStile dei combattimenti.\nIn \"Kickboxer\", Jean Claude Van Damme mescola Muay Thai con lo Shotokan Karate. Si dovrebbe notare che le tecniche di Van Damme appartengono maggiormente al Karate orientale che alla Muay Thai, e sono presenti delle tecniche dove Van Damme aggiunge una torsione tipica del Karate alla Muay Thai. Tong-Po usa solamente la Muay Thai. Xian Chow utilizza uno stile di Muay Thai che sembra invece unire Tai Chi con altre arti marziali interne cinesi.\n\"Kickboxer\" non dovrebbe essere considerato come un'accurata rappresentazione della Muay Thai, bens\u00ec un ritratto di un'arte marziale ibrida che combina il Karate con la Muay Thai.\nAnalogie con \"Rocky IV\".\nCi sono delle evidenti analogie fra \"Kickboxer\" e il film sul pugilato del 1985 \"Rocky IV\", diretto e interpretato da Sylvester Stallone. In \"Kickboxer\", infatti, Kurt, dopo aver assistito alla brutalit\u00e0 di Tong-Po, negli spogliatoi consiglia al fratello Eric di non combattere contro di lui perch\u00e9 conosceva poco o niente dello stile del suo avversario. Lo stesso aveva fatto Rocky quando, sempre negli spogliatoi prima del match, disse all'amico Apollo Creed di rimandare l'incontro con Ivan Drago perch\u00e9 non conosceva nulla del suo avversario.\nIn entrambe le situazioni i diretti interessati non hanno preso in considerazione i consigli dei rispettivi secondi e sia Eric Sloan che Apollo Creed sono andati incontro a due tragiche sconfitte contro i due sconosciuti e sottovalutati avversari.\nAltro particolare curioso: al termine del primo round dell'incontro fra Tong-Po ed Eric Sloan, Kurt suggerisce al fratello di ritirarsi dal combattimento (\"Attento a non farti ammazzare tu! Ritirati, \u00e8 meglio!\"). La stessa scena \u00e8 presente in \"Rocky IV\", quando Balboa, al termine del primo round dell'incontro fra Creed e Drago, diceva a Creed: \"Apollo, io lo fermo, quest'incontro \u00e8 finito! Ti sta massacrando!\".\nAltra similitudine \u00e8 il fatto che in entrambi i film si assiste ad una lotta fra un americano e uno straniero dallo stile di lotta sconosciuta, che si dimostrer\u00e0 pericoloso e brutale anche a causa della scarsa conoscenza degli americani sulle sue caratteristiche: in \"Kickboxer\" Eric e Kurt sono due americani che inizialmente non conoscono nulla sulla Muay Thai e per la prima volta si trovano ad affrontare un avversario fuori dalle mura amiche, pi\u00f9 precisamente in Thailandia.\nIn \"Rocky IV\" anche i due amici, Apollo Creed e Rocky Balboa, sono americani e conoscono esclusivamente lo stile pugilistico degli Stati Uniti, ignorando del tutto il modo di combattere del sovietico Ivan Drago, che si dimostra brutale e poco prevedibile esattamente come il Tong-Po di \"Kickboxer\". Anche nel caso della vittoria di Balboa il match avviene in territorio ostile, a Mosca.\nIl grosso di \"Kickboxer\" vede poi protagonista Kurt che si allena allo scopo di vendicare il fratello rimasto paralizzato, cos\u00ec come aveva fatto Balboa che si era allenato pesantemente per vendicare la morte di Creed.\nIn \"Kickboxer\", dunque, i personaggi di Eric Sloan, Kurt Sloan e Tong Po, alludono (o forse sono ispirati, o semplicemente corrispondono) ai personaggi di Apollo Creed, di Rocky Balboa e di Ivan Drago in \"Rocky IV\".\nCitazioni.\nLa sequenza del film in cui si vede la silhouette di Kurt Sloane in cui sta praticando una forma marziale durante il tramonto, \u00e8 stata poi catturata con la tecnica del Rotoscopio ed utilizzata nella schermata introduttiva del videogioco per Amiga \"Full Contact\" dell'azienda Britannica Team17"}
{"id": "235246", "revid": "1437331", "url": "https://it.wikipedia.org/wiki?curid=235246", "title": "Pendolarismo", "text": "Il pendolarismo (da \"pendolo\") \u00e8 il fenomeno che consiste nel duplice spostamento quotidiano, o a diversa cadenza temporale (per es. settimanale) di persone (dette appunto \"pendolari\") che si muovono, in genere tramite trasporto pubblico, alternativamente dal proprio luogo di residenza al luogo di studio, lavoro o ad altra destinazione. Tale fenomeno ha assunto un particolare rilievo socio-economico nelle maggiori agglomerazioni urbane."}
{"id": "235247", "revid": "115147231", "url": "https://it.wikipedia.org/wiki?curid=235247", "title": "Missaggio", "text": "Il missaggio (o mixaggio, dall'inglese mixing) nell'industria discografica consiste nel miscelare opportunamente fra loro uno o pi\u00f9 suoni (o anche brani).\nMissaggio audio.\nCon il termine \"missaggio audio\" si intende l'arte di miscelare, equalizzare, ottimizzare a livello di volume, timbro e spazialit\u00e0 (direzionalit\u00e0 e riverberazione) suoni diversi tra loro, provenienti generalmente da strumenti diversi, precedentemente registrati su un supporto, analogico o digitale multitraccia, o direttamente dal vivo durante concerti, spettacoli teatrali e rappresentazioni. Eseguire un missaggio si dice \"missare\".\nIn genere lo strumento che permette di portare a compimento questa fase di lavorazione di un prodotto fonografico si chiama mixer. Esso permette di raccogliere le varie tracce preregistrate e convogliarle poi verso dei bus di uscita a scelta dell'ingegnere del suono, dopo che, attraverso i mezzi di controllo di cui il mixer dispone, sono stati elaborati gli eventuali filtraggi, equalizzazioni, aggiunte di effetti, ecc.\nQuesto tipo di elaborazione viene fatta generalmente per ottenere quello che in gergo si chiama \"master\", che sar\u00e0 pi\u00f9 o meno la registrazione originale del disco che poi, stampato in serie, verr\u00e0 destinato alla distribuzione o alla vendita.\nAnche nei concerti dal vivo i tecnici del suono utilizzano mixer per ottimizzare e miscelare i segnali audio provenienti da strumenti musicali o voce (in questo caso non precedentemente registrati).\nSequenza missata.\nTramite delle opportune tecniche di beat mixing e key mixing, il deejay crea una sequenza ininterrotta di brani musicali, in gergo chiamata DJ set o anche sequenza mixata.\nCinema e televisione.\nNel cinema e nella televisione si intende per missaggio l'operazione di integrazione, fusione, o sovrapposizione, in un unico supporto della colonna sonora, dei dialoghi, delle immagini e dei suoni di un film (registrati separatamente).\nIl missaggio tuttavia \u00e8 inteso anche come momento di finalizzazione della colonna sonora. Alcuni compositori di colonne sonore si occupano anche di questa fase della produzione ritenendo che sia importante quanto il momento creativo."}
{"id": "235248", "revid": "110157", "url": "https://it.wikipedia.org/wiki?curid=235248", "title": "Beringen (Svizzera)", "text": "Beringen (toponimo tedesco) \u00e8 un comune svizzero di 4\u00a0541 abitanti del Canton Sciaffusa. Il 1\u00ba gennaio 2013 ha inglobato il comune soppresso di Guntmadingen."}
{"id": "235249", "revid": "767487", "url": "https://it.wikipedia.org/wiki?curid=235249", "title": "Fungaia", "text": "Una fungaia \u00e8 una area attrezzata per la crescita di funghi commestibili.\nNe esistono di vari tipi:"}
{"id": "235254", "revid": "1543377", "url": "https://it.wikipedia.org/wiki?curid=235254", "title": "The Bends", "text": "The Bends \u00e8 il secondo album dei Radiohead, pubblicato il 13 marzo 1995 dalla Parlophone.\nLa rivista statunitense \"Rolling Stone\" ha incluso \"The Bends\" nella sua lista dei 500 migliori album alla posizione n. 111 Mentre Q Magazine l'ha inserito alla 2\u00aa posizione.\nAssieme a \"Kid A\" del 2000, \"The Bends\" \u00e8 uno dei due album in studio dei Radiohead ad avere per titolo quello di una delle sue canzoni.\nDescrizione.\nL'album presenta un cambio di rotta dei Radiohead alla ricerca di sonorit\u00e0 maggiormente introverse e a tratti psichedeliche. La voce di Thom Yorke, pur se dotata di una certa personalit\u00e0, viene associata a quella di Bono Vox. Preceduto da un singolo come \"Just\", canzone irruente e aspra nei suoni che anticipa molte tematiche dell'album, il secondo lavoro della band presenta una sua unitariet\u00e0 sonora e compositiva. Il sound si caratterizza discostandosi dai dettami del britpop che impazza in quegli anni, l'album presenta una trama unitaria eccezion fatta per \"High and Dry\", che un po' si discosta da un album tanto omogeneo. Tra i brani spiccano \"Fake Plastic Trees\", la title-track \"The Bends\" e l'allucinato lamento di \"Street Spirit (Fade Out)\", accompagnata da un video che sottolinea l'atmosfera del brano. Nonostante l'assenza di hit single alla \"Creep\", \"The Bends\" riusc\u00ec lentamente a conquistare il quarto posto della Official Albums Chart. Ancora oggi \u00e8 considerato un pilastro degli anni novanta, pietra miliare del rock-pop inglese, che ha influenzato il sound di quegli anni, come dimostrano i riconoscimenti delle classifiche di Rolling Stone e Q Magazine. Il disco \u00e8 dedicato alla memoria di Bill Hicks, comico e pensatore statunitense."}
{"id": "235255", "revid": "114881029", "url": "https://it.wikipedia.org/wiki?curid=235255", "title": "Premi Oscar 1970", "text": "La 42\u00aa edizione della cerimonia di premiazione degli Oscar si \u00e8 tenuta il 7 aprile 1970 a Los Angeles, al \"Dorothy Chandler Pavilion\".\nVincitori e candidati.\nVengono di seguito indicati in grassetto i vincitori. \nOve ricorrente e disponibile, viene indicato il titolo in lingua italiana e quello in lingua originale tra parentesi.\nPremio alla carriera.\nA Cary Grant per la sua padronanza unica dell'arte della recitazione cinematografica, con il rispetto e l'affetto dei suoi colleghi.\nPremio umanitario Jean Hersholt.\nA George Jessel"}
{"id": "235256", "revid": "111373", "url": "https://it.wikipedia.org/wiki?curid=235256", "title": "Feuerthalen", "text": "Feuerthalen (toponimo tedesco) \u00e8 un comune svizzero di 3\u00a0596 abitanti del Canton Zurigo, nel distretto di Andelfingen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nFeuerthalen \u00e8 servito dall'omonima stazione sulla ferrovia Sciaffusa-Rorschach.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "235257", "revid": "5165", "url": "https://it.wikipedia.org/wiki?curid=235257", "title": "SMBUS", "text": ""}
{"id": "235259", "revid": "124817498", "url": "https://it.wikipedia.org/wiki?curid=235259", "title": "Reclusione", "text": "La reclusione o carcerazione \u00e8 la privazione della libert\u00e0 personale mediante imprigionamento. Si distingue dall'arresto per le motivazioni ma non negli effetti, consistendo entrambe nella privazione della libert\u00e0 di movimento di un individuo. La reclusione \u00e8 di norma imposta dalle istituzioni all'interno di ordinamenti giuridici, ma si ha anche al di fuori di questo contesto, come nel caso dei sequestri di persona, nel quale un individuo viene imprigionato da rapitori.\nNel mondo.\nItalia.\nLa reclusione \u00e8 la pena prevista dall'art. 23 del codice penale italiano e consiste nella limitazione della libert\u00e0 personale, da eseguirsi in carcere o in altro istituto a ci\u00f2 deputato in regime di detenzione, quando una sentenza di condanna a pena detentiva per un delitto sia passata in giudicato e non sia stato possibile ottenere l'applicazione di misure alternative. Il recluso ha l'obbligo del lavoro e con l'isolamento notturno. Tuttavia il condannato che ha scontato almeno un anno della pena pu\u00f2 essere ammesso al lavoro all'aperto. La reclusione pu\u00f2, a determinate condizioni (tra cui la disponibilit\u00e0 di un domicilio ritenuto idoneo) e su autorizzazione del Tribunale di sorveglianza, essere scontata anche in regime di detenzione domiciliare per condanne inferiori a due anni o in casi particolari a quattro anni, periodo che pu\u00f2 essere anche la parte finale di una pena pi\u00f9 lunga. La reclusione pu\u00f2 durare da un minimo di 15 giorni a 24 anni (art. 23, comma 1 Codice Penale) salvo quando previsto diversamente dalla legge.\nDistinzioni.\nLa reclusione si distingue dalla pena dell'ergastolo la cui durata \u2013 tendenzialmente \u2013 \u00e8 per tutta la vita, pur essendo anch'esso la pena per un delitto.\nLa reclusione si distingue dall'arresto, che \u00e8 la pena detentiva per una contravvenzione. Essa si distingue, inoltre, dalla custodia cautelare in carcere. Infatti quest'ultima \u00e8 una misura cautelare e, pur consistendo in una limitazione della libert\u00e0 personale identica a quella posta in essere con la reclusione, non presuppone un accertamento definitivo della responsabilit\u00e0 penale, ma solo la sussistenza di gravi indizi di colpevolezza e la pericolosit\u00e0 del soggetto sottoposto alla restrizione della libert\u00e0 ovvero il pericolo di fuga per sottrarsi agli effetti di una futura condanna penale.\nLe donne e il carcere.\nAlle detenute con figli di et\u00e0 inferiore a tre anni, la legge d\u00e0 la possibilit\u00e0 di tenere i figli con s\u00e9 e di scontare la pena agli arresti domiciliari, ove possibile, altrimenti (principalmente nei casi di plurirecidive), in reparti speciali del carcere in cui si trovano.\nA questa norma, risalente al 1975, si aggiunge la legge n. 40/2001, proposta nel 1997 dal Ministro per le pari opportunit\u00e0 Anna Finocchiaro. Essa fornisce l'accesso a ulteriori privilegi volti a evitare alle donne incinte e alle madri con figli minori di 10 anni la pena detentiva all'interno delle prigioni e a consentire loro di scontare presso il proprio domicilio ove possibile, altrimenti in case-famiglia, la loro condanna. Le condizioni per accedere a queste alternative sono quelle di aver scontato un terzo della pena oppure i 15 anni nei casi di ergastolo, o ancora quella di dover scontare un residuo pena di quattro anni o meno. Il giudice inoltre pu\u00f2, ove ragionevoli motivi a tutela dello sviluppo psicofisico del minore lo rendano raccomandabile, estendere l'applicazione della norma anche alla madre di prole con et\u00e0 superiore ai dieci anni. Un emendamento del 30 maggio 2011 d\u00e0 inoltre la possibilit\u00e0 di scontare ai domiciliari o in case-famiglia anche il primo terzo di pena.\nIn generale comunque le donne possono accedere, in regime di detenzione, a una serie di privilegi, agevolazioni e sconti che possono variare dalla riduzione della pena a condizioni di vita pi\u00f9 favorevoli (quali la detenzione domiciliare o l'ammissione al regime di semilibert\u00e0) e che agli uomini vengono concessi con frequenza notevolmente inferiore. Ci\u00f2, unito al fatto che alle donne per tradizione vengono inflitte, a parit\u00e0 di reato, pene generalmente inferiori rispetto alle controparti maschili, spiega il motivo per cui la popolazione carceraria femminile costituisce solo un'esigua minoranza: in Italia, alla fine del 2006, la percentuale \u00e8 stata del 4,3%, contro una media europea leggermente superiore (5%). I reati pi\u00f9 frequentemente commessi da questa categoria sono quelli contro lo Stato (24% del totale).\nDetenzione in cella di isolamento.\nStati Uniti.\nNella giurisprudenza statunitense la detenzione in cella di isolamento \u00e8 ammessa nel solo Stato della California e pu\u00f2 protrarsi per periodi di oltre dieci anni. In molti altri Stati \u00e8 stata bandita come forma di detenzione crudele e di tortura, contraria ai diritti umani, alla dignit\u00e0 della persona e al valore rieducativo della pena.\nNel caso Rhodes vs Chapman, la Corte Suprema USA stabil\u00ec che la detenzione in doppia cella non \u00e8 una pena crudele inusitata, contraria alla Carta dei diritti e delle Libert\u00e0 (art. 12, sentenza 452 U.S. 337 del 1981). In maniera analoga si \u00e8 pronunciata la Corte Suprema del Canada che ha dichiarato la detenzione in cella di isolamento contraria al \"Bill of rights\" (art. 2), mentre non lo \u00e8 la detenzione in \"doppia\" cella.\nSpecialmente se la cella \u00e8 priva di finestre e illuminazione, di uno spazio e riscaldamento adeguati, e non sono previsti momenti da trascorrere in spazi aperti in presenza di altre persone, \u00e8 noto e documentato clinicamente il rischio di crollo psicologico, specialmente per le persone incensurate durante i primi giorni di detenzione, con la comparsa di gravi forme di autolesionismo fino al suicidio, legate a sensi di colpa del detenuto (anche innocente), repressi e per nulla relativi ai reati per cui \u00e8 stato condannato.\nSecondo gli standard internazionali, la detenzione in cella di isolamento non pu\u00f2 protrarsi oltre qualche mese, non per anni, e dovrebbe essere limitata ai reati pi\u00f9 gravi, ovvero ai soli casi in cui il detenuto in cella doppia \u00e8 in pericolo, ovvero rappresenta un pericolo per gli altri detenuti.\nTanto la detenzione in cella doppia che in cella di isolamento presentano un profilo psico-fisico di rischi-benefici soggettivo e variabile da detenuto a detenuto, ragione per cui, per garantire il valore rieducativo della pena, dovrebbero essere valutate misure di detenzione cautelari alternative, in particolare per detenuti in attesa o in pendenza di giudizio, per i quali vige la presunzione di innocenza, che imporrebbe in linea di principio il trattamento carcerario nella forma pi\u00f9 \"soft\", priva sia di scopi rieducativi sia punitivi (non essendosi ancora accertata alcuna condotta penalmente rilevante), anche se spesso tale misura viene applicata per evitare che il sospetto venga in contatto con altri coimputati per concordare versioni di comodo, ovvero faccia pervenire messaggi all'esterno tramite altri detenuti e quindi le persone che con questi ultimi vengono a colloquio.\nItalia.\nL'isolamento notturno \u00e8 una modalit\u00e0 di detenzione non pi\u00f9 obbligatoria (regolamento Ordinamento Penitenziario, art. 6, comma 2) per le tre pene principali: ergastolo, reclusione, arresto. Resta, invece, obbligatoria per gli indagati o gli imputati in custodia cautelare (art. 6, comma 4).\nL'isolamento diurno e notturno, nonostante le sue implicazioni psico-fisiche sui detenuti, \u00e8 disciplinato da un regolamento (quindi non soggetto al vaglio della Corte Costituzionale) e dal codice penale (art. 72), che \u00e8 una legge ordinaria.\nNon \u00e8 previsto un termine massimo all'esecuzione di questa modalit\u00e0 detentiva, ma solamente tre casi tassativi in cui pu\u00f2 essere disposta (art. 33): in caso di malattia contagiosa (senza obbligo di ricovero dopo un determinato periodo di esecuzione), per ragioni disciplinari (senza una casistica \"tipizzata\", a discrezione del Consiglio di Disciplina), quando il giudice ritenga che sussiste un pericolo concreto e attuale per l'acquisizione o genuinit\u00e0 della prova.\nSecondo il codice penale, l'isolamento diurno \u00e8 previsto per delitti di cui uno preveda la pena dell'ergastolo e i rimanenti almeno 5 anni di reclusione.\n\u00c8, almeno teoricamente, escluso \"l'isolamento diurno con funzioni di protezione\" quando esiste il pericolo di sopraffazioni o aggressioni degli altri compagni (ex-appartenenti alle forze dell'ordine, transessuali o omosessuali, condannati per violenza sessuale o pedofilia). Secondo l'O.P. art. 14, comma 2 e art. 32, comma 3, occorre in questi casi creare apposite sezioni detentive, diverse dalle celle di isolamento.\nIl principio del valore rieducativo della pena tesa al reinserimento sociale, presuppone l'inserimento del condannato in una comunit\u00e0 pi\u00f9 ampia, non necessariamente in cella che non sia di isolamento, ma almeno con una prevalenza dei momenti di vita in comune, lasciando la separazione coattiva con l'isolamento continuo (diurno e notturno) a una disciplina a carattere eccezionale e derogatorio, anche se spesso di fatto la condizione di sovraffollamento porta a un regime di semi-isolamento per l'impossibilit\u00e0 di seguire le attivit\u00e0 di tutti i detenuti e facilitare quindi la sorveglianza.\nTale principio non si applica agli indagati e imputati in custodia cautelare, restando ignorato l'aspetto del tutto diverso delle conseguenze psico-fisiche della detenzione in isolamento anche solo notturno (che coinvolgono tutti i detenuti incensurati, quindi senza la ulteriore necessit\u00e0 di produrre una documentazione clinica specifica), e pertanto del valore \"de facto\" maggiormente punitivo di questa forma di detenzione (che pure \u00e8 desumibile nel codice penale che lo riserva come pena supplementare ai condannati all'ergastolo)."}
{"id": "235260", "revid": "110157", "url": "https://it.wikipedia.org/wiki?curid=235260", "title": "Flurlingen", "text": "Flurlingen (toponimo tedesco) \u00e8 un comune svizzero di 1\u00a0434 abitanti del Canton Zurigo, nel distretto di Andelfingen.\nStoria.\nDal suo territorio nel 1840 \u00e8 stata scorporata la localit\u00e0 di Laufen-Uhwiesen, divenuta comune autonomo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "235261", "revid": "1776051", "url": "https://it.wikipedia.org/wiki?curid=235261", "title": "Hemmental", "text": "Hemmental (toponimo tedesco) \u00e8 una frazione di 599 abitanti del comune svizzero di Sciaffusa, nel Canton Sciaffusa.\nStoria.\nFino al 31 dicembre 2008 \u00e8 stato un comune autonomo che si estendeva per 10,78\u00a0km\u00b2; il 1\u00ba gennaio 2009 \u00e8 stato accorpato al comune di Sciaffusa."}
{"id": "235265", "revid": "544909", "url": "https://it.wikipedia.org/wiki?curid=235265", "title": "American Psycho", "text": ""}
{"id": "235266", "revid": "599013", "url": "https://it.wikipedia.org/wiki?curid=235266", "title": "Le regole dell'attrazione", "text": "Il titolo \"Le regole dell'attrazione (The Rules of Attraction)\" pu\u00f2 riferirsi a due opere:"}
{"id": "235275", "revid": "154893", "url": "https://it.wikipedia.org/wiki?curid=235275", "title": "Heinrich Hossli", "text": ""}
{"id": "235276", "revid": "23390", "url": "https://it.wikipedia.org/wiki?curid=235276", "title": "Heinrich Hoessli", "text": ""}
{"id": "235277", "revid": "1318658", "url": "https://it.wikipedia.org/wiki?curid=235277", "title": "Arcilesbica", "text": "Arcilesbica \u00e8 un'associazione composta da donne lesbiche italiane. Nasce ufficialmente nel dicembre 1996 dalla suddivisione di Arcigay e Arcilesbica in due distinti soggetti federati tra loro. Ad \"Arcilesbica\" possono aderire sia singole individue che gruppi organizzati, purch\u00e9 composti e diretti da sole donne. \nDal 2017 la presidente di Arcilesbica \u00e8 Cristina Gramolini. Il logo di Arcilesbica rappresenta due simboli di Venere che si intrecciano all'interno di due ali che vanno a formare una farfalla. Il colore del logo \u00e8 viola.\nObiettivi.\nNel proprio sito dichiara che i suoi scopi sono:\nCongressi Nazionali.\nIl Congresso Nazionale \u00e8 l'organo di maggiore partecipazione associativa. Il Congresso Nazionale decide l'indirizzo politico della Associazione.\nControversie.\nNel 2008 appoggia l'arresto, da parte della DIGOS, e la successiva incriminazione dell'attivista femminista Graziella Bertozzo sul palco del Bologna Pride, attraverso un comunicato firmato dalla presidente Francesca Polo e da Aurelio Mancuso.\nA partire dal 2016 assume posizioni progressivamente pi\u00f9 critiche nei confronti del sex working e della surrogazione di maternit\u00e0 a pagamento, che hanno posto l'associazione in aperto contrasto con Famiglie Arcobaleno e che le sono valse l'accusa di allineamento con le posizioni della destra conservatrice. La vittoria, al congresso nazionale del 2017, della mozione \"A mali estremi, lesbiche estreme\" su quella \"Riscoprire le relazioni\" ha indotto vari circoli a disaffiliarsi da Arcilesbica, non concordando con le politiche dell'associazione, ritenute eccessivamente radicali.\nNel 2020, in seguito ad ulteriori affermazioni trans-escludenti (TERF) e da molti ritenute transfobiche, viene consegnata alla Federazione ARCI una richiesta di espulsione di Arcilesbica firmata da 74 associazioni e circoli ARCI e da oltre persone. Nel 2021 l'associazione avvia una campagna contro l'approvazione in Senato di una proposta di legge presentata da Alessandro Zan contro lesbofobia, omofobia, bifobia, transfobia, misoginia e abilismo, attraverso lettere, petizioni, webinar, prese di posizioni e dichiarazioni. \nNel maggio 2021 la Lega Nord, attivamente impegnata a impedire l'approvazione del ddl Zan, convoca la presidente di Arcilesbica in audizione per ostacolare l'approvazione della legge."}
{"id": "235279", "revid": "339392", "url": "https://it.wikipedia.org/wiki?curid=235279", "title": "Constantine Kavafis", "text": ""}
{"id": "235280", "revid": "339392", "url": "https://it.wikipedia.org/wiki?curid=235280", "title": "Natalie Clifford-Barney", "text": ""}
{"id": "235284", "revid": "253269", "url": "https://it.wikipedia.org/wiki?curid=235284", "title": "Ashton Kutcher", "text": "Dopo aver esordito nel campo della moda e della pubblicit\u00e0, interpreta per la prima volta un ruolo da protagonista: quello di Michael Kelso nella sitcom \"That '70s Show\". Negli anni duemila ha raggiunto una grande popolarit\u00e0 negli Stati Uniti, diventando poi un attore conosciuto anche in Europa: soprattutto per \"Bobby\", un film del 2006 diretto da Emilio Estevez, presentato in concorso alla 63\u00aa Mostra internazionale d'arte cinematografica di Venezia. \nDurante la sua carriera \u00e8 stato nominato pi\u00f9 volte ai Razzie Awards (vincendone uno), ai Teen Choice Award (vincendolo come \"Miglior attore in una commedia romantica\"), ai Nickelodeon Kids' Choice Awards e infine ha ricevuto una candidatura agli \"MTV Movie Awards\" alla \"Migliore interpretazione comica\".\nBiografia.\nNato a Cedar Rapids (Iowa), \u00e8 figlio di Larry Kutcher e Diane Finningan, coppia cattolica di origine boema. I genitori divorziano quando Ashton ha 16 anni, poi si risposano entrambi.\nAshton ha una sorella maggiore, Tausha, e un gemello eterozigota, Michael, che soffre di paralisi cerebrale infantile e di una forma di cardiomiopatia che lo porta a subire un trapianto di cuore all'et\u00e0 di 13 anni. Ashton ha dichiarato di aver pensato di commettere suicidio gettandosi da un balcone di un hotel vicino all'ospedale dove era ricoverato Michael, per poter donare il suo cuore al fratello in fin di vita e che fu il padre a fermarlo; poco dopo vennero avvertiti che stava arrivando un cuore per il fratello dalla Florida.\nAll'et\u00e0 di 16 anni Ashton tenta una rapina, insieme al cugino, nella sua scuola superiore. Arrestato dalla polizia viene condannato a 3 anni di libert\u00e0 vigilata e a 180 ore di servizi per la comunit\u00e0, inoltre perde la possibilit\u00e0 di ricevere una qualsiasi borsa di studio. Dopo il diploma s'iscrive all'Universit\u00e0 dello Iowa a Ingegneria biochimica, pagandosi gli studi lavorando, ma lascia la facolt\u00e0 dopo il primo anno.\nDopo aver partecipato a un concorso per aspiranti modelli (vinto poi da Josh Duhamel) nel 1997, Kutcher ottiene comunque un contratto con l'agenzia di moda NEXT Model Management di New York che gli consente di apparire nelle campagne pubblicitarie di Calvin Klein e di sfilare a Parigi e Milano.\nDopo aver acquisito una certa popolarit\u00e0 come modello, Ashton Kutcher si trasferisce a Los Angeles per tentare la carriera di attore, e viene scelto nella serie televisiva \"That '70s Show\", che comincia nel 1998 e termina nel 2006. Kutcher ottiene anche i primi ruoli cinematografici, bench\u00e9 non ottenga quello di Danny Walker in \"Pearl Harbor\" del 2001. In compenso compare sempre pi\u00f9 spesso in numerose commedie, fra cui \"Fatti, strafatti e strafighe\" (2000), \"Oggi sposi... niente sesso\" (2003) e \"Indovina chi\" (2005). Ha anche un piccolo ruolo nel film del 2004 \"Una scatenata dozzina\", dove interpreta la parte di un attore narcisista. Il suo film del 2004 \"The Butterfly Effect\", con un ruolo insolitamente drammatico per lui, riceve un'accoglienza piuttosto critica, ma un ottimo successo al \"box office\".\nNel 2003, Kutcher \u00e8 produttore e conduttore della trasmissione trasmessa da MTV \"Punk'd\", che consiste in una serie di candid camera a vari personaggi famosi. Kutcher \u00e8 anche produttore esecutivo dei reality show \"Beauty and the Geek\", \"Adventures in Hollyhood\" e \"The Real Wedding Crashers\" e del quiz \"Opportunity Knocks\". Molte delle sue produzioni, inclusa \"Punk'd\", sono firmate sotto il nome dell'azienda Katalyst Films, che Kutcher gestisce insieme a Jason Goldberg.\nA causa degli impegni presi per la realizzazione del film \"The Guardian\", Ashton Kutcher \u00e8 stato costretto a non rinnovare il suo contratto per l'ottava e ultima stagione di \"That '70s Show\", bench\u00e9 abbia comunque partecipato ai primi quattro e all'ultimo episodio, accreditato come guest star.\nA partire dal 2008 Kutcher ha prodotto e recitato nel film \"Killers\" (inizialmente intitolato \"Five Killers\"), uscito nel 2010, nel quale ha interpretato il personaggio di un sicario.\nNell'autunno 2011 prende parte alla sit com \"Due uomini e mezzo\", in cui lui diventer\u00e0 uno dei protagonisti nel ruolo di Walden Schmidt, prendendo il posto che prima apparteneva a Charlie Sheen.\nNel 2013 \u00e8 protagonista del film \"Jobs\", biopic sul cofondatore di Apple, Steve Jobs. Inoltre viene nominato, dalla rivista \"Forbes\" l'attore pi\u00f9 pagato della TV con un guadagno di 24 milioni di dollari.\nVita privata.\nKutcher ha avuto relazioni con diverse attrici, come January Jones (dal 1998 al 2001), Ashley Scott (dal 2001 al 2002), Monet Mazur (2002) e Brittany Murphy (dal 2002 al 2003).\nNel 2001 frequenta Ashley Ellerin, studentessa di moda e spogliarellista part-time. La ragazza venne brutalmente uccisa da Michael Gargiulo, lo \"Squartatore di Hollywood\", nella sua casa di Hollywood il 21 febbraio 2001. La ragazza quella sera aveva in programma di uscire proprio con il fidanzato Ashton Kutcher.\nNel 2003 comincia a frequentare l'attrice Demi Moore, che sposa il 24 settembre 2005. Nel 2003 la Moore era rimasta incinta ma ha perso la bambina al sesto mese di gravidanza. La coppia annuncia la separazione nel 2011 e ottiene il divorzio nel 2013.\nNel 2012 comincia una relazione con l'attrice Mila Kunis conosciuta sul set di \"That '70s Show\". La coppia si \u00e8 fidanzata ufficialmente nel marzo 2014; il 1\u00ba ottobre 2014 \u00e8 nata Wyatt Isabelle Kutcher. Il 4 luglio 2015 la coppia si sposa ad Hollywood. Il 30 novembre 2016 nasce Dimitri Portwood Kutcher, secondo figlio della coppia.\nIl 16 aprile 2009, Kutcher, sotto lo pseudonimo Aplusk, \u00e8 diventato il primo utente di Twitter ad avere pi\u00f9 di un milione di seguaci, battendo persino la CNN nella gara \"Million followers contest\".\nDoppiatori italiani.\nNelle versioni in italiano dei suoi film, Ashton Kutcher \u00e8 stato doppiato da:\nDa doppiatore \u00e8 sostituito da:"}
{"id": "235285", "revid": "1871", "url": "https://it.wikipedia.org/wiki?curid=235285", "title": "Metodo (informatica)", "text": ""}
{"id": "235286", "revid": "1871", "url": "https://it.wikipedia.org/wiki?curid=235286", "title": "Parametro (informatica)", "text": ""}
{"id": "235287", "revid": "767487", "url": "https://it.wikipedia.org/wiki?curid=235287", "title": "Sophie Zelmani", "text": "Biografia.\nSophie Zelmani inizia a interessarsi alla musica all'et\u00e0 di quattordici anni. Studia la chitarra e inizia a scrivere le sue prime canzoni. Un demo con alcuni suoi brani finisce alla Sony svedese, che decide di far incontrare la giovane Sophie con il chitarrista Lars Halapi. \u00c8 da questo sodalizio artistico che nasce il primo album della cantante, l'omonimo \"Sophie Zelmani\" (1995), che la porta alla ribalta innanzitutto della scena svedese (vince due Grammy svedesi come \"miglior nuova proposta\" e \"miglior cantante pop\") e le regala anche una certa notoriet\u00e0 internazionale, con buoni riscontri in Giappone. Il suo album di debutto la porta anche negli USA, e in promozione un po' in tutta Europa. Un improvviso successo che Sophie Zelmani vive in maniera conflittuale, con un disagio che trover\u00e0 espressione nel suo secondo lavoro \"Precious Burden\", dalle sonorit\u00e0 inaspettatamente cupe e angosciate. Nel 1999 Sophie Zelmani si mette al lavoro con Lars Halapi e la band che l'aveva accompagnata in tour per realizzare un nuovo album, \"Time To Kill\", in cui la cantautrice ritorna con maggiore consapevolezza e maturit\u00e0 ai toni poetici che avevano caratterizzato il suo debutto."}
{"id": "235292", "revid": "287204", "url": "https://it.wikipedia.org/wiki?curid=235292", "title": "Erlend Oye", "text": ""}
{"id": "235293", "revid": "120076262", "url": "https://it.wikipedia.org/wiki?curid=235293", "title": "Premi Oscar 1969", "text": "La 41\u00aa edizione della cerimonia di premiazione degli Oscar si \u00e8 tenuta il 14 aprile 1969 a Los Angeles, al \"Dorothy Chandler Pavilion\".\nVincitori e candidati.\nVengono di seguito indicati in grassetto i vincitori. \nOve ricorrente e disponibile, viene indicato il titolo in lingua italiana e quello in lingua originale tra parentesi.\nPremio alla carriera.\nA John Chambers per il suo straordinario risultato come truccatore de \"Il pianeta delle scimmie\".\nA Onna White per gli straordinari risultati per la coreografia di \"Oliver!\".\nPremio umanitario Jean Hersholt.\nA Martha Raye"}
{"id": "235294", "revid": "14691", "url": "https://it.wikipedia.org/wiki?curid=235294", "title": "Alexander J. De Voogt", "text": ""}
{"id": "235298", "revid": "599013", "url": "https://it.wikipedia.org/wiki?curid=235298", "title": "Ebu", "text": ""}
{"id": "235299", "revid": "79968", "url": "https://it.wikipedia.org/wiki?curid=235299", "title": "Veto", "text": "Il termine veto, dal latino che significa vietare, proibire, interdire (anche: impedire, opporsi), (o intercesso) indica un atto formale con il quale un'autorit\u00e0 investita di tale potere \u00e8 in grado di bloccare, temporaneamente o definitivamente, una deliberazione amministrativa, legislativa o politica emessa da un'altra autorit\u00e0. In ambito meno formale indica generalmente, l'atto di aderire a una decisione o di partecipare a un evento.\nOrigine.\nIl \"diritto di veto\" era riservato nell'antica Roma ai tribuni della plebe per bloccare provvedimenti emessi da altre autorit\u00e0, compresi il Senato o altri tribuni, che potessero danneggiare i diritti della plebe da loro rappresentata (i ius intercessionis). Era posseduto solo dai tribuni, i quali erano ritenuti sacrosanti e intoccabili per questo motivo. Fu tolto dal dittatore Silla nell'82 a.C. che favoriva la classe senatoria.\nSempre con il termine \"ius intercessionis\" si indicava il diritto di ciascun magistrato nelle magistrature paritarie come il consolato di impedire le decisioni del collega. In tal modo i magistrati dovevano sempre evitare uno scontro diretto e trovare, se necessario, formule conciliative.\nDiritto di veto nel Consiglio di sicurezza delle Nazioni Unite.\nIl termine \"veto\" indica la facolt\u00e0 di impedire una deliberazione da parte della maggioranza, riservato in seno al Consiglio di Sicurezza dell'ONU a ciascuno dei cinque membri permanenti (Stati Uniti, Russia - che l'ha ereditata dall'URSS -, Regno Unito, Francia e Cina), in base allo Statuto delle Nazioni Unite.\nIn realt\u00e0 il diritto di veto non \u00e8 esplicitamente menzionato nello (art. 27, c.3) che recita testualmente:\n\"Le decisioni del Consiglio di Sicurezza su ogni altra questione sono prese con un voto favorevole di nove Membri, nel quale siano compresi i voti dei Membri permanenti...\".\nMa il fatto che nel voto debbano essere necessariamente compresi i voti dei Membri permanenti porta implicitamente al veto, ad esempio quando uno dei suddetti membri si opponga alle deliberazioni del consiglio facendo mancare il suo voto. Per esempio per cinque volte l'URSS appose il veto all'ingresso nell'ONU dell'Italia che, per questa ragione, fu ammessa solo nel 1955.\nIl veto presidenziale.\nIl termine \u00e8 solitamente adoperato anche per indicare la richiesta, fatta dal Capo dello Stato, di una nuova deliberazione di una legge approvata dal Parlamento. Questa richiesta pu\u00f2 provocare la bocciatura definitiva della legge in ogni caso o se non riapprovata a maggioranza qualificata.\nDispone del \"potere di veto\", nel senso descritto, il Presidente degli Stati Uniti d'America mentre, ad esempio, i presidenti italiano e francese dispongono di un attenuato \"potere di sospensione\" o \"veto sospensivo\" poich\u00e9, se il Parlamento riapprova la legge anche a maggioranza semplice, non possono rifiutarsi di promulgarla.\nVeto nel conclave.\nAlcuni monarchi cattolici (Re di Spagna, Re di Francia, Imperatore del Sacro Romano Impero poi Imperatore di Austria Ungheria) avevano il potere di escludere l'elezione a Papa di una determinata persona (ius exclusivae). Un caso noto fu quello del cardinale Fabrizio Paolucci, che, essendo gi\u00e0 Segretario di Stato, era considerato favorito in ben due elezioni papali (1721 e 1724), ma la sua elezione fu entrambe le volte bloccata dal veto imperiale, in quanto considerato troppo filofrancese.\nTale diritto fu usato per l'ultima volta da Francesco Giuseppe, imperatore di Austria-Ungheria, nel 1903 contro il cardinale Mariano Rampolla del Tindaro, considerato il naturale successore di papa Leone XIII. I cardinali non se la sentirono di sfidare il potere imperiale e, al posto del favorito Rampolla, fu eletto Papa il Patriarca di Venezia Giuseppe Melchiorre Sarto, che prese il nome di Pio X, il cui primo atto fu quello di abolire questo diritto di veto."}
{"id": "235305", "revid": "5", "url": "https://it.wikipedia.org/wiki?curid=235305", "title": "Psittacidi", "text": ""}
{"id": "235311", "revid": "458502", "url": "https://it.wikipedia.org/wiki?curid=235311", "title": "Ecoturismo", "text": "Ecoturismo \u00e8 la contrazione delle parole turismo ecologico. \u00c8 una forma di turismo incentrato sull'impegno ambientalista e sociale.\nPrincipi.\nLa paternit\u00e0 del termine \"ecoturismo\" \u00e8 generalmente attribuita all'architetto messicano Hector Ceballos-Lascurain, autore di numerose pubblicazioni sul tema. Nel 1988 egli coni\u00f2 la seguente definizione di ecoturismo: \nLa definizione poi rielaborata e rivista dai principi dettati nella Dichiarazione di Quebec del 2002, dichiarato dalle Nazioni Unite anno internazionale dell'ecoturismo. In questa occasione l'UNEP (Programma Ambiente delle Nazioni Unite), l'organizzazione mondiale del turismo (OMT) e l\"'International Ecotourism Society\" hanno organizzato il summit mondiale dell'ecoturismo a Quebec (in Canada) al quale hanno partecipato 1.169 delegati da 132 diverse nazioni che hanno contribuito alla stesura della \"Quebec Declaration on Ecotourism\". Il 2002 \u00e8 stato l'anno in cui \u00e8 stata coniata una definizione condivisa sul significato del termine ecoturismo che ha superato il concetto di turismo ecologico per incorporare anche gli aspetti legati al rispetto della comunit\u00e0 locale (sociale) ed il suo sviluppo economico oltre la soddisfazione del turista.\nIl summit ha espresso un ampio scacchiere di interessi per una tematica di crescente importanza non solo come settore di notevole potenzialit\u00e0 per lo sviluppo economico, ma anche come potente strumento per la conservazione dell'ambiente naturale a condizione che esso venga adeguatamente gestito. Tali concetti, in sintonia con la filosofia delle Nazioni Unite e della sua agenzia specializzata, l'organizzazione mondiale del turismo, devono cercare di conciliare la domanda dei turisti di fruizione delle risorse naturali, sociali, etiche e culturali, con l'esigenza di garantirne nel contempo l'integrit\u00e0 accrescendone anzi le potenzialit\u00e0 per il futuro. L'ecoturismo in questa prospettiva \u00e8 caratterizzato da alcuni aspetti peculiari:\nUna delle definizioni di ecoturismo maggiormente condivise \u00e8 quella dell\"'International Ecotourism Society\" che recita:\nSecondo questa definizione, l'ecoturismo ha una forte componente programmatica e descrive non solo un determinato segmento della domanda, ma anche un insieme di risultati auspicabili, che possono essere riassunti come segue:\nIn base a questa definizione l'Associazione Ecoturismo Italia, fondata a Brescia nel dicembre del 2002 da 11 organizzazioni, referente italiano dell'International Ecotourism Society, propone una sua definizione:\nProblematiche.\nUn importante punto di criticit\u00e0 dell'ecoturismo come del turismo in genere \u00e8 quello dell'elevato costo ambientale dei viaggi aerei verso molte delle destinazioni in altri continenti (Asia, Africa, America Latina). Secondo l'Agenzia internazionale dell'energia, il trasporto aereo produce l'1,4% delle emissioni mondiali di CO2 ed \u00e8 destinato a crescere. Secondo l'associazione internazionale dei trasporti aerei, un aereo emette 360 tonnellate di CO2 in 600 minuti sulla tratta Roma-New York, o 42 tonnellate di CO2 nei 70 minuti di un semplice Roma-Venezia. Il costo medio per la neutralizzazione di emissioni di gas serra, secondo le stime di AzzeroCo2, \u00e8 di circa 25 euro per tonnellata di anidride carbonica.\nEsempio.\nNel gennaio 2003 venne aperta al pubblico la destinazione ecoturistica della comunit\u00e0 di Chambok, situata nel confine nord-est del Parco Nazionale di Kiriom ad ovest di Phnom Penh Sviluppata da Mlup Baitong, un'associazione ambientalista Cambogiana e dai membri della comunit\u00e0 locale, la destinazione offre dei percorsi naturalistici lungo il Parco esplorando la cultura indigena e la diversit\u00e0 di flora e fauna insieme ad una spettacolare cascata di 40 metri.\nIl progetto \u00e8 stato concepito per incoraggiare la comunit\u00e0 locale ad adottare un approccio sostenibile all'uso delle risorse naturali e per la conservazione del prezioso patrimonio naturalistico del Parco Nazionale e delle aree circostanti. Una grossa parte dell'economia del villaggio \u00e8 sempre dipesa dalla produzione di carbone e dall'estrazione del legno. Questo ha portato nel tempo la distruzione del Parco Nazionale, ed in particolare la deforestazione, l'impoverimento del suolo e gli incendi. Oltre a questo, gli animali del Parco sono stati cacciati in maniera indiscriminata dagli abitanti del villaggio compromettendone la sopravvivenza. Sin dall'inizio del progetto, Mlup Baitong ha iniziato a presentare le minacce all'ambiente aumentando la consapevolezza della comunit\u00e0 locale del rischio al quale si esponeva il loro futuro con uso non sostenibile delle risorse. Alla luce di questo, Mlup ha assistito gli abitanti del villaggio ad individuare forme alternative di reddito attraverso un progetto di ecoturismo.\nLe attivit\u00e0 definite insieme agli abitanti del villaggio riguardano escursioni, tour guidati, visite alle caverne di pipistrelli, artigianato locale, ricettivit\u00e0 locale, noleggio di mountain bike e spettacoli di danze tradizionali. Solamente nei primi 6 mesi di attivit\u00e0 il ricavo \u00e8 stato di 2122 $ provenienti da un totale di 4295 visitatori. L'intero ricavo viene destinato alle 250 famiglie del villaggio. Un numero pari a 15.000 di visitatori all'anno \u00e8 sufficiente per garantire il benessere dell'intera comunit\u00e0 rispettando la capacit\u00e0 di carico ambientale del sito."}
{"id": "235313", "revid": "21880", "url": "https://it.wikipedia.org/wiki?curid=235313", "title": "Fringillidi", "text": ""}
{"id": "235314", "revid": "1632387", "url": "https://it.wikipedia.org/wiki?curid=235314", "title": "Laminite", "text": "La laminite, o podoflemmatite, \u00e8 una patologia del cavallo che causa ischemia per rilascio abnorme di istamina, che provoca una forte vasodilatazione periferica e aumento della permeabilit\u00e0 vasale.\nL'infiammazione delle lamine dermiche del piede \u00e8 una delle malattie pi\u00f9 serie del cavallo, che pu\u00f2 avere conseguenze tali da portare alla necessit\u00e0 di abbattere l'animale.\nGli arti anteriori sono colpiti pi\u00f9 spesso anche se non \u00e8 raro che un cavallo ne sia affetto anche a uno o a entrambi i posteriori.\nUna condizione collegata alla laminite \u00e8 il rinfondimento, il rimodellamento del piede dovuto alla rotazione verso il basso dell'osso triangolare all'interno del piede del cavallo.\nCause della laminite.\nMolti casi di laminite sono attribuibili a pi\u00f9 di una causa e soprattutto alla loro combinazione.\nLe cause pi\u00f9 comuni comprendono:\nSovraccarico di carboidrati.\nIl cavallo non \u00e8 in grado di digerire grosse quantit\u00e0 di cereali (granaglie) nell'intestino tenue. Una dose eccessiva e prolungata nel tempo pu\u00f2 far s\u00ec che le parti non digerite raggiungano il colon e fermentino nell'intestino cieco. La fermentazione dei cereali uccide i microrganismi benefici che rimuovono le tossine dal materiale che attraversa il tratto digerente del cavallo. Quando questi batteri sono uccisi, le tossine circolano liberamente nel sangue limitandone cos\u00ec la circolazione, particolarmente nel piede.\nRitenzione placentare.\nDopo il parto la fattrice dovrebbe eliminare la placenta (secondamento) entro 3-6 ore, se ci\u00f2 non avviene si ha la macerazione della placenta e l'instaurarsi di una metrite con riassorbimento di tossine attraverso l'utero. Questa condizione di tossiemia determina il rilascio di istamina che causa un trauma circolatorio a livello del piede.\nOverdose di farmaci.\nUn sovradosaggio di farmaci (specie cortisonici) provoca un eccesso di metaboliti tossici nell'organismo, con grave stress per il fegato che non riesce ad eliminare tali sostanze le quali libere nel sangue innescano il rilascio di istamina.\nTerreno duro.\nLe superfici dure aumentano la forza d'urto sul piede del cavallo. Pi\u00f9 intensa e pi\u00f9 prolungata \u00e8 la forza d'urto, pi\u00f9 aumenta la probabilit\u00e0 che il cavallo contragga la laminite a causa della continua compressione dei vasi sanguigni della regione podale.\nObesit\u00e0.\nIl troppo peso implica, come sopra, una costante pressione e conseguente compressione dei vasi sanguigni ostruendone la circolazione.\nPascolo primaverile.\nIl pascolo primaverile \u00e8 spesso causa scatenante della laminite nei pony Shetland obesi (iperlipemia del pony) specie se tenuti in box, sovralimentati durante l'inverno e liberati al pascolo quando questo \u00e8 pi\u00f9 ricco. L'indigestione da erba favorisce fermentazioni abnormi con insorgenza di enterite (enterite prossimale) che porta a laminite per assorbimento enterico di tossine batteriche.\nInfezioni non curate.\nLe infezioni, in particolare quelle causate da batteri, possono causare il rilascio di endotossine nel sangue, che possono scatenare la laminite.\nColica.\nLa laminite si sviluppa talora dopo una colica a causa del rilascio di endotossine nel sangue.\nZoppia.\nLa zoppia e l'iperponia inducono il cavallo a non appoggiare l'arto dolente caricando in maniera squilibrata tutto il proprio peso. Il risultato \u00e8 un maggiore stress alle gambe sane.\nMorbo di Cushing.\nIl morbo di Cushing \u00e8 frequente nei cavalli e nei pony pi\u00f9 anziani e causa una accentuata predisposizione alla laminite.\nMorbo di Cushing periferico.\nIl morbo di Cushing periferico \u00e8 un campo ricco di nuovi studi e gli viene attribuito un ruolo sempre pi\u00f9 importante nella laminite. \nCoinvolge numerosi fattori fra cui il metabolismo del cortisone e la resistenza all'insulina. Ha analogie con il diabete tipo II dell'uomo.\nSegni della laminite.\nI cavalli affetti da laminite presentano in generale i seguenti sintomi:\nComplicazioni della laminite.\nSeparazione della muraglia.\nLa distruzione delle lamine dermiche causa la separazione della muraglia dal resto dello zoccolo. Possono formarsi ascessi con fuoriuscita di pus dai margini della suola o dalla \ncorona.\nRotazione della terza falange.\nLa terza falange, nota anche come osso triangolare, ruota con la punta verso il basso. \nNormalmente, la terza falange dovrebbe essere parallela alla muraglia, ma nella laminite la tensione del tendine plantare profondo dovuta al dolore fa ruotare il triangolare. \nL'entit\u00e0 della rotazione dipende spesso dal ritardo con cui si fa diagnosi di laminite in un cavallo, e da quanto precocemente si praticano le cure.\nPenetrazione della terza falange nella suola.\nSe la rotazione della terza falange continua, alla fine la sua punta pu\u00f2 perforare la suola dello zoccolo.\nNe consegue che il cavallo va in uno stato di shock, e dev'essere soppresso.\nTrattamento.\nIl punto di vista \"classico\".\nNella fase iperacuta \u00e8 ancora possibile trattare efficacemente la patologia:\nNon c'\u00e8 alcuna cura per la laminite cronica. Tuttavia, un cavallo pu\u00f2 convivere con la laminite per molti anni e con cure appropriate e una ferratura correttiva pu\u00f2 essere ancora in grado di essere cavalcato. Molto riposo e una ferratura correttiva fatta da un maniscalco competente possono essere utili a migliorare le condizioni di un cavallo, che pu\u00f2 rimettersi completamente se la laminite non \u00e8 grave.\nUn punto di vista \"alternativo\".\nA seguito delle osservazioni e degli studi recenti di Jaime Jackson e della dott. Hiltrud Strasser, sta diffondendosi un nuovo punto di vista sulla prevenzione e la riabilitazione del cavallo laminitico. Per quanto riguarda la prevenzione, il \"barefoot movement\" raccomanda la sferratura, il \"pareggio naturale\" (eseguito sul modello dello zoccolo dei Mustang) e la naturalizzazione della dieta e delle condizioni di vita (nessuna stabulazione, vita di branco ecc, quindi vita al pascolo per tutto il periodo di prognosi). Identiche raccomandazioni valgono anche per la riabilitazione, con qualche ulteriore accorgimento (particolare cura nel pareggio, protezione della suola con solette morbide o con scarpette morbide nella primissima fase della riabilitazione per incoraggiare il movimento del cavallo). Questo metodo Barefoot sostiene anche che i ferri danneggino gli zoccoli dei cavalli nel lungo periodo.\nPrognosi.\nImportantissimi sono la diagnosi precoce, la terapia farmacologica e la cura del piede (mascalcia) e determinante \u00e8 il grado di rotazione della III falange, se questo \u00e8 &lt; di 5\u00b0 la progosi \u00e8 favorevole per il completo recupero anche agonistico del cavallo, se &gt;12\u00b0 \u00e8 infausta per l'utilizzo del cavallo; in una situazione intermedia permette all'animale di essere montato ma ne compromette la carriera agonistica."}
{"id": "235317", "revid": "174925", "url": "https://it.wikipedia.org/wiki?curid=235317", "title": "Inceneritore", "text": "L'inceneritore \u00e8 un impianto industriale utilizzato per lo smaltimento dei rifiuti mediante un processo di combustione ad alta temperatura detto incenerimento. da cui si ottiene un effluente gassoso contenente i prodotti della combustione (che in generale possono includere anche sostanze pi\u00f9 o meno tossiche, come diossine, furani, particolato, cenere e polvere). Lo scopo dell'incenerimento \u00e8 la riduzione del volume e della pericolosit\u00e0 dei rifiuti trattati.\nIl processo di incenerimento propriamente detto \u00e8 un particolare processo di trattamento termico dei rifiuti svolto attraverso una combustione completa in presenza di ossigeno. Altri trattamenti termici dei rifiuti sono la pirolisi, svolta in assenza di ossigeno, e la gassificazione, che consiste invece in un'ossidazione parziale. In senso lato, si parla di \"incenerimento\" anche quando all'interno di tale processo sono presenti fasi di pirolisi e di gassificazione.\nTra le tipologie di inceneritori ci sono anche i termovalorizzatori che sfruttano il calore sviluppato durante la combustione per la produzione di energia elettrica o come vettore di calore (ad esempio per il teleriscaldamento) sfruttando la cogenerazione.\nTipi di rifiuti trattati.\nCombustibile solido secondario\nLe categorie predominanti di rifiuto inceneribili e sono definite come combustibile solido secondario, cio\u00e8:\nA queste si possono aggiungere categorie particolari come i fanghi di depurazione, i rifiuti medici e gli scarti dell'industria chimica. Non sono invece inceneriti i rifiuti pericolosi.\nMolto importante notare che la tipologia e le caratteristiche dell'inceneritore in costruzione cambia a seconda del tipo di rifiuti da trattare.\nVi \u00e8 poi una grande quantit\u00e0 di rifiuti non inceneribili, classificati \"inerti\", provenienti da costruzioni e demolizioni: questi costituiscono in Italia una percentuale di circa il 30% del totale, pari a 30 milioni di tonnellate l'anno (dati 2014).\nNel caso dei rifiuti solidi urbani, prima di procedere all'incenerimento, i rifiuti devono essere trattati tramite processi speciali volti a eliminare i materiali non combustibili (vetro, metalli, inerti) e la frazione umida chiamata FORSU, costituita dalla materia organica come gli scarti alimentari e da agricoltura, ecc.\nRifiuti solidi urbani.\nConsiderato che la natura dei rifiuti solidi urbani \u00e8 estremamente variabile a seconda dell'area servita da ciascun singolo inceneritore, il processo di incenerimento e di conseguenza le caratteristiche e la gestione di un inceneritore pu\u00f2 essere molto differente da una zona geografica all'altra, oltre che dal particolare periodo temporale in cui \u00e8 svolto il processo: ad esempio, per modifiche nei consumi che si hanno tra il periodo estivo e il periodo invernale oppure nel corso degli anni a seguito della commercializzazione e dell'acquisto di nuovi prodotti e in generale a seguito di modifiche del mercato globale e locale.\nLa tipologia di rifiuto solido urbano trattata in un inceneritore \u00e8 anche modificata in maniera sostanziale in concomitanza con le pratiche di raccolta differenziata messe in atto nel territorio. In particolare, oltre a diminuire la quantit\u00e0 di rifiuti inviati al processo di incenerimento, la raccolta differenziata va a modificare le caratteristiche del RSU, con conseguenze sulla quantit\u00e0 del rifiuto trattato, ma anche della sua qualit\u00e0. Ad esempio la raccolta differenziata dei rifiuti organici (anche chiamati \"umido\") aumenta il potere calorifico dei rifiuti solidi urbani, diminuendo cos\u00ec la quantit\u00e0 di combustibile necessario a incenerire ogni tonnellata di rifiuto.\nPer quanto riguarda il pretrattamento di rifiuti solidi urbani, al fine di migliorare le prestazioni e il controllo del processo, tali rifiuti, essendo estremamente eterogenei, sono frantumati e miscelati con apposite gru all'interno di una vasca generalmente costruita in cemento armato, in modo da ottenere una composizione dell'alimentazione alla fornace il pi\u00f9 possibile omogenea.\nUn'altra necessit\u00e0 nel caso di impianti per l'incenerimento di RSU \u00e8 la presenza di strutture chiuse dove stoccare e miscelare i rifiuti, in modo da limitare l'emissione verso l'esterno di cattivi odori, rumori e vibrazioni. e tale area ha generalmente una capacit\u00e0 di stoccaggio di circa 3-5 giorni e deve essere provvista di particolari misure antincendio.\nRifiuti speciali.\nNel caso di inceneritori per rifiuti speciali, le caratteristiche dell'impianto variano sensibilmente a seconda che si tratti di un impianto per il trattamento di rifiuti speciali provenienti da diverse fonti o se al contrario tali rifiuti speciali provengono da un'unica impresa. Nel secondo caso, si parla di \"impianti dedicati\"; tali impianti, essendo progettati per i bisogni di un'impresa specifica, sono meno versatili (in quanto sono progettati per trattare solo i rifiuti della specifica impresa in questione), ma dall'altra parte la loro progettazione risulta pi\u00f9 mirata, in quanto si ha una migliore conoscenza del tipo di rifiuti da trattare.\nI rifiuti speciali possono essere particolarmente tossici e necessitano di maggiori controlli. Per tale motivo, prima che tali rifiuti siano stoccati per l'incenerimento devono essere sottoposti a dei rigidi controlli per verificare la loro ammissibilit\u00e0 all'impianto di incenerimento. Tali controlli includono l'ispezione visiva, indagini analitiche e il raffronto dei risultati emersi da tali controlli con le particolari specifiche dell'impianto, dopo di che, i rifiuti possono essere ammessi e quindi stoccati per l'incenerimento, oppure non ammessi, e quindi inviati ad altri impianti di trattamento pi\u00f9 idonei.\nA differenza dei RSU, i rifiuti speciali possono essere sia solidi sia liquidi, per cui l'impianto necessita delle apparecchiature per la movimentazione dei materiali pi\u00f9 complessi e diversificati.\nFanghi di depurazione.\nLa composizione dei fanghi di depurazione e, di conseguenza, le caratteristiche dell'inceneritore preposto al loro trattamento possono variare notevolmente a seconda che si tratti di fanghi provenienti da aree industriali o municipali.\nNel caso di tali rifiuti, l'impianto di incenerimento deve prevedere una sezione per ridurre il contenuto di liquido nei fanghi. Ci\u00f2 pu\u00f2 essere svolto attraverso apparecchiature che impiegano dei processi fisici, come decantatori, separatori centrifughi e filtropressa. Spesso tale processo \u00e8 seguito da un ulteriore essiccatore termica e da un processo di digestione dei fanghi.\nRifiuti medici.\nI rifiuti medici non potenzialmente infettivi sono talvolta trattati in impianti di incenerimento per RSU, mentre nel caso in cui siano potenzialmente infettivi, vengono trattati in particolari impianti di incenerimento dedicati a tale scopo. Tali impianti necessitano di opportune sezioni di lavaggio e disinfezione dei rifiuti e di zone segregate per lo stoccaggio e il trasferimento dei rifiuti. In alcuni casi sono inoltre necessarie delle zone di stoccaggio dotate di opportuni impianti di refrigerazione e congelamento dei rifiuti.\nA causa dell'elevato quantitativo di liquidi che generalmente contengono, i rifiuti medici necessitano di tempi di incenerimento molto lunghi.\nTipologie costruttive.\n\u00c8 possibile distinguere i seguenti tipi di inceneritore in base alla specifica tecnologia adoperata nella camera di combustione primaria.\nInceneritore a griglie.\nQuesti inceneritori possiedono un grosso focolare, con griglie metalliche normalmente a gradini formate da barre o rulli paralleli. La griglia pu\u00f2 essere mobile o fissa e le zone attraversate possono essere progettate in modo da raggiungere temperature differenti, per ottenere riscaldamento graduale.\nIl funzionamento di un inceneritore a griglie pu\u00f2 essere suddiviso nelle seguenti fasi principali:\nLa combustione del materiale avviene nella zona al di sopra della griglia. La forma della camera di combustione viene studiata secondo il tipo di materiale che alimenter\u00e0 l'impianto e il tipo di griglia usato per indirizzare il flusso d'aria principale. I tipi di camera di combustione possono essere:\nIl primo metodo garantisce un tempo di permanenza maggiore dei fumi di combustione nella camera e garantisce che passino per il punto pi\u00f9 caldo; il secondo metodo favorisce il preriscaldamento e seccaggio del materiale; il terzo metodo \u00e8 invece un compromesso tra i due metodi precedenti.\nUna parte dell'aria necessaria alla combustione primaria viene fornita dal basso della griglia e questo flusso viene anche sfruttato per raffreddare la griglia stessa. Il raffreddamento \u00e8 importante per il mantenimento delle caratteristiche meccaniche della griglia; molte griglie mobili sono raffreddate tramite un flusso interno di aria o acqua. In genere si usa acqua nel caso di rifiuti con potere calorifico particolarmente alto (maggiore di 12-15 MJ/kg). Oltre alla normale combustione primaria, viene effettuata anche una combustione secondaria mediante aria immessa ad alta velocit\u00e0 superiormente alla griglia allo scopo di portare a completamento la reazione di combustione, realizzando una condizione di eccesso di ossigeno e una turbolenza che assicura un mescolamento ottimale di combustibile e comburente. Le ceneri prodotte dalla combustione vengono raccolte e raffreddate in vasche piene d'acqua.\nGli inceneritori pi\u00f9 vecchi e impiantisticamente pi\u00f9 semplici consistevano in una camera di mattoni con una griglia posta rispettivamente sopra e sotto la raccolta delle ceneri. Quella posta superiormente, avente un'apertura in cima o lateralmente, veniva utilizzata per caricare il materiale da bruciare, mentre quella inferiore permetteva la rimozione del residuo solido incombusto tramite l'apertura laterale.\nIn confronto con gli altri tipi di inceneritori, gli impianti con griglie mobili sono quelli maggiormente sfruttati per i rifiuti urbani: circa il 90% degli impianti che trattano rifiuti urbani in Europa usano questa tecnologia e permettono, grazie al movimento dei rifiuti all'interno della camera di combustione, un'ottimizzazione della combustione stessa. Una singola griglia \u00e8 in grado di trattare pi\u00f9 di 35 t/h di rifiuti e pu\u00f2 lavorare 8.000 ore l'anno con una sola sospensione dell'attivit\u00e0, per la durata di un mese, legata alla manutenzione e controlli programmati. La normativa europea richiede generalmente una temperatura di combustione di 850\u00a0\u00b0C (1100\u00a0\u00b0C per alcuni rifiuti pericolosi) e un tempo di permanenza di almeno due secondi.\nA causa del continuo deposito di polveri sulle griglie, rispetto alle altre tipologie di inceneritore, gli inceneritori a griglie necessitano delle manutenzioni periodiche pi\u00f9 frequenti.\nTrattandosi di impianti che sfruttano il calore sviluppato dalla combustione, per il loro dimensionamento \u00e8 necessario considerare sia il peso dei rifiuti (che costituiscono il combustibile), sia il loro potere calorifico, ovvero il calore sviluppato durante la combustione (in genere pari a circa 9000-13000 MJ/t). Ad esempio un inceneritore progettato per bruciare 100\u00a0000\u00a0t di rifiuti con potere calorifico di 13 000 MJ/t, pu\u00f2 arrivare a bruciare anche il 45% in pi\u00f9 se i rifiuti hanno un potere calorifico di 9 000 MJ/t.\nInceneritore a letto fluido.\nvedi in dettaglio Fluidizzazione\nLa combustione a letto fluido \u00e8 ottenuta inviando dal basso un forte getto di aria attraverso un letto di materiale inerte (ad esempio sabbia o cenere). In questa maniera il letto si espande e si solleva, mentre le particelle si mescolano e sono sotto continua agitazione. A questo punto vengono introdotti i rifiuti e il combustibile. Il sistema inerte/rifiuto/combustibile viene mantenuto in sospensione sul flusso di aria pompata e sotto violento mescolamento e agitazione, assumendo in tale modo caratteristiche simil-fluide (da cui il termine \"letto fluido\"). Questo processo \u00e8 detto \"fluidizzazione\" ed \u00e8 comunemente utilizzato anche in altri ambiti dell'industria chimica, ad esempio nella costruzione di Reattore chimico, Scambiatore di calore o Miscelatore.\nUna camera di combustione a letto fluido permette di ridurre le emissioni di ossidi di zolfo (SOx) mescolando calcare o dolomite in polvere all'inerte: in tal modo infatti lo zolfo non viene ossidato formando gas, bens\u00ec precipita sotto forma di solfato. Tra l'altro, tale precipitato caldo permette di migliorare lo scambio termico per la produzione di vapore acqueo. Dato che il letto fluido consente anche di operare a temperature inferiori (intorno a 850-950\u00a0\u00b0C nello spazio sopra il letto fluido e una temperatura pi\u00f9 bassa, fino a 650 \u00b0C, all'interno del letto fluido), operando a tali temperature \u00e8 possibile ridurre le emissioni di ossidi di azoto (NOx).\nUno studio comparativo ha confrontato le emissioni di polveri sottili, caratterizzandone dimensione, composizione e concentrazione, e di elementi traccia relativamente all'utilizzo di una camera a griglie e di una camera a letto fluido (FBC) a monte dei sistemi di filtraggio. \u00c8 emerso che le emissioni di particelle con diametro inferiore a 1\u00a0\u00b5m (PM1) sono approssimativamente quattro volte maggiori nel caso delle griglie, con valori di 1-1,4\u00a0g/Nm\u00b3 (grammi al normalmetrocubo) contro i 0,25-0,31\u00a0g/Nm\u00b3 del letto fluido. \u00c8 stata misurata anche la quantit\u00e0 totale media di ceneri prodotte, che \u00e8 risultata essere di 4,6\u00a0g/Nm\u00b3 nel caso del letto fluido e di 1,4\u00a0g/Nm\u00b3 nel caso delle griglie.\nIl letto fluido ha il vantaggio di richiedere poca manutenzione e non necessita di parti in movimento. Possiede anche un rendimento leggermente superiore rispetto ai forni a griglia, ma richiede combustibile a granulometria piuttosto omogenea.\nI tipi di letto fluido pi\u00f9 sfruttati rientrano principalmente in due categorie: sistemi a pressione atmosferica (\"Fluidized Bed Combustion\", FBC) e sistemi pressurizzati (\"Pressurized Fluidized Bed Combustion\", PFBC). Questi ultimi sono in grado di generare un flusso gassoso ad alta pressione e temperatura in grado di alimentare una turbina a gas che pu\u00f2 realizzare un ciclo combinato ad alta efficienza.\nInceneritore a forno rotativo.\nGli impianti a forno rotativo sono molto versatili in quanto possono essere progettati per trattare diverse tipologie di rifiuti. Sono generalmente utilizzati nell'ambito dello smaltimento dei rifiuti industriali e speciali, ma anche rifiuti medici, mentre il loro impiego nel trattamento di RSU \u00e8 meno comune.\nSi hanno una o due camere di combustione, che operano generalmente a temperature comprese tra 850 e 1200 \u00b0C: la camera di combustione primaria consiste in un tubo cilindrico costruito in materiale refrattario inclinato di 5-15\u00b0, il cui movimento attorno al proprio asse di rotazione viene trasmesso ai rifiuti, per i quali normalmente \u00e8 necessario un tempo di residenza all'interno del forno di circa 30-90 minuti. La rotazione fa accumulare all'estremit\u00e0 del cilindro le ceneri e il resto della frazione non combusta solida, che viene infine inviata all'esterno del forno. I gas passano invece in una seconda camera di combustione fissa. La camera di combustione secondaria \u00e8 utilizzata per portare a completamento le reazioni di ossidazione in fase gassosa.\nIn relazione alla pericolosit\u00e0 del rifiuto trattato, le emissioni gassose possono richiedere un pi\u00f9 accurato sistema di pretrattamento prima dell'immissione in atmosfera. Molte particelle tendono a essere trasportate insieme con i gas caldi; per questo motivo viene utilizzato un \"post-bruciatore\" dopo la camera di combustione secondaria per attuare un'ulteriore combustione.\nInceneritore a focolare multi-step.\nIl nome di questa tecnologia \u00e8 legato al passaggio su pi\u00f9 focolari del materiale da trattare. I rifiuti vengono trasportati attraverso la fornace muovendo una dentatura meccanica disposta su braccia agitanti montate su un asse centrale rotante che si estende a una certa altezza dal focolare. I rifiuti in entrata vengono caricati da un'estremit\u00e0, mentre i residui della combustione vengono asportati dall'altra estremit\u00e0. Il carico/scarico dei rifiuti viene ripetuto automaticamente secondo il numero di focolari presenti.\nUn tipo di inceneritore a focolare multi-step \u00e8 il forno di pirolisi a piani, studiato originariamente per l'incenerimento di fanghi di varia natura (inclusi i fanghi biologici inattivati) ed occasionalmente usato nell'incenerimento di RSU.\nInceneritori su piccola scala.\nOltre alle applicazioni su larga scala, i processi di incenerimento sono svolti con impianti su piccola scala, utilizzati per il trattamento di una quantit\u00e0 limitata di rifiuti.\nIl funzionamento di questi inceneritori \u00e8 fondamentalmente analogo a quello degli impianti industriali, essendo provvisti di una camera di combustione, di un sistema per il trattamento dei fumi e di un camino per l'espulsione dei fumi in atmosfera.\nNavi inceneritore.\nOltre agli inceneritori installati a terra, esistono anche inceneritori installati su imbarcazioni, che prendono il nome di \"navi inceneritore\". Un esempio di nave inceneritore \u00e8 la M/T Vulcanus (IMO 5105295), progettata nel 1956 come fregata per poi essere trasformata e usata come nave inceneritore dal 1972 al 1990. Altro esempio di nave inceneritore \u00e8 la nave Vulcanus II, da non confondersi con la precedente.\nGassificatori.\nUn'alternativa agli impianti di incenerimento per combustione si ha con la gassificazione (da non confondersi con i rigassificatori per il gas naturale). In tali impianti i rifiuti vengono decomposti termochimicamente mediante l'insufflazione di una corrente azoto anche ossigeno, ad elevate temperature, ottenendo come prodotti finali un gas combustibile (detto gas di sintesi) e scorie solide. La gassificazione, che avviene in presenza di una certa quantit\u00e0 di ossigeno, pu\u00f2 essere considerata come una tecnologia intermedia tra l'incenerimento e la pirolisi propriamente detta.\nEsistono numerosi processi basati su gassificazione, pi\u00f9 o meno diffusi e collaudati, che differiscono fra loro per tipo di rifiuto trattato, per emissioni e per prodotti di risulta (liquidi, gassosi, solidi), anche se ormai sono tecnologia ben sviluppata e collaudata dai primi tentativi. In generale la maggior parte di essi \u00e8 caratterizzata dal fatto che il materiale da trattare deve essere finemente sminuzzato per essere uniformemente investito dalla corrente di azoto (pirolizzatori) o miscela di azoto e ossigeno (gassificatori). Le temperature operative sono in genere fra 400 e 800\u00a0\u00b0C nel caso della pirolisi e mentre per la gassificazione sono nettamente pi\u00f9 elevate. Le emissioni delle due tecnologie sono sensibilmente differenti rispetto a quelle relative ad un inceneritore, e variabili in relazione agli specifici impianti e processi utilizzati nonch\u00e9 al tipo di materiale trattato. \nTorcia al plasma.\nUn particolare tipo di gassificazione utilizza una torcia al plasma a temperature comprese fra i 7000 e i 13000\u00a0\u00b0C, che decompone del tutto le molecole organiche e vetrifica tutti i residui eliminando teoreticamente le problematiche relative all'inquinamento, poich\u00e9 non dovrebbe produrre nessun composto gassoso tossico o pericoloso come diossine, furani o ceneri diventando perci\u00f2 un ottimo modo per trattare pneumatici, PVC, rifiuti ospedalieri e altri rifiuti industriali, nonch\u00e9 rifiuti urbani non trattati.\nI punti critici di tali impianti sono per\u00f2 lo sfruttamento commerciale del materiale vetrificato \nPirolizzatori.\ngli impianti di pirolisi, sono in parte simili alla gassificazione, In tali impianti i rifiuti vengono decomposti termochimicamente mediante l'insufflazione di una corrente di azoto. In pratica mentre negli inceneritori il materiale viene riscaldato in presenza di ossigeno e avviene una combustione che genera calore e produce composti gassosi ossidati, negli impianti di pirolisi lo stesso riscaldamento viene effettuato in assenza totale di ossigeno e il materiale subisce la scissione dei legami chimici originari con formazione di molecole pi\u00f9 semplici. Nel corso del tempo e in numerose zone si sono creati degli impianti con pirolizzatore, che si sono diffusi pi\u00f9 o meno a seconda delle tipologie utilizzate, pur essendo tecnologia ben sviluppata e collaudata dalle prime applicazioni per il tempo trascorso.\nSistemi di depurazione dei fumi.\nI sistemi di depurazione dei fumi negli inceneritori sono costituiti da diverse sezioni di abbattimento disposte in serie e sono pertanto detti \"multistadio\". Ogni sezione \u00e8 concepita per abbattere un certo tipo di inquinanti. In base alla natura chimico-fisica della sostanza da abbattere, si pu\u00f2 procedere con metodi fisici o metodi chimici; i metodi chimici consistono generalmente in reazioni chimiche con opportuni reagenti allo scopo di trasformare le sostanze inquinanti in altre sostanze non nocive, relativamente inerti e facilmente separabili.\nQuesti sistemi si suddividono in base al loro funzionamento in: semisecco, secco, umido e misto.\nA partire dagli anni ottanta si \u00e8 affermata l'esigenza di rimuovere i macroinquinanti presenti nei fumi della combustione (ad esempio ossido di carbonio, ossidi di azoto e gas acidi come l'anidride solforosa) e di perseguire un pi\u00f9 efficace abbattimento delle polveri in relazione alla loro granulometria. Si \u00e8 passati dall'utilizzo di sistemi, quali cicloni e multicicloni, con efficienze massime di captazione delle polveri rispettivamente del 70% e dell'85%, ai precipitatori elettrostatici (ESP) o filtri a maniche, che garantiscono efficienze notevolmente superiori (fino al 99% e oltre).\nIn aggiunta, sono state sviluppate misure di contenimento preventivo delle emissioni, ottimizzando le caratteristiche costruttive dei forni e migliorando l'efficienza del processo di combustione. Questo risultato si \u00e8 ottenuto attraverso l'utilizzo di temperature pi\u00f9 alte (con l'immissione di discrete quantit\u00e0 di metano), di maggiori tempi di permanenza dei rifiuti in regime di alte turbolenze e grazie all'immissione di aria secondaria per garantire l'ossidazione completa dei prodotti della combustione.\nTuttavia l'aumento delle temperature, se da un lato riduce la produzione di certi inquinanti (per esempio diossine), dall'altra aumenta la produzione di ossidi di azoto e soprattutto di particolato il quale quanto pi\u00f9 \u00e8 fine, tanto pi\u00f9 difficile \u00e8 da intercettare anche per i pi\u00f9 moderni filtri, per cui si deve trovare un compromesso, considerato anche che il metano usato comunque ha un costo notevole. Per questi motivi talvolta gli impianti prevedono postcombustori a metano e/o catalizzatori che abbassano la temperatura di reazione fino a circa 900\u00a0\u00b0C.\nAbbattimento degli NOx.\nLa formazione di ossidi d'azoto (NOx) aumenta quasi esponenzialmente al crescere della temperatura di combustione.\nPer l'abbattimento degli ossidi di azoto possono essere utilizzati processi di tipo catalitico o non catalitico.\nI processi catalitici comunemente utilizzati sono chiamati riduzione selettiva catalitica (SCR), che consiste nell'utilizzo di un reattore a valle della linea di depurazione in cui viene nebulizzata ammoniaca (NH3), che, miscelandosi con i fumi e attraversando gli strati dei catalizzatori, trasforma alla temperatura di 300\u00a0\u00b0C gli ossidi di azoto in acqua (H2O) e azoto gassoso (N2), gas innocuo che compone circa il 79% dell'atmosfera. Visto che \u00e8 possibile che una certa quantit\u00e0 di ammoniaca non reagita sfugga dal camino (\"ammonia slip\"), sono state elaborate altre metodiche che non fanno uso di ammoniaca quale reagente o che prevedono un suo ulteriore abbattimento tramite un altro processo catalitico.\nI processi non catalitici comunemente utilizzati sono invece chiamati riduzione selettiva non catalitica (SNCR); tale tecnologia presenta minori costi di impianto (a causa dell'assenza del catalizzatore) e perch\u00e9 presenta il vantaggio di non dover smaltire i catalizzatori esausti; dall'altra parte, ha un'efficacia inferiore rispetto ai sistemi SCR. Si svolge con l'iniezione di un reagente (urea, che ad alta temperatura si dissocia in ammoniaca) in una soluzione acquosa in una zona dell'impianto in cui in cui la temperatura \u00e8 compresa fra 850 e 1.050 \u00b0C, con la conseguente riduzione degli ossidi di azoto in azoto gassoso e acqua. Altri processi non catalitici sfruttano la riduzione con ammoniaca attuata tramite irraggiamento con fascio di elettroni o tramite l'utilizzo di filtri elettrostatici.\nAbbattimento dei microinquinanti.\nAltri sistemi sono stati messi a punto per l'abbattimento dei microinquinanti come metalli pesanti (mercurio, cadmio, ecc.) e diossine.\nRiguardo ai primi, presenti sia in fase solida che di vapore, la maggior parte di essi viene fatta condensare nel sistema di controllo delle emissioni e si concentra nel cosiddetto \"particolato fine\" (ceneri volanti). Il loro abbattimento \u00e8 poi affidato ad un depolveratore che arriva a garantire una rimozione superiore al 99% delle PM10 prodotte, senza per\u00f2 rimuovere le nanopolveri (PM 0,1). Per tale motivo le polveri emesse sono considerate particolarmente nocive.\nPer quanto riguarda l'abbattimento delle diossine e dei furani, il controllo dei parametri della combustione e della post-combustione (aumento della temperatura a oltre 850\u00a0\u00b0C), \u00e8 accompagnato nei nuovi impianti da una separazione di adsorbimento chimico con carbone attivo, cio\u00e8 facendo legare chimicamente le molecole di diossine e furani sulla superficie del materiale adsorbente, che \u00e8 costituito da carbone attivo, il quale rispetto al carbone comunemente detto presenta un'elevata area superficiale (fino a 600\u00a0m\u00b2 di superficie ogni grammo), funzionando quindi come una specie di \"spugna\". Anche qui la filtrazione della polvere di carbone esausta \u00e8 affidata al depolveratore, in quanto i carboni esausti (cio\u00e8 impregnati di diossine) sono altamente nocivi e sono considerati rifiuti speciali pericolosi, da smaltire in discariche speciali.\nSono allo studio metodi di lavaggio dei fumi in soluzione oleosa per la cattura delle diossine che sfruttino la loro spiccata solubilit\u00e0 nei grassi.\nAbbattimento delle polveri.\nLa pericolosit\u00e0 delle polveri prodotte da un inceneritore \u00e8 potenzialmente estremamente elevata. Questo \u00e8 confermato dai limiti particolarmente severi imposti dalla normativa per i fumi, limitata per\u00f2 alle polveri totali senza discriminare le relative dimensioni delle stesse.\nInfatti, se da un lato la combustione dei rifiuti produce direttamente enormi quantit\u00e0 di polveri dalla composizione chimica varia, dall'altra alcune sezioni dei sistemi di filtrazione ne aggiungono di ulteriori (in genere calce o carboni attivi) per assorbire metalli pesanti e diossine come sopra spiegato. Pertanto, le polveri finiscono per essere un concentrato di sostanze pericolose per la vita umana ed animale.\nPer tali motivi, l'importanza e l'efficacia dei depolveratori \u00e8 molto elevata. Vengono in genere usati sia filtri elettrostatici (dagli elevati consumi elettrici, poco efficaci su ceneri contenenti poco zolfo ma in generale abbastanza efficaci se frequentemente ripuliti), sia filtri a maniche (non adatti ad alte temperature e soggetti ad intasamento). Attualmente la legge non prevede limiti specifici per le polveri fini (PM10, ecc.) per cui la reale efficacia di tali sistemi su queste particelle \u00e8 oggetto di dibattiti accesi. Tuttavia il rispetto della legge vigente \u00e8, in genere, ampiamente garantito.\nIn ogni caso, le polveri trattenute devono essere smaltite in discariche per rifiuti speciali pericolosi: in taluni casi vengono smaltite all'estero (in Germania le miniere di salgemma vengono usate per questo oltre che per i rifiuti radioattivi).\nScorie.\nL'incenerimento dei rifiuti produce scorie solide pari circa al 10-12% in volume e 15-20% in peso dei rifiuti introdotti, e in pi\u00f9 ceneri per il 5%. Gran parte della massa immessa nei forni viene infatti combusta ottenendo dei fumi che verranno opportunamente pretrattati prima di essere emessi dal camino.\nLe scorie sono generalmente smaltite in discarica e costituiscono una grossa voce di spesa.\nGli impianti possono essere costruiti per riciclare le scorie, riducendo il problema del loro smaltimento.\nUn'altra tecnologia in sperimentazione \u00e8 la vetrificazione delle ceneri con l'uso della torcia al plasma. Con questo sistema si rendono inerti le ceneri, risolvendo il problema dello smaltimento delle stesse come rifiuti speciali, inoltre si studia la possibilit\u00e0 di un loro riutilizzo come materia prima per il comparto ceramico e cementizio.\nStoria.\nI primi inceneritori per lo smaltimento dei rifiuti nel Regno Unito furono costruiti a Nottingham da Manlove, Alliott &amp; Co. Ltd. nel 1874 a partire da un brevetto di Alfred Fryer. Originariamente erano conosciuti come \"distruttori\" (\"destructors\").\nLa costruzione del primo inceneritore conosciuta \u00e8 nel 1885, a New York.\nNel 1899 si ha notizia della sperimentazione di WC inceneritori da parte dei militari statunitensi, costruito dalla \"International Garbage and Crematory Company\" di Buffalo, New York.\nNel 1901 la tecnologia dell'incenerimento si diffuse in Australia come metodo per contrastare la peste bubonica.\nNel 1911, quando ancora gli effetti tossici e di pericolosit\u00e0 per l'atmosfera del particolato e di altre sostanze contenute nei fumi di combustione non erano ben noti, a New York era commercializzato un inceneritore di rifiuti per applicazioni domestiche e non, chiamato \"Incenerite\", pubblicizzato come un metodo sicuro da potere essere collocato in cucina.\nDurante la seconda guerra mondiale, la tecnologia dell'incenerimento fu brutalmente utilizzata per cremare i corpi di milioni di ebrei sterminati nei campi di concentramento dal regime nazista.\nNegli anni '80 il Dipartimento della Difesa degli Stati Uniti ha individuato l'incenerimento come la migliore tecnologia disponibile per lo smaltimento di munizioni e agenti chimici.\nDiffusione.\nEuropa.\nGli inceneritori pi\u00f9 diffusi in Europa sono del tipo \"a griglie\", sono attivi, al 2012, 408 impianti di incenerimento rifiuti in 23 nazioni. In alcune situazioni, impianti di questo genere sono stati inseriti in contesti urbani, ad esempio a Vienna, Parigi, Torino, Imola.\nPaesi quali Svezia (circa il 50% del rifiuto viene incenerito), Svizzera (~50%), Danimarca (~50%) e Germania (~35%) ne fanno largo uso; nei Paesi Bassi (in particolare ad Amsterdam) sorgono alcuni fra i pi\u00f9 grandi inceneritori d'Europa, che permettono di smaltire fino a quattro milioni e mezzo di tonnellate di rifiuti all'anno. Nei Paesi Bassi comunque la politica \u2013 oltre a porsi l'obiettivo di ridurre il conferimento in discarica di rifiuti recuperabili \u2013 \u00e8 quella di bruciare sempre meno rifiuti a favore di prevenzione, riciclo e riuso (ad esempio mediante incentivi, come cauzioni e riconsegna presso i centri commerciali sul riutilizzo delle bottiglie di vetro e di plastica).\nTra le nazioni in cui il ricorso a questo tipo di trattamento \u00e8 scarsamente diffuso, si annoverano la Slovenia, Malta, Lituania e Croazia (tra lo 0,1% e l'1,6% dei rifiuti gestiti). Gli Stati che non avviano rifiuti a trattamento termico: Grecia, Cipro, Lettonia, Romania e Bulgaria.\nImpatto ambientale.\nSebbene gli inceneritori siano costruiti per risolvere delle problematiche di gestione (ovvero lo smaltimento di rifiuti non smaltibili in altro modo), agli inceneritori sono associati degli impatti atmosferici negativi, tra cui:\nImpatti generali positivi sono invece:\nRecupero energetico.\nNegli impianti pi\u00f9 moderni, il calore sviluppato durante la combustione dei rifiuti viene recuperato e utilizzato per produrre vapore, poi utilizzato per la produzione di elettricit\u00e0 o come vettore di calore per il teleriscaldamento. Il rendimento di tali impianti \u00e8 per\u00f2 molto minore di quello di una normale centrale elettrica, poich\u00e9 i rifiuti non sono un sufficiente combustibile per il loro basso potere calorifico, e le temperature raggiunte in camera di combustione sono inferiori e la loro eterogenit\u00e0. Talvolta per aumentare l'efficienza della combustione insieme ai rifiuti viene bruciato anche del gas metano.\nLa tecnologia di produzione di Combustibile Derivato dai Rifiuti (o CDR) ed il suo incenerimento sfrutta la preventiva disidratazione biologica dei rifiuti seguita dalla separazione degli inerti (metalli, minerali, ecc.) dalla frazione combustibile, che pu\u00f2 essere arsa producendo energia elettrica con resa nettamente migliore rispetto all'incenerimento classico e con una diminuzione dell'impatto sull'ecosistema negativo associato al consumo di energia da parte del sistema di incenerimento.\nL'indice di sfruttamento del combustibile di inceneritori e centrali elettriche pu\u00f2 essere aumentato notevolmente abbinando alla generazione di energia elettrica il teleriscaldamento, che permette il recupero del calore prodotto che verr\u00e0 poi utilizzato per fornire acqua calda. Tuttavia non sempre il calore recuperato pu\u00f2 essere effettivamente utilizzato per via delle variazioni stagionali dei consumi energetici; ad esempio, in estate lo sfruttamento del calore pu\u00f2 calare notevolmente, a meno che non siano presenti attrezzature che permettano di sfruttarlo per il raffreddamento.\nOggi gran parte degli inceneritori sono dotati di recupero energetico ma solo una piccola minoranza di impianti \u00e8 collegata a sistemi di teleriscaldamento e e viene venduta alla rete la corrente elettrica e non il calore.\nL'efficienza energetica di un inceneritore \u00e8 variabile tra il 19 e il 27% se si recupera solo l'energia elettrica ma aumenta molto col recupero del calore (cogenerazione). A titolo di confronto una moderna centrale termoelettrica a ciclo combinato, il cui scopo primario \u00e8 ovviamente quello di produrre elettricit\u00e0, ha una resa del 57% per la produzione elettrica, e se abbinata al teleriscaldamento raggiunge l'87%. Tipicamente per ogni tonnellata di rifiuti trattata possono essere prodotti circa 0,67\u00a0MWh di elettricit\u00e0 e 2\u00a0MWh di calore per teleriscaldamento.\nVolendo invece confrontare il rendimento energetico delle varie tecnologie di trattamento termico dei rifiuti, il discorso \u00e8 molto pi\u00f9 complesso, meno documentato e fortemente influenzato dal tipo di impianto. In linea di massima le differenze sono dovute al fatto che, mentre in un inceneritore i rifiuti vengono direttamente bruciati ed il calore viene usato per produrre vapore, negli impianti di gassificazione/pirolisi i rifiuti vengono invece convertiti parzialmente in gas (syngas) che pu\u00f2 essere poi utilizzato in cicli termodinamici pi\u00f9 efficienti, come ad esempio un ciclo combinato sopra richiamato. La possibilit\u00e0 di utilizzare diversi cicli termodinamici permette a tali impianti maggiore flessibilit\u00e0 nella regolazione dei rapporti fra produzione di calore e di elettricit\u00e0, rendendoli meno sensibili alle variazioni stagionali dei consumi energetici (in altre parole d'inverno si pu\u00f2 produrre pi\u00f9 calore e d'estate pi\u00f9 elettricit\u00e0).\nPericolo chimico e biologico.\nProblemi sanitari.\nAnche per questo aspetto si pu\u00f2 rappresentativamente citare un lavoro di Lorenzo Tomatis, gi\u00e0 direttore IARC e punto di riferimento internazionale sugli aspetti sanitari e ambientali.\nStudi epidemiologici.\nStudi epidemiologici, anche recentissimi, condotti in paesi sviluppati e basati su campioni di popolazione esposta molto vasti, evidenziano una correlazione tra patologie tumorali (sarcoma) e l'esposizione a diossine derivanti da inceneritori e attivit\u00e0 industriali.\nAltre indagini epidemiologiche prendono in particolare considerazione gli inceneritori come fonte d'inquinamento da metalli pesanti, ed eseguono accurate analisi considerando sia fattori socio-economici sia le popolazioni esposte nelle precise zone di ricaduta (mappe di isoconcentrazione tracciate per rilevamento puntuale e interpolazione spaziale col metodo di kriging). L'analisi, accurata pur se limitata solo ad alcune popolazioni, evidenzia aumenti statisticamente significativi di alcune patologie tumorali nelle donne residenti in zona da almeno cinque anni, ma non negli uomini. Nello studio viene ugualmente rilevata l'esposizione ad ossidi di azoto (NOx).\nUn lavoro giapponese del 2005 ha tentato di mettere in relazione le diossine presenti nel latte materno con la distanza dagli inceneritori. Le conclusioni sono state che (nei limiti e nell'estensione dello studio) \u00abnonostante gli inceneritori fossero la maggior fonte di diossine in Giappone al momento dello studio, i livelli di diossine nel latte materno non hanno mostrato apparente correlazione con le distanze tra il domicilio delle madri e gli inceneritori di rifiuti\u00bb.\nUn'analisi sintetica degli effetti sulla salute, svincolati dalla sola analisi dei singoli composti emessi \u2013 difficilmente studiabili se non \"in toto\" per gli effetti sinergici e di amplificazione dei componenti della miscela \u2013, si pu\u00f2 invece evincere da alcuni altri lavori: sempre in Giappone si \u00e8 rilevata correlazione tra l'aumento di una serie di disturbi minori nei bambini e distanza dagli impianti.\nPassando a problemi di ordine maggiore, si sono rilevati aggregati (\"cluster\") di aumento di mortalit\u00e0 per linfoma non Hodgkin; altri studi, nonostante difficolt\u00e0 relative all'analisi dei dati, aggiungono risultati significativi sull'incidenza di tumore polmonare, linfoma non Hodgkin, sarcomi ai tessuti molli, tumori pediatrici, malformazioni neonatali.\nDiversi studi europei rivelano, sempre nell'ambito delle patologie tumorali, correlazioni con la presenza di inceneritori, in coerenza con analoghi studi precedenti.\nMa, in questo ambito, gli studi sono controversi e discordanti: a titolo di esempio uno studio effettuato in Gran Bretagna, con lo scopo di valutare l'incidenza di vari tipi di cancro in una popolazione che vive in prossimit\u00e0 di impianti di incenerimento, ha evidenziato che il rischio aggiuntivo di contrarre il cancro dovuto alla vicinanza degli inceneritori \u00e8 estremamente basso. Sempre lo stesso studio rileva che un moderno inceneritore influisce sull'assorbimento umano medio di diossina in percentuale inferiore all'1% dell'assorbimento totale derivato dall'insieme delle emissioni ambientali (come precedentemente rilevato l'assorbimento di diossina avviene principalmente con la dieta). Inoltre, riguardo a specifiche patologie tumorali, lo studio afferma che non c'\u00e8 evidente correlazione tra l'esposizione alle emissioni degli inceneritori e l'incidenza di cancro allo stomaco, all'apparato gastrointestinale e ai polmoni; i fattori socio-economici hanno un ruolo determinante. Sull'incidenza dell'angiosarcoma, lo studio in questione evidenzia che non \u00e8 possibile effettuare alcuna correlazione a causa della mancanza di informazioni sull'accuratezza della diagnosi effettuata sulla popolazione generale; comunque la commissione di studio \u00e8 giunta alla conclusione che non c'\u00e8 alcuna prova pi\u00f9 generale dell'esistenza di aggregati e non sono necessari ulteriori studi nel breve termine. Sempre in Gran Bretagna, nel 2008 la British Society for Ecological Medicine (BSEM) ha pubblicato uno studio avente l'obiettivo di riassumere i risultati dei principali studi epidemiologici e dimostrare gli effetti nocivi degli inceneritori sulla salute. Tale studio \u00e8 stato ampiamente criticato dall'Health Protection Agency britannica che ha accusato la BSEM di aver utilizzato per le sue conclusioni solamente gli studi scientifici con risultati favorevoli alle conclusioni volute, tralasciandone altri con opposte vedute.\nSull'effetto dei metalli pesanti dispersi dalla combustione di rifiuti pericolosi sulla salute della popolazione si rileva che le emissioni non si limitano alle sostanze aerodisperse, ma possono riguardare anche le acque o i siti di stoccaggio delle ceneri.\nUno studio britannico ha analizzato la distribuzione del piombo e cadmio derivato dalle emissioni di polveri sottili di un inceneritore per fanghi di depurazione evidenziando che nelle adiacenze dell'inceneritore si rilevano picchi maggiori di concentrazione, seppure l'impatto sia relativamente piccolo rispetto alle altre attivit\u00e0 antropiche nella zona oggetto di studio.\nIn Italia, negli anni 2001-2004, \u00e8 stato commissionato dal Ministro dell'Ambiente Altero Matteoli uno studio sulla sostenibilit\u00e0 ambientale dell'incenerimento dei rifiuti solidi urbani, svolto dal dipartimento di Fisica tecnica dell'Universit\u00e0 degli Studi di Roma \"La Sapienza\" e dal dipartimento di ingegneria impiantistica dell'Universit\u00e0 di Perugia. Secondo i resoconti della Commissione Ambiente e Territorio dell'epoca \u00abla tecnologia di \"termovalorizzazione\" \u00e8 ormai affidabile e sostenibile, [...] Inoltre, quando gli impianti sono a norma, i rischi di insorgenze di malattie tumorali nella popolazione sono stati abbattuti drasticamente. [...] i rischi di carattere sanitario connessi alla realizzazione di \"termovalorizzatori\" di ultima generazione sono assolutamente trascurabili\u00bb.\nTale studio \u00e8 stato criticato sia in Commissione, sia da soggetti esterni, che hanno rilevato come esso trascuri completamente le problematiche ambientali e non specifichi quali siano i parametri e indicatori di tale compatibilit\u00e0 ambientale di tali impianti.\nAccensione e collaudo.\nTrattandosi di un processo esotermico, il calore necessario al mantenimento della reazione di combustione che si svolge all'interno della fornace di un inceneritore \u00e8 fornito dagli stessi rifiuti, che fungono da combustibile. Per potere essere innescato, tale processo ha per\u00f2 necessit\u00e0 di elevate temperature, che sono raggiunte attraverso l'utilizzo di combustibile durante la fase di accensione dell'impianto.\nControllo e monitoraggio.\nIl controllo e il monitoraggio di un impianto di incenerimento, che \u00e8 svolto anche attraverso apposite strumentazioni di controllo automatico, ha diversi scopi: da una parte mantenere l'efficienza del processo e dall'altra parte assicurare che tale processo si svolga in maniera sicura sia per quanto riguarda potenziali pericoli che possono avere luogo all'interno dell'impianto (ad esempio: incendi, esplosioni, intossicazioni, ecc.), sia per quanto riguarda possibili conseguenze dannose per l'ambiente e per la salute delle popolazioni interessate. Da un punto di vista impiantistico, questi obiettivi si traducono, tra l'altro, nella necessit\u00e0 di diminuire le variazioni nel tempo e nello spazio delle caratteristiche del processo, cio\u00e8 garantire la stabilit\u00e0 del processo e l'omogeneit\u00e0 dei parametri del processo.\nIn particolare, le variabili che possono essere aggiustate dall'operazione di controllo includono:\nIl controllo di tali parametri \u00e8 indirizzato a migliorare il processo di incenerimento, che include le seguenti necessit\u00e0:\nNormativa.\nEuropa.\nAi sensi della gerarchia di gestione dei rifiuti, definita dalla Direttiva europea 2008/98/CE, l'incenerimento con recupero energetico ad alta efficienza si colloca al quarto livello di priorit\u00e0 dopo prevenzione, preparazione per il riutilizzo e recupero di materia, mentre precede lo smaltimento finale in discarica controllata. Fermo restando che, secondo la medesima Direttiva, tale gerarchia pu\u00f2 essere rivista per specifici flussi di rifiuti."}
{"id": "235320", "revid": "125767929", "url": "https://it.wikipedia.org/wiki?curid=235320", "title": "Giorgio Vasari", "text": "Vasari ebbe una vastissima rosa di interessi: fu infatti un pittore dallo spiccato gusto manierista, un architetto di certo pregio (realizz\u00f2 il palazzo della Carovana a Pisa e il complesso fiorentino degli Uffizi) e infine eccelso storiografo. Il nome del Vasari, infatti, \u00e8 legato in modo indissolubile a \"Le vite de' pi\u00f9 eccellenti pittori, scultori e architettori\", una serie di biografie nella quale egli copre l'intero canone artistico teso fra Trecento e Cinquecento.\nBiografia.\nGiovinezza.\nGiorgio Vasari nacque ad Arezzo il 30 luglio 1511 dal mercante di tessuti Antonio Vasari e da Maddalena Tacci. Ancora giovanissimo frequent\u00f2 la bottega aretina del francese Guillaume de Marcillat, pittore di vetrate di buon talento; nello stesso periodo, frequent\u00f2 le lezioni del poligrafo Giovanni Pollio Lappoli, dove ricevette una prima educazione umanistica, e si ciment\u00f2 anche nell'architettura, realizzando il basamento dell'organo del Duomo detto Nuovo, ove si mostr\u00f2 assai sensibile alle influenze michelangiolesche della tomba di Giulio II.\nSuccessivamente, il giovane Vasari prosegu\u00ec gli studi a Firenze, dove giunse per circostanze fortuite al seguito del cardinale cortonese Silvio Passerini, tutore dei rampolli di casa de' Medici, i futuri cardinale Ippolito e duca Alessandro. Introdotto dal Passerini nella cerchia della corte medicea, Vasari approfond\u00ec la propria educazione umanistica, passando sotto la guida del letterato Pierio Valeriano; fu, inoltre, un frequentatore assiduo della bottega di Andrea del Sarto e dell'accademia di disegno di Baccio Bandinelli, artisti che gli fornirono strumenti essenziali, quali la perizia disegnativa e la capacit\u00e0 di composizione prospettica. Negli anni fiorentini, che egli ricorder\u00e0 come i pi\u00f9 felici della sua vita, Vasari conobbe inoltre Francesco Salviati, del quale godette l'amicizia per il comune interesse verso le opere dell'antichit\u00e0 classica. Proprio in ragione del loro entusiasmo condiviso i due visitarono Roma tra il 1531 e il 1532; nell'Urbe Vasari, insieme all'amico, studi\u00f2 i monumenti antichi, le opere di Raffaello e Michelangelo ed i grandi testi figurativi della maniera moderna.\nGli anni bui.\nLa morte del padre.\nL'idillio degli anni fiorentini venne bruscamente spezzato con la morte del padre Antonio, nel 1527; il Vasari, pertanto, affront\u00f2 un periodo di nera miseria, ritrovandosi improvvisamente a carico della madre e dei fratelli minori. Per guadagnarsi da vivere, si ciment\u00f2 nella realizzazione di pale d'altare, destinate ai conventi e ai luoghi di culto di Arezzo e della contrada circostante; furono questi anni aridi e rigidi, allietati solo dall'incontro con Rosso Fiorentino, rifugiatosi ad Arezzo per sfuggire dal sacco di Roma a opera delle truppe dei lanzichenecchi. L'espressivit\u00e0 tormentata e visionaria delle pitture manieriste di Rosso influenz\u00f2 non poco lo stile di Vasari, con suggestioni che ritornano nella gremita composizione della \"Deposizione\", eseguita per la chiesa aretina della Santissima Annunziata, e nel drammatico \"Cristo portato al sepolcro\".\nNel frattempo, con i primi guadagni da pittore la situazione economica familiare si era ormai stabilizzata, sicch\u00e9 Vasari pot\u00e9 finalmente far costruire una casa tra gli orti di borgo San Vito, di piccole dimensioni ma assai fastosa. Questa residenza, oggi adibita a museo, conserva affreschi di pregevole fattura, caratterizzati da una narrazione lieve, distesa, quasi poetica, specialmente nella camera di Abramo (ovvero quella nuziale).\nLa crisi spirituale.\nFurono questi tuttavia anni assai burrascosi. Vasari, infatti, inizi\u00f2 ad essere insofferente alla vita di corte, con un conseguente inasprimento dei rapporti con i Medici; questa crisi di fiducia, gi\u00e0 manifestatasi nel 1535 con la morte del cardinale Ippolito, divamp\u00f2 nel 1537 all'indomani dell'assassinio del duca Alessandro per volont\u00e0 di Lorenzino de' Medici. Oppresso da una profonda depressione, Vasari su consiglio di Giovanni Pollastra si trasfer\u00ec all'Eremo di Camaldoli, ove realizz\u00f2 pitture per i monaci. La nuova occupazione gli permise non solo di stare pi\u00f9 tempo all'aria aperta, ma anche di risolvere la propria crisi in chiave religiosa, conducendo un'esperienza di distacco dal mondo quasi petrarchesca.\nRitrovata la salute nella solitudine eremita, Vasari decise di trasferirsi a Roma, ove giunse nel febbraio 1538, cos\u00ec da perfezionare sul modello antico la propria tecnica pittorica. Pochi mesi dopo l'arrivo nell'Urbe, nella primavera del 1538, gli giunse addirittura l'invito di Ottaviano de' Medici di ritornare a Firenze per rientrare al servizio di Cosimo; Vasari, tuttavia, rifiut\u00f2 con piena risoluzione, dando avvio a un distacco dai Medici che perdurer\u00e0 sino al 1554.\nTra Roma e Firenze.\nViaggi in penisola italiana.\nFinalmente, Vasari pot\u00e9 risollevare le sorti della propria carriera artistica, riuscendo a superare quella battuta d'arresto che sub\u00ec allorquando morirono i suoi due protettori Ippolito e Alessandro. Negli anni successivi fu a Napoli, Venezia (dove realizz\u00f2 le tavole del soffitto di palazzo Corner Spinelli), Rimini, in Emilia e nel Veneto, e comp\u00ec regolari ritorni in Toscana, a Firenze e Arezzo soprattutto; questo continuo vagabondare gli serv\u00ec anche per raccogliere informazioni sull'arte delle varie citt\u00e0 italiane, preparando il materiale per l'opera \"Le vite de' pi\u00f9 eccellenti pittori scultori e architettori\" (la sua pi\u00f9 famosa opera). Degno di nota il soggiorno a Napoli, dove lavor\u00f2 assai alacremente: sue realizzazioni partenopee furono la decorazione del refettorio di Monteoliveto, la realizzazione di dipinti su tavola per la sacrestia di San Giovanni a Carbonara, e oper\u00f2 anche al Duomo e alla Cappella della Sommaria in Castel Capuano.\nLa cerchia di Alessandro Farnese e la prima redazione delle \"Vite\".\nDopo aver vissuto vagabondando per otto anni, tuttavia, l'ormai trentaquattrenne Vasari si rese conto di dover trovare una sistemazione pi\u00f9 stabile. Nell'ottobre del 1545 si trasfer\u00ec a Roma, dove per intercessione degli amici Paolo Giovio e Annibale Caro divenne il protetto dell'influente Duca, Alessandro Farnese; si tratt\u00f2 di una scelta assai ardita, a causa della politica antimedicea condotta dai Farnese, che avrebbe poi costituito un notevole ostacolo per i suoi successivi tentativi di fare ritorno a Firenze. Per conto del Farnese, in ogni caso, Vasari decor\u00f2 una sala del palazzo della Cancelleria, poi soprannominata \u00abdei Cento Giorni\u00bb in ragione del tempo impiegato dall'artista per portare l'opera a compimento, con una serie di affreschi per glorificare gli avvenimenti salienti del pontificato di Paolo III, nonno di Alessandro; quest'opera celebrativa procacci\u00f2 all'autore grandissima fama ed un cospicuo numero di commissioni.\nVasari, in ogni caso, approd\u00f2 in un ambiente ricco di stimoli culturali e fermenti letterari: fu proprio il cenacolo di scrittori riuniti attorno ai Farnese ad ispirargli, tra il 1545 e il 1547, la composizione della prima redazione delle \"Vite\", una raccolta di biografie di artisti da Cimabue ai suoi tempi, che ricopre l'intero canone artistico tra il Trecento e il Cinquecento. Nel corso della stesura delle \"Vite\" utilizz\u00f2 la sua straordinaria raccolta di disegni e di schizzi di artisti italiani, che fu dispersa dopo la sua morte. Oggi fogli sparsi di questa collezione, conosciuta come il \"Libro de' disegni di Giorgio Vasari\", si trovano in una decina di raccolte pubbliche.\nLa prima redazione delle \"Vite\" era gi\u00e0 pronta nel 1547; proprio nello stesso anno, tuttavia, intrecci\u00f2 una relazione sentimentale con Maddalena Bacci, con la quale arriv\u00f2 ad avere due figli illegittimi. Per evitare che la cosa si sapesse e suscitasse scandalo, l'amore (seppur intenso) non si concluse con un matrimonio: al contrario, Maddalena spos\u00f2 un capitano delle milizie ducali, mentre Vasari convol\u00f2 a nozze con la sorella di lei, Niccolosa, all'epoca appena undicenne. Data la giovane et\u00e0 della sposa, nel 1550 Vasari convenne di tornare a Firenze; fu cos\u00ec che prese la decisione di affidare la stampa delle \"Vite\" ai torchi dei Torrentino, e a dedicare l'intera opera a Cosimo I de' Medici, sperando in questo modo di entrare nelle sue grazie.\nNel segno di Cosimo de' Medici.\nArchitetto di corte.\nDal 1550 al 1553 Vasari fu a Roma, dove realizz\u00f2 la Cappella Del Monte in San Pietro in Montorio e villa Giulia. Spinto dalla volont\u00e0 di svincolarsi dal nuovo pontefice Giulio III, scarso committente non certo all'altezza del suo predecessore e di Alessandro Farnese, nel novembre 1553 Vasari si trasfer\u00ec ad Arezzo insieme alla moglie. In questo modo, l'aretino divenne l'artista prediletto di Cosimo de' Medici, con il quale strinse una viva e duratura amicizia. Vasari lavor\u00f2 come architetto, pittore e scenografo per conto di Cosimo, che sfruttando il talento dell'aretino intendeva dare una veste pi\u00f9 consona a Firenze, conferendole la dignit\u00e0 di sede ducale.\nNel 1554 il Vasari rinnov\u00f2 il vetusto palazzo della Signoria, che versava in precarie condizioni di conservazione e che si intendeva ammodernare in occasione del trasferimento di Cosimo e della sua corte. Il Medici chiam\u00f2 a s\u00e9 Vasari anche nel 1560, per edificare un polo edilizio dove accogliere gli uffici amministrativi e giudiziari di Firenze, il complesso degli Uffizi (dove \u00abuffizi\u00bb sottolinea proprio la destinazione originaria); del 1565, invece, \u00e8 il Corridoio vasariano, un percorso preparato per raccordare gli appartamenti granducali del palazzo della Signoria a quelli che si stavano preparando nel vicino Palazzo Pitti,recentemente acquistato da Cosimo e adibito a residenza regia. Sempre in questo giro d'anni, infine, Vasari istitu\u00ec con il patrocinio di Cosimo l'Accademia dell\u2019Arte e del Disegno (1563), diresse la ristrutturazione delle basiliche di Santa Croce e Santa Maria Novella e a Pisa progett\u00f2 i palazzi dell'Ordine di Santo Stefano e il palazzo della Carovana.\nLa seconda edizione delle \"Vite\".\nL'incessante operosit\u00e0 di Vasari si estese anche al piano letterario. Fra l'aprile e il giugno del 1566, infatti, egli continu\u00f2 le proprie peregrinazioni in giro per l'Italia, visitando l'Umbria, le Marche, l'Emilia-Romagna, la Lombardia e il Veneto; in questo modo egli pot\u00e9 raccogliere informazioni precise ed elementi visivi e documentari per arricchire e revisionare le \"Vite\". Si giunse, cos\u00ec, alla seconda edizione delle \"Vite\", pubblicata dalla famiglia di stampatori fiorentini Giunti nel 1568. L'edizione giuntina present\u00f2 numerosi cambiamenti: oltre ad accludere l'autobiografia dello stesso Vasari, infatti, venne arricchita con diverse biografie degli artisti di quel tempo. Cruciale fu la revisione della biografia di Michelangelo Buonarroti, scomparso il 18 febbraio 1564, nel quale l'aretino riconobbe il culmine delle potenzialit\u00e0 espressive dell'arte.\nGli ultimi anni.\nOrmai al culmine della celebrit\u00e0, Vasari in questo periodo ricevette numerose commissioni: fra queste, degna di nota \u00e8 la realizzazione dello \"Studiolo\" in Palazzo Vecchio, dove Francesco I de' Medici intendeva raccogliere esemplari rari o bizzarri di storia naturale o artefatti.\nNel 1572, invece, Cosimo de' Medici affid\u00f2 a Vasari la progettazione delle Logge di Arezzo e la decorazione ad affresco della cupola del Duomo di Firenze, che venne realizzata solo per un terzo. Fu quest'ultimo incarico a concludere il duraturo e stretto rapporto di amicizia e mecenatismo che leg\u00f2 Cosimo al Vasari: il Duca si spense infatti nell'aprile del 1574, e anche il Vasari mor\u00ec a Firenze il 27 giugno dello stesso anno. I suoi resti vennero inceneriti in un'urna poi collocata sotto il pavimento della chiesa aretina di Santa Maria della Pieve. Di seguito \u00e8 riportato l'atto di morte:\nProduzione pittorica, architettonica e letteraria.\nVasari storiografo: le \"Vite\".\nLa fama maggiore del Vasari oggi \u00e8 legata al trattato delle \"Vite de' pi\u00f9 eccellenti pittori, scultori e architettori italiani, da Cimabue insino a' tempi nostri\", pubblicato nel 1550 e riedito con aggiunte nel 1568. L'opera, preceduta da un'introduzione di natura tecnica e storico-critica sulle tre arti maggiori (architettura, scultura e pittura) \u00e8 una vera e propria pietra miliare della storiografia artistica, punto di partenza tutt'oggi imprescindibile per lo studio della vita e delle opere dei pi\u00f9 di 160 artisti descritti.\nLa prima edizione, pubblicata a Firenze dall'editore ducale Lorenzo Torrentino nel 1550 e dedicata al granduca Cosimo I de' Medici, includeva un prezioso trattato sui metodi tecnici impiegati nelle varie arti. Fu in parte riscritto e arricchito nel 1568, con l'aggiunta di xilografie di ritratti degli artisti, taluni ipotetici.\nLa prima edizione si presentava pi\u00f9 corposa e pi\u00f9 artistica della seconda edizione giuntina. Quest'ultima, con l'aggiunta di integrazioni e di correzioni, risulta pi\u00f9 piatta, ma \u00e8 anche quella che ha riscosso pi\u00f9 successo e diffusione, con le sue 18 edizioni italiane ed 8 traduzioni straniere, a fronte di una sola edizione dell'opera originaria.\nUn proemio introduce ognuna delle tre parti. Descrive vite ed opere degli artisti da Cimabue in poi, sostenendo che solo gli artisti fiorentini hanno fatto rinascere l'arte dal buio del Medioevo, talvolta esponendo idee per partito preso. Si pu\u00f2 comunque dire che Vasari con quest'opera sia stato l'iniziatore della critica artistica e molti artisti toscani devono la loro celebrit\u00e0 internazionale all'opera di valorizzazione e divulgazione da lui iniziata, molto prima che si cominciassero a studiare altre scuole, seppur altrettanto importanti (come la scuola romana del Duecento, la pittura dell'Italia settentrionale del Quattro e Cinquecento), ma tutt'oggi sconosciute al pubblico non specializzato.\nCome primo storico dell'arte italiana inizi\u00f2 il genere, tuttora in voga, dell'enciclopedia di biografie artistiche. Vasari coni\u00f2 il termine \u00abRinascita\u00bb, sebbene vi fosse gi\u00e0 una certa consapevolezza del fenomeno artistico che stava avvenendo sin dai tempi di Leon Battista Alberti.\nVasari architetto.\nVasari \u00e8 stato anche un notevole architetto, realizzando architetture di un certo pregio: di queste, degni di nota sono il complesso degli Uffizi, a Firenze, ed il pisano Palazzo della Carovana.\nInizialmente destinato ad accogliere le tredici magistrature da cui dipendeva l'amministrazione statale, il complesso degli Uffizi presenta una forma a U, con la singolare ed aulica piazza oblunga definita da due corpi di fabbrica paralleli porticati e da uno pi\u00f9 piccolo ortogonale in testata. Gli Uffizi, fondati \u00abin sul fiume e quasi in aria\u00bb, presentano un aspetto insieme elegante e severo, giocato sul contrasto fra il grigio della pietra serena ed il bianco dell'intonaco. Un concorso di elementi architettonici e decorazioni, invece, contribuisce a conferire all'edificio luminosit\u00e0 e slancio: il portico costituito da colonne doriche e pilastri nel loggiato terreno, le finestre quadrate di piccole dimensioni inserite fra mensole spianate al mezzanino, i finestroni balconati al primo piano, le colonne e il parapetto della loggia superiore e infine la grande sporgenza del tetto.\nIl palazzo della Carovana, a Pisa, venne invece edificato tra il 1562 e il 1564 ristrutturando l'antico Palazzo degli Anziani, che insisteva sullo stesso sito. Vasari regolarizz\u00f2 la disomogenea facciata medievale, fondendo architettura, scultura e pittura. Per la facciata disegn\u00f2 graffiti con figure allegoriche e segni zodiacali, eseguiti da Tommaso Battista del Verrocchio e Alessandro Forzori, che per\u00f2 furono ridipinti nei secoli XIX e XX.\nVasari pittore.\nVasari fu un pittore assai prolifico, sebbene non eccelso. Seppure di qualche capacit\u00e0 inventiva e di grande erudizione, la sua pittura infatti non \u00e8 particolarmente originale o di pregevole qualit\u00e0: denota una grande rapidit\u00e0 d'esecuzione (gli venne rimproverata anche da Michelangelo negli affreschi della Sala dei Cento Giorni alla Cancelleria, della quale abbiamo gi\u00e0 parlato), tendenza alla ripetizione di figure, gesti, posizioni, carattere scenografico nelle architetture, complicazione di significati, tendenza pi\u00f9 alla narrazione che all'espressione, ma senza particolare \"pathos\" o inventiva.\nPu\u00f2 essere considerato fra i maggiori manieristi tosco-romani e in questo ebbe particolare influenza a Venezia, dove si rec\u00f2 nel 1541 per realizzare l'allestimento teatrale della \"Talanta\" di Pietro Aretino. In questa attivit\u00e0 di scenografo e architetto teatrale oper\u00f2 intensamente a Firenze dal 1536 al 1565; un'esperienza particolarmente importante che ha tracce nella sua pittura (ad esempio a Roma nella Sala dei Cento Giorni e nella Sala Regia in Vaticano), ma anche in quella dei suoi collaboratori, come Livio Agresti."}
{"id": "235324", "revid": "125251556", "url": "https://it.wikipedia.org/wiki?curid=235324", "title": "Gemini 8", "text": "Gemini 8 (\"GT-8\") fu una missione nello spazio con equipaggio nel corso del programma Gemini degli Stati Uniti d'America.\nL'equipaggio.\nPoco dopo l'atterraggio di Gemini 5 il 20 settembre 1965 la NASA annunci\u00f2 la composizione dell'equipaggio per la missione di Gemini 8. L'incarico di comandante della missione venne conferito a Neil Armstrong gi\u00e0 comandante dell'equipaggio di riserva per la missione di Gemini 5. Armstrong fu dunque il primo astronauta americano civile ad essere nominato ed a volare nello spazio, dato che sino a quel momento tutti gli astronauti precedentemente volati con le diverse missioni facevano parte di un corpo militare.\nNon fu nominato, come di solito avveniva alla NASA, il pilota dell'equipaggio di riserva di Gemini 5, cio\u00e8 Elliott See, come pilota, bens\u00ec gli venne preferito David Scott. Fu il primo astronauta del terzo gruppo scelto dalla NASA a volare nello spazio.\nL'equipaggio di riserva era composto da Charles Conrad, pilota della missione Gemini 5 e da Richard Gordon.\nDurante la missione, gli astronauti Walter Cunningham e Jim Lovell operarono nel ruolo di radiofonisti di contatto con la capsula (Capcom).\nPreparazione.\nIl programma di volo per Gemini 8 prevedeva l'aggancio della navicella spaziale con un satellite del tipo Agena precedentemente lanciato nello spazio. Praticamente si tratt\u00f2 del programma originale della missione di Gemini 6 che era stato abbandonato dopo che il lancio del satellite era fallito. Il programma di volo venne dunque spostato alla missione di Gemini 8.\nInoltre il programma prevedeva che il pilota Scott uscisse dalla capsula per svolgere dell'attivit\u00e0 extraveicolare. A differenza della passeggiata relativamente breve di Ed White durante la missione di Gemini 4 per l'EVA di questa missione venne prevista una durata di circa 90 minuti, in modo da comprendere il sorvolo della parte notturna della Terra. Inoltre furono previsti dieci esperimenti di tipo scientifico.\nLa navicella spaziale venne consegnata a Cape Kennedy l'8 gennaio 1966, mentre il razzo vettore del tipo Titan venne assemblato sulla rampa di lancio il 13 gennaio. Infine, la navicella spaziale venne montata in punta al razzo vettore il 31 gennaio.\nMissione.\nIl 16 marzo venne effettuato con successo il lancio del satellite Agena mediante un razzo vettore del tipo Atlas. Si constat\u00f2 che il satellite impiegava circa 100 minuti per effettuare un'orbita intorno alla Terra. Cos\u00ec si pot\u00e9 provvedere al lancio di Gemini 8 con a bordo l'equipaggio Armstrong e Scott. Dopo circa sei ore di volo, la capsula spaziale aveva raggiunto il satellite Agena e, poco dopo, la manovra di aggancio del Gemini 8 \u2013 \"docking\" \u2013 riusc\u00ec perfettamente. Fu il primo aggancio di due veicoli spaziali effettuato in un'orbita intorno alla Terra.\nI congegni di propulsione dell'Agena poterono essere manovrati a distanza sia dal centro di controllo a terra, come pure dalla capsula Gemini stessa. Il programma di volo prevedeva pure una manovra per testare la resistenza meccanica dei due veicoli cos\u00ec agganciati. In seguito ad una variazione di posizione per effettuare tale manovra, non si fu pi\u00f9 in grado di stabilizzare la combinazione Agena-Gemini, che inizi\u00f2 a ruotare su s\u00e9 stessa. Gli astronauti pensarono di aver individuato la causa del problema nel satellite e pertanto si staccarono dallo stesso, dopo averne trasferito il controllo al centro di controllo a terra. Con il distacco ed il conseguente venir meno della massa dell'Agena, l'autorotazione divenne ancor pi\u00f9 rapida, raggiungendo il limite massimo di carico e resistenza della capsula e degli astronauti stessi.\nCon una velocit\u00e0 di rotazione di un giro al secondo ed al limite della perdita dei sensi, Armstrong e Scott riuscirono a stabilizzare la navicella solo disattivando l'Orbit Attitude and Maneuvering System (OAMS), e utilizzando il Re-entry Control System (RCS). Poco dopo si riusc\u00ec ad individuare la causa del problema: l'ugello numero 8 dell'OAMS era bloccato in posizione aperta.\nDato che il programma di volo prevedeva imperativamente l'interruzione della missione nel caso che l'RCS fosse stato attivato per qualunque ragione, non restava che avviare un rientro di emergenza. In considerazione del fatto che nell'Oceano Atlantico, luogo previsto per l'atterraggio, si era gi\u00e0 fatto notte, la capsula fu fatta scendere nelle acque dell'Oceano Pacifico dove arriv\u00f2 senza problemi. La missione fu pertanto conclusa dopo solo 11 ore di volo.\nPoco dopo l'ammaraggio, Gemini 8 venne raggiunto da un elicottero partito da Okinawa. Sommozzatori assicurarono la capsula e gi\u00e0 dopo tre ore la nave torpediniera \"USS Leonard F. Mason\" aveva raggiunto Gemini 8 e recuperato la capsula e gli astronauti.\nLa capsula \u00e8 attualmente esposta nel Neil Armstrong Air and Space Museum.\nImportanza per il programma Gemini.\nDa una parte, la missione era riuscita nell'intento di agganciare completamente due veicoli spaziali che si trovavano nell'orbita terrestre, fatto che pot\u00e9 essere valutato come primo sorpasso di carattere tecnico da parte degli Stati Uniti sulla supremazia dimostrata in questo campo da parte dell'Unione Sovietica. Dall'altra parte, la missione fu la prima a dover essere interrotta a causa di una situazione di pericolo.\nIl problema con l'incastramento dell'ugello di pilotaggio si verific\u00f2 in un momento particolarmente inopportuno, perch\u00e9 molte persone in grado di individuare e di risolvere il problema non furono immediatamente raggiungibili. Gli esponenti del direttivo della NASA si trovavano infatti ad un ricevimento, mentre gli esperti della ditta costruttrice della capsula, la McDonnell Aircraft Corporation, si trovavano in volo da Cape Kennedy verso Houston, Texas, per continuare ad osservare la missione direttamente dal centro di controllo a terra, il Lyndon B. Johnson Space Center. Di conseguenza, per i successivi voli nello spazio, venne garantita la continua presenza di collaboratori della McDonnell presso il centro di controllo a terra di Houston, mentre ci si assicur\u00f2 che tutti gli esponenti del direttivo della NASA non fossero contemporaneamente assenti.\nIl satellite del tipo Agena invece pot\u00e9 rimanere in orbita e venne portato su di un'altra traiettoria mediante una manovra a distanza effettuata da terra. Cos\u00ec pot\u00e9 infine essere utilizzato quale meta per successive manovre rendezvous o di aggancio."}
{"id": "235326", "revid": "37401", "url": "https://it.wikipedia.org/wiki?curid=235326", "title": "Lingua accadica", "text": "La lingua accadica (\"akkad\u00fb\", in cuneiforme ) era una lingua semitica orientale parlata nell'antica Mesopotamia, in particolare dagli Assiri e dai Babilonesi. L'accadico \u00e8 la pi\u00f9 antica lingua semitica mai attestata, che utilizza i caratteri cuneiformi come sistema di scrittura (utilizzati inizialmente dai Sumeri). La lingua \u00e8 stata chiamata \"accadico\" dalla citt\u00e0 di Akkad, forse una fondazione di Sargon, maggior centro abitato dell'impero accadico, ancora oggi non rintracciata con certezza.\nL'influenza reciproca tra accadico e sumero ha reso le due lingue una lega linguistica. I primi ritrovamenti di testi in accadico sono infatti nei testi sumeri e risalgono al XXIX secolo a.C.. Dalla met\u00e0 del terzo millennio a.C. inizia l'apparizione di testi interamente in accadico (\"paleo-accadico\"). Risalenti da questo periodo in poi, sono poi stati ritrovati numerosi testi e frammenti in accadico di carattere scientifico, militare, politico e mitologico. Dal II millennio a.C. si riscontrano due varianti dell'accadico: l'assiro e il babilonese (che \u00e8 una delle versioni presenti nelle iscrizioni di Bisotun). Grazie all'espansione dei regni paleo-babilonese, paleo-assiro e poi medio-assiro, l'accadico si diffuse in tutto il Vicino Oriente antico. Gli ultimi testi accadici ritrovati risalgono al 100 d.C. circa.\nStoria.\nLa lingua accadica \u00e8 attestata per la prima volta in alcuni nomi propri all'interno di testi sumerici dell'et\u00e0 di Fara (circa 2800 a.C.), mentre testi redatti completamente in questa lingua si conoscono solamente dalla met\u00e0 del III millennio a.C. L'accadico appartiene alle lingue semitiche orientali.\nIl periodo di vita di questa lingua \u00e8 dunque compreso fra il III millennio a.C. e all'incirca il I secolo della nostra era, fin quando sopravvive come lingua scolastica e tradizionale. La forma pi\u00f9 antica di questa lingua \u00e8 il paleo-accadico o accadico antico, datato fra il 2500 e il 1950 a.C. In seguito, la lingua si divide nelle due zone d'influenza della Mesopotamia, ossia la Babilonia a sud e l'Assiria a nord, con relativi sviluppi differenti. In Babilonia si conoscono il babilonese antico, utilizzato fra il 1950 e il 1530 a.C., e il babilonese medio, un dialetto differente in uso nel periodo (1530-1000 a.C.). Per l'epoca pi\u00f9 recente sono stati identificati il neo-babilonese per l'epoca compresa fra il 1000 e il 625 a.C., e il babilonese tardo per tutto il periodo fino all'anno zero. Passando alla parte settentrionale, i dialetti principali sono stati categorizzati nell'assiro antico che va dal 1950 al 1750 a.C., quello medio dal 1500 al 1000 a.C. e infine il neo-assiro, comprendente le forme pi\u00f9 recenti. Un discorso a parte va intrapreso per il \"babilonese standard\", la lingua \"classica\" comunemente adottata nei dizionari e il cui uso \u00e8 provato dal 1500 a.C.\nNell'impero accadico di Sargon la lingua accadica era di fatto la lingua della burocrazia e dell'esercito, mentre il sumero rimase in uso come lingua liturgica. Il nome della lingua deriva dalla citt\u00e0 di Akkad, un grande centro della civilt\u00e0 mesopotamica. La tabella sotto presenta la diffusione dell'accadico e dei suoi dialetti:\nSistema di scrittura.\nIl paleo-accadico si \u00e8 preservato su tavolette d'argilla del 2600 a.C. circa. Esse sono state scritte in cuneiforme, un sistema di scrittura adottato dai Sumeri basato sull'impressione di segni a forma di cuneo sulla superficie dell'argilla fresca. Sumero e accadico, pur condividendo il sistema di scrittura, sono lingue strutturalmente differenti: la prima \u00e8 infatti decisamente agglutinante, la seconda invece \u00e8 sillabica. I simboli in cuneiforme possono avere diversi significati. Possono essere:\nL'accadico, comunque, viene analizzato sotto la sua natura sillabica, facendo cos\u00ec perdere importanza a quella logografica, senza tuttavia snaturarla totalmente. Ad esempio il logogramma \"AN\" pu\u00f2 significare \"dio\" (\"ilum\") ma anche \"An/Anu\" dio della mitologia sumera.\nL'esempio 4 dell'immagine a destra mostra come i segni cuneiformi non hanno un preciso valore fonetico, in questo caso un valore vocalico. Vi sono anche altre particolarit\u00e0 pi\u00f9 evidenti: la sillaba -\"\u0161a\"- si pu\u00f2 rendere sia col segno \"\u0160A\" sia con il segno \"N\u012a\u011c\"; entrambi sono indifferentemente utilizzati nei testi. Nonostante l'accadico sia una lingua semitica, la sua struttura \u00e8 prettamente sillabica, cio\u00e8 la forma CV o VC o CVC (dove V = vocale e C = consonante) \u00e8 espressa con un unico segno.\nFonetica e fonologia.\nDato che l'accadico si \u00e8 estinto e non esistono descrizioni della pronuncia, ben poco si pu\u00f2 dire riguardo alla fonetica e alla fonologia. Sulle somiglianze con le altre lingue semitiche, si possono tuttavia fare alcune osservazioni e conclusioni.\nConsonanti.\nLa lingua accadica, in certi punti, presenta un'evoluzione rispetto al proto-semitico, di cui si sono persi alcuni fonemi. Il suono glottidale *\u02be, come anche le fricative *\u02bf, *h, *\u1e25 sono tutte consonanti perdute. Le interdentali e le laterali fricative alveolari sorde (*\u015b, *\u1e63\u0301) si fondono con le sibilanti come in Cananaico, perdendo cos\u00ec 19 fonemi consonantici. La tabella sottostante elenca tutti i suoni consonantici in accadico, con la presunta nella trascrizione IPA secondo Streck.\nLa *\u0161 come postalveolare e le consonanti *z *s *\u1e63 come fricative, non sono da tutti accettate, come da Kogan e Dolgopolsky, che pongono a sostegno della loro tesi l'assimilazione delle consonanti sorde coronali affricative a *s. Ad esempio, la desinenza possessiva aggiunto alla radice della parola (\"parola\"), \u00e8 scritta (\"sua parola\") bench\u00e9 ci si aspetti una scrittura con o ; il particolare caso resta comunque di natura oscura e non chiaramente spiegabile. Secondo Patrick R. Bennett il fonema *\u0161 ha, invece, una natura da sorda alveo-palatale.\nUn approccio alternativo alla questione fonologica, \u00e8 ottenibile assumendo i fonemi *s *\u1e63 come delle consonanti sorde coronali affricative [t\u0361s t\u0361s\u02bc], *\u0161 come una sorda coronale fricativa [s] e *z come sonora coronale fricativa (o affricativa) [d\u0361z~z]. Su questa base il fonema *\u0161 pu\u00f2 essere scritto come *s\u0320, in modo da evidenziare un'articolazione debole del suono. Il succitato esempio di diventa [awat\u0361su], in modo da uniformarlo alle altre lingue semitiche. La seguente tabella mostra le corrispondenze fonologiche tra il proto-semitico, l'accadico, l'arabo e l'ebraico tiberiense.\nVocali.\nTra le vocali si \u00e8 anche ipotizzata l'esistenza di una vocale posteriore media , cosa che per\u00f2 non si pu\u00f2 confermare dal cuneiforme.\nTutte le vocali e le consonanti possono essere lunghe o corte. Le vocali lunghe sono identificate da un macron (ad esempio \u0101, \u0113, \u012b, \u016b), le consonanti lunghe sono invece scritte due volte. Questa distinzione fonemica ha anche risvolti nella grammatica: ad esempio \"iprusu\" (\"colui che decide\") ha diverso significato rispetto a \"iprus\u016b\" (\"essi decidono\").\nAccento.\nNon si conosce nulla riguardo l'accento in accadico. Ci sono comunque alcune regole, come nel caso della vocale sincopata, e certe forme in cuneiforme agiscono sull'accento delle vocali (anche se i tentativi di scoprirne il meccanismo hanno dato pochi risultati).\nUna delle principali regole sugli accenti \u00e8 che, in accadico, ogni vocale corta (e, probabilmente, non accentata) posta alla fine di una sillaba cade. Ad esempio la radice della declinazione dell'aggettivo verbale \"PRS\" \u00e8 \"PaRiS\"- (dove le vocali segnate in minuscolo cadono). Cos\u00ec fa il nominativo maschile singolare, che \u00e8 \"PaRS-um\" (&lt; *\"PaRiS-um\"), anche se al femminile \u00e8 \"PaRiStum\" (&lt; *\"PaRiS-at-um\") dove si assiste alla caduta della vocale sincopata, caratteristica piuttosto comune in accadico.\nGrammatica.\nMorfologia.\nIntroduzione.\nL'accadico \u00e8 una lingua fusiva e, come le lingue semitiche, le sue caratteristiche grammaticali sono simili a quelle dell'arabo, presentando la radice semitica. Quest'ultima caratteristica conferisce al lessico accadico radici formate da tre consonanti (i cosiddetti \"radicali\") ed anche alcune di quattro consonanti (i \"quadriradicali\"). I radicali sono rappresentati in maiuscolo, ad esempio \"PRS\" (\"decidere\"). Tra i radicali possono essere presenti suffissi, infissi e prefissi, che permette di generare parole di differente significato partendo dalla radice. Le consonanti \"\u0294\", \"w\", \"j\" e \"n\" sono detti \"radicali deboli\", poich\u00e9 le radici che li contengono danno origine a forme irregolari.\nCaso, numero e genere.\nL'accadico ha due generi grammaticali, maschile e femminile, reciprocamente collegate dato che il femminile \u00e8 ottenibile dal maschile con l'aggiunta del suffisso -\"at\".\nIn accadico sono presenti tre numeri (singolare, duale e plurale) e tre casi (nominativo, genitivo e accusativo). Per\u00f2, anche nei primi stadi della lingua, il duale era poco utilizzato e confinato semplicemente ai casi di \"coppie naturali\" (ad esempio occhi e orecchie); gli aggettivi non sono utilizzati in duale. Al duale e al plurale, il genitivo e l'accusativo si uniscono nei casi obliqui.\nL'accadico, a differenza dell'arabo, presenta numerosi plurali regolari (e pochi plurali fratti), sebbene alcune parole maschili presentino plurali femminili, in modo simile all'ebraico. La seguente tabella riporta la declinazione del sostantivo \"\u0161arr-um\" (\"re\") e del suo femminile \"\u0161arr-at-um\" (\"regina\"), e dell'aggettivo \"dannum\" (\"forte\").\nCome emerge dalla tabella, gli aggettivi e i sostantivi presentano le medesime desinenza, eccezion fatta per il maschile plurale. Alcuni nomi, spesso inerenti alla geografia, formano con la desinenza \"-um\" un locativo, spesso di funzione avverbiale (soprattutto nel dialetto babilonese preceduto dalla preposizione \"ina\").\nNel tardo-accadico (pi\u00f9 spesso nel neo-babilonese) in particolare le \"-m\" finale, insieme alla \"-n\" finale, scompare in tutti i casi tranne nel locativo. Nello stesso periodo, le desinenze del nominativo e dell'accusativo singolare maschile diventano \"-u\" e, soprattutto nel dialetto babilonese, cade la vocale posta in fine di parola. Nei testi accadici tardi sono talvolta utilizzati i casi dell'accadico classico (anche se spesso incorrettamente). \u00c8 possibile che queste perdite siano state causate dall'influenza dell'aramaico sull'accadico.\nVocabolario.\nIl sumero, una lingua non-semitica isolata, influenz\u00f2 l'accadico sul piano del lessico e lo segn\u00f2 con la sua impronta culturale."}
{"id": "235328", "revid": "1718925", "url": "https://it.wikipedia.org/wiki?curid=235328", "title": "Saona (isola)", "text": "Saona, situata nel mar dei Caraibi, in posizione parallela all'estremit\u00e0 sud orientale delle Repubblica Dominicana, \u00e8 un'isola delle Antille di 110\u00a0km\u00b2 di superficie, lunga circa 22\u00a0km e larga 5\u00a0km nella sua parte pi\u00f9 estesa.\nAppartiene alla provincia con capoluogo La Romana della Repubblica Dominicana. Perlopi\u00f9 pianeggiante, \u00e8 una zona protetta e santuario naturale parte del Parco Nazionale dell'Est, istituito nel 1975. \u00c8 facilmente raggiungibile da Bayahibe, piccola comunit\u00e0 rurale di pescatori.\nLa popolazione si aggira intorno ai 450 abitanti, localizzati soprattutto a Mano Juan e in misura minore a Punta Catuano; vivono principalmente di pesca e vendita di souvenir ai turisti. Saona rappresenta infatti una delle escursioni pi\u00f9 richieste per chi soggiorna a Santo Domingo.L'isola viene spesso descritta come un tipico \"paradiso caraibico\", con grandi spiagge di sabbia bianca e acqua cristallina, ed \u00e8 stata usata come set per numerose riprese con ambientazione tropicale, incluse diversi spot pubblicitari della barretta al cioccolato Bounty.\nStoria.\nL'isola fu abitata almeno dal 2000 a.C. Intorno all'800 a.C. vi si insediarono i Taino, una popolazione proveniente da Haiti, che colonizz\u00f2 in epoca precolombiana gran parte delle isole della zona. L'isola, che era chiamata dagli indios Taino con il nome di Adamanay, faceva parte del regno di Higuey.\nAdamanay fu scoperta da Cristoforo Colombo il 14 settembre 1494 durante il secondo viaggio di esplorazione al Nuovo Mondo. Il nome \"Saona\" (originariamente, \"la Bella Saonese\") fu dato all'isola dal Grande Navigatore in onore della citt\u00e0 ligure di Savona. L'isola fu scoperta mentre Colombo, a bordo, al comando di tre caravelle con a bordo 98 uomini, la Nina, la San Juan e la Cardera, perlustrava la costa meridionale dell'isola di Hispaniola; avendo compreso che si stava approssimando una tempesta, la Nina, avente a bordo lo stesso Ammiraglio e il suo amico savonese Michele da Cuneo, penetr\u00f2 lo stretto canale (oggi denominato Paso de Catuan) che separava l'isoletta dall'Hispaniola. Le condizioni del tempo erano gi\u00e0 peggiorate e la piccola nave rischiava altrimenti di venire distrutta dall'infuriare della tempesta. La caravella gett\u00f2 l'ancora dinanzi alla costa settentrionale dell'isoletta, in una baia riparata che l'Ammiraglio battezz\u00f2 con il nome di Santa Cruz. Nella notte fra il 14 e il 15 settembre Colombo e i suoi marinai ebbero poi la ventura di osservare un'eclissi di luna, fenomeno astronomico che ebbe il suo culmine alle 02.32. Il mattino dopo la situazione peggior\u00f2 ulteriormente: l'isola fu investita da un uragano, perturbazione atmosferica che sino ad allora gli Europei non avevano mai potuto osservare e che ai Caraibi si verifica nei mesi fra giugno ed ottobre. Le altre due caravelle, la San Juan e la Cardera, rimaste pi\u00f9 indietro rispetto alla Nina, non essendo riuscite a penetrare il Paso de Catuan, si andarono a riparare a ridosso delle meno sicure coste sudoccidentali dell'isoletta caraibica, nei pressi dell'odierno villaggio di Mano Juan. Costretto dagli eventi Colombo dovette quindi restare all'ancora nel porto di Santa Cruz per alcuni giorni, ignaro della sorte toccata nel frattempo alle altre due caravelle. Alla fine per\u00f2 le condizioni del tempo migliorarono sensibilmente rendendo cos\u00ec possibile alla San Juan e alla Cardera il riunirsi alla caravella ammiraglia. A questo punto Cristoforo Colombo decise di rendere omaggio al suo grande amico Michele da Cuneo che, per primo, aveva avvistato quell'isola a ridosso della quale le sue navi avevano potuto trovare riparo.\nIn una lettera manoscritta redatta da Michele da Cuneo e composta nell'ottobre del 1495, la scoperta di Saona viene cos\u00ec ricordata:\nIn altre parole, l'Ammiraglio Colombo avrebbe scelto il nome di \"Savona\" per premiare lo stesso Michele da Cuneo. A Michele, quindi Colombo avrebbe \"regalato\" l'isola, nominandolo suo primo governatore, da cui l'onore di battezzarla ufficialmente. La scelta di Colombo di chiamare quest'isola col nome di Savona potrebbe essere stata anche motivata, in parte, dal fatto che proprio in quella citt\u00e0 egli stesso aveva abitato tra il 1470 ed il 1476, prima di lasciare per sempre l'Italia; e proprio in quella citt\u00e0 erano rimasti a vivere il padre Domenico, la madre Susanna e i fratelli. D'altra parte, ed \u00e8 cosa singolare, Saona \u00e8 l'unico dei toponimi voluti dallo scopritore ligure a non essere intitolato a un santo, e quindi a non cominciare per \"San... \": tale fatto secondo alcuni avvarrebbe la tesi che sostiene Colombo fosse di nascita savonese, e non genovese. (Franco Icardi, \"Cristoforo Colombo \u00abnatural de Saona\u00bb. Le origini savonesi secondo i testi manoscritti coevi e le testimonianze di chi lo conobbe di persona\", Europa editore, Roma 2017)\nCessata la tempesta, il 24 settembre 1494 le tre caravelle lasciarono infine le acque di Saona.\nAll'inizio del XVI secolo, poi, i soldati spagnoli guidati dal \"\u00abcaballero di Siviglia Juan de Esquivel\u00bb\" sterminarono l'intera popolazione dell'isola di Saona che si opponevano alle loro angherie; il loro capo, Cotubaman\u00e0, venne invece impiccato a Santo Domingo.\nAmministrazione.\nGemellaggi.\nSaona e Savona.\nIn onore dell'origine del nome dell'isola, la citt\u00e0 di Savona ha un rapporto di solidariet\u00e0 nei confronti di Saona. Il generatore elettrico principale in funzione a Saona \u00e8 dono dei savonesi."}
{"id": "235329", "revid": "14691", "url": "https://it.wikipedia.org/wiki?curid=235329", "title": "British Columbia", "text": ""}
{"id": "235330", "revid": "287204", "url": "https://it.wikipedia.org/wiki?curid=235330", "title": "Savona (disambigua)", "text": ""}
{"id": "235331", "revid": "1516566", "url": "https://it.wikipedia.org/wiki?curid=235331", "title": "Taino", "text": ""}
{"id": "235336", "revid": "640091", "url": "https://it.wikipedia.org/wiki?curid=235336", "title": "Antiche unit\u00e0 di misura italiane", "text": "Le antiche unit\u00e0 di misura italiane furono unit\u00e0 di misura locali in uso nel corso dei secoli nelle diverse zone del territorio italiano. Pur avendo spesso nomi simili, ebbero origini e valori molto diversi tra loro.\nFin dall'epoca comunale le diverse realt\u00e0 locali realizzarono proprie unit\u00e0 di misura; nel corso dei secoli, le mutazioni di confini portarono a riunire sotto la stessa amministrazione unit\u00e0 di misura eterogenee con ovvie problematiche per dazi, tassazioni e commerci; rari e poco fruttuosi furono alcuni tentativi di unificazione delle unit\u00e0 di misura.\nNel corso del XIX secolo le unit\u00e0 di misura locali vennero progressivamente sostituite dal sistema metrico decimale.\nRicostruire le antiche unit\u00e0 di misura e di peso.\nAll'inizio del Medioevo in Italia erano in uso le unit\u00e0 di misura romane (conviventi per\u00f2 con unit\u00e0 locali, come il \"versus\" in Campania), alle quali si aggiunsero in molte zone le unit\u00e0 introdotte in epoca longobarda.\nCon il tempo le unit\u00e0 si alterarono e diversificarono per cause molto diverse:\nOltre a queste continue modificazioni, a rendere arduo determinare il valore di un'unit\u00e0 di volume intervenivano diversi fattori, poich\u00e9 della stessa unit\u00e0 esistevano campioni dal valore molto diverso, a causa di privilegi o diritti consuetudinari; inoltre spesso i mercanti avevano un contenitore per la merce da acquistare e un altro per la merce da vendere, pur nei limiti di tolleranza del campione ufficiale.\nUnit\u00e0 e metodi di misura.\nIn molti luoghi d'Europa l'unit\u00e0 di misura dell'estensione di terreno coltivata e l'unit\u00e0 di misura per il grano ebbero nomi identici o similari. La tendenza era di misurare un terreno in base alla quantit\u00e0 di grano utilizzato per la semina in modo da poterne valutare facilmente il valore. L'unit\u00e0 di superficie risultava perci\u00f2 scarsamente legata alle unit\u00e0 di lunghezza, come nel caso di Ancona dove si usavano tre diverse some in relazione al tipo di terreno.\nStabilire l'effettivo valore delle unit\u00e0 di misura del grano \u00e8 particolarmente arduo, perch\u00e9 il contenitore poteva essere riempito \"a raso\" (riempito e pareggiato con una \"rasiera\" rettilinea), \"a colmo\" (riempito fino a oltre il bordo superiore) o \"a rasiera tonda\" (riempito e pareggiato con una canna incurvata per mantenere parte del colmo). Inoltre per compattare il contenuto, alterando la misura, il contenitore veniva \"picchiato\" o \"percosso\" oppure si versava il grano da maggiore altezza.\nIl pane presentava diversi problemi per il controllo della vendita e per evitare le frodi. Un sistema adottata in diversi luoghi stabiliva un prezzo fisso per ogni pane, facendo variare il suo peso in relazione al prezzo della farina.\nAd esempio, a Milano nel XIV secolo era stabilita una corrispondenza esatta tra unit\u00e0 di volume e unit\u00e0 di peso per le farine, cio\u00e8 uno staio di farina di grano (per il pane bianco) era pari a 16,5 libbre mentre uno staio di farina di segale e miglio (per il pane di mistura) era di 15 libbre. Per i pani di mistura, ognuno del valore di un denaro, la proporzione era semplice: se uno staio di farina di segale e miglio valeva 60 denari, anche 15 libbre di pane di mistura dovevano valere 60 denari e contenere 60 pani da un denaro, perci\u00f2 ogni pane doveva pesare 7 once; se uno staio di farina valeva 48 denari, 15 libbre di pane dovevano valere 48 denari e ogni pane da un denaro doveva pesare 8,75 once.\nPer il pane bianco si utilizzava lo stesso metodo, ma al valore della farina si aggiungeva un compenso per i panettieri, cos\u00ec come a Como.\nConsiderata la variazione della densit\u00e0 dell'olio in funzione della temperatura, quasi ovunque si utilizzavano unit\u00e0 di peso per la misura dell'olio. Inoltre in caso di unit\u00e0 di volume immerse completamente nell'olio si considerava anche la parte che aderiva alle pareti esterne.\nLe pratiche di mercatura.\nUna delle principali fonti di informazioni sulle unit\u00e0 di misura in uso in Italia \u00e8 data dalla informazioni raccolte dai mercanti che nelle varie epoche dovettero districarsi per le conversione tra unit\u00e0 diverse: dalle piccole guide manoscritte del XIV sec. fino alle opere in pi\u00f9 complete e dettagliate del XVIII sec. alle quali si affiancarono alcuni testi di natura matematica.\nLe fonti pi\u00f9 antiche, dette \"pratiche di mercatura\", risalgono al XIV sec. e furono create per l'istruzione dei commercianti, ma spesso contengono dati ripresi da opere precedenti. Questa stratificazione rende oggi complicata la datazione delle unit\u00e0 di misura indicate.\nIl \"Libro di divisamenti di paesi e di misuri di mercatanzie e d'altre cose bisognevoli di sapere a mercatanti di diverse parti del mondo\" di Francesco Balducci Pegolotti, redatto attorno al 1340, \u00e8 ritenuto una delle fonti pi\u00f9 antiche. Altre fonti dei secoli XIV e XV sono lo \"Zibaldone da Canal\" e il \"Libro di gabelle, pesi e misure di pi\u00f9 e diversi luoghi\" di Giovanni di Antonio da Uzzano.\n\"El libro de mercatantie et usanze de\u2019 paesi\" di Giorgio di Lorenzo Chiarini fu il primo di questo tipo di testi mercantili ad essere pubblicato a stampa e fu inserito integralmente anche nelle edizioni del 1494 e del 1523 della \"Summa de Arithmetica\" di Luca Pacioli.\nLe riforme.\nNel corso dei secoli le norme che modificavano le unit\u00e0 di misura e di peso ebbero spesso poco seguito, perch\u00e9 si scontravano sia con l'interesse locale a mantenere privilegi e consuetudini locali consolidate sia con le consuetudini mercantili che avevano una notevole influenza.\nL'inosservanza di nuove norme si verific\u00f2 all'inizio del Seicento sia per la riforma nel Regno di Sicilia nel 1601 sia per la riforma nel Ducato di Milano nel 1604, entrambi stati legati al Regno di Spagna.\nCon la riforma di misure e pesi nel Ducato di Savoia del 1612 furono pubblicate dettagliate tavole di ragguaglio per la corrispondenza tra le vecchie e le nuove unit\u00e0 di misura.\nNell'ultimo quarto del Settecento, nuovi interventi legislativi, grazie soprattutto allo studio sistematico delle unit\u00e0 esistenti, portarono alla raccolta di numerosi dati:\nNel 1787 a Napoli fu pubblicata una \"Memoria\" per richiedere l'unificazione delle unit\u00e0 di misura nel Regno, ma la riforma non avvenne prima del 1840.\nIl sistema metrico decimale in Italia.\nL'epoca napoleonica.\nPer la realizzazione del nuovo sistema metrico decimale, nel 1798 in Francia venne organizzata una Commissione internazionale per la riforma dei pesi e delle misure, comprendente anche rappresentanti di territori soggetti alla conquista dell'esercito francese: Lorenzo Mascheroni per la Repubblica Cisalpina, Ambrogio Multedo per la Repubblica Ligure, Pietro Franchini per la Repubblica romana, Prospero Balbo (poi sostituito da Antonio Vassalli Eandi) per il Piemonte e Giovanni Fabbroni per la Toscana.\nAlcuni di questi studiosi, tornati in patria, si dedicarono alla misurazione delle unit\u00e0 di misura e di peso in uso nel territorio, pubblicando tavole di conversione tra le vecchie e le nuove unit\u00e0 di misura. A queste tavole si aggiunsero poi le tavole pubblicate in modo ufficiale dalle diverse amministrazioni, prima repubbliche e poi regni.\nUnica eccezione per il periodo \u00e8 data nel 1809 dalla Sicilia, non soggetta ai francesi, dove fu stabilito di unificare le unit\u00e0 di misura senza utilizzare un sistema decimale, ma mediando tra le unit\u00e0 locali.\nLa restaurazione.\nDopo la sconfitta di Napoleone Bonaparte, con la restaurazione si ebbero altre riforme: nel 1818 nel Regno di Sardegna si introdusse un sistema derivato dal piede liprando; nel 1840 nel Regno delle Due Sicilie si stabil\u00ec l'adozione di un sistema basato sulle unit\u00e0 di misura di Napoli per tutti i territori, esclusa la Sicilia.\nDurante la VI Riunione degli scienziati italiani, tenuta a Milano nel settembre 1844, le sezioni di \"Fisica e Matematica\" e di \"Agronomia e tecnologia\" nominarono una commissione per esaminare \u00abi lavori diversi fatti sulla metrologia de' vari paesi d'Italia\u00bb per valutare le possibilit\u00e0 di unificare le unit\u00e0 di misura esistenti; la commissione era composta da Carlo Luciano Bonaparte, Gherardo Freschi, Bonajuto Paris Sanguinetti, Cosimo Ridolfi, Faustino Sanseverino, Luigi Serristori e Carlo Afan de Rivera per la sezione \"Agronomia e tecnologia\" e da Paolo Frisiani, Gian Alessandro Majocchi, Giulio Sarti e Giuseppe Cadolini per la sezione \"Fisica e matematica\". Nella successiva riunione, tenuta a Napoli nell'ottobre del 1845, Giuseppe Cadolini present\u00f2 la relazione della commissione, in cui si proponeva l'adozione del sistema metrico decimale in tutti gli stati italiani, venne approvata dai partecipanti, con l'impegno ad utilizzare il sistema metrico decimale negli atti dei congressi.\nNel Regno di Sardegna con editto del 1\u00ba luglio 1844 venne stabilito l'uso del sistema metrico decimale nell'isola di Sardegna dal 1846, mantenendo alcune unit\u00e0 approssimate ai valori decimali; con editto dell'11 settembre 1845 venne stabilita l'adozione del nuovo sistema anche nei restanti territori di terraferma a partire dal 1\u00ba gennaio 1850, ma con legge del 6 gennaio 1850 il termine fu spostato al 1\u00ba aprile 1850 e dall'8 aprile il decreto del 1845 fu applicato anche alla Sardegna, unificando le norme all'intero Regno.\nCon editto del 12 giugno 1849 il duca Francesco V stabil\u00ec l'adozione del sistema metrico decimale per gli stati estensi a partire dal 1\u00ba luglio 1850 ma, a causa di diversi problemi organizzativi, ebbe inizio una serie di rinvii: gi\u00e0 a ottobre 1849 il termine fu spostato al 1\u00ba gennaio 1852; nel dicembre 1851 la riforma fu rinviata al 1853; nel dicembre 1852 fu stabilita l'adozione del nuovo sistema per la sola pubblica amministrazione dal 1853, lasciando altri tre anni ai privati; nel dicembre 1855 venne concesso per\u00f2 un ulteriore rinvio.\nL'unit\u00e0 d'Italia e le tavole del 1877.\nNel neonato Regno d'Italia con legge del 28 luglio 1861 venne adottato definitivamente il sistema metrico decimale.\nSolo nel 1877 fu possibile pubblicare le tavole relative alle unit\u00e0 di misura e di peso utilizzate precedentemente in tutti i territori del regno.\nSi riportano le unit\u00e0 di misura e di peso secondo le suddivisioni territoriali dell'epoca, cio\u00e8 in province e in circondari.\nPer alcune zone sono disponibili anche informazioni relative agli Stati preunitari.\n(*) A causa del metodo di misurazione utilizzato, le tavole realizzate nel 1808 per la Toscana vennero considerate non affidabili; per le tavole del 1877, a causa della mancanza di campioni autentici, venne stabilito di utilizzare i valori del 1808 approssimati.\nUtilizzi attuali.\nQueste tavole ufficiali, alle quali si aggiungono usi e consuetudini delle diverse localit\u00e0, possono avere rilevanza giuridica; ad esempio, le Camere di Commercio hanno il dovere di registrare tutti gli \"usi\" di una data piazza commerciale, comprese le unit\u00e0 di misura consuetudinarie per alcuni negozi giuridici. Per essere giuridicamente valido, il riferimento a queste misure dev'essere convenzionale, le parti debbono cio\u00e8 attribuire il medesimo valore all'unit\u00e0 di misura adottata; in caso di dubbio sulla precisa consistenza del valore metrico, possono giovare le relazioni (storiche) peritali, in genere basate sull'esperienza professionale o sulle registrazioni camerali.\nLa conoscenza delle misure di riferimento locale si rivela inoltre estremamente vantaggiosa quando si debbano estrapolare dati metrici da contratti o comunque atti redatti prima della venuta ad obsolescenza di tali riferimenti; il caso, invero, non \u00e8 infrequente soprattutto in materia di diritto immobiliare, come si verific\u00f2 copiosamente quando negli anni trenta si procedette alla liquidazione degli usi civici o quando, nel dopoguerra, si diede attuazione alla riforma del Catasto.\nIn Italia dal 1982 il Sistema Internazionale \u00e8 il sistema legale di misura da adoperarsi obbligatoriamente. Dal 31 dicembre 2009 l'uso di tutte le unit\u00e0 di misura non comprese nel Sistema Internazionale \u00e8 vietato, ad esclusione di alcuni settori specifici (navigazione marittima e aerea, traffico ferroviario)."}
{"id": "235337", "revid": "125773930", "url": "https://it.wikipedia.org/wiki?curid=235337", "title": "Cucina britannica", "text": "La cucina britannica \u00e8 la cucina tipica del Regno Unito. Nell'ambito della lingua inglese, \u00e8 sempre denominata \"British cuisine\".\nStoria.\nLa cucina britannica \u00e8 stata influenzata non solo dal clima temperato della nazione e dalla sua conformazione geografica insulare, ma anche dalla sua storia, prima tramite interazioni con altre nazioni europee e poi con l'importazione di ingredienti e idee da luoghi come l'America settentrionale, la Cina e l'India durante il periodo dell'Impero britannico e come risultato del movimento migratorio postbellico.\nOltre a cibi tradizionali di antiche origini, quali pane e formaggi, carni arrosto o in umido, pasticci di carne e selvaggina, pesci d'acqua dolce o salata, sono di conseguenza molto diffusi anche alimenti quali la patata, il pomodoro e peperoncino provenienti dalle Americhe, spezie e curry dall'India nonch\u00e9 dal Bangladesh e piatti di fritto basati sulla cucina cinese e su quella tailandese. Anche la cucina francese e quella italiana, un tempo considerate estranee, sono divenute assai ammirate e imitate. La Gran Bretagna ha inoltre adottato con rapidit\u00e0 la novit\u00e0 del fast food dagli Stati Uniti e continua ad assorbire idee culinarie da tutto il mondo.\nNel 1747 venne pubblicato il libro di cucina \"The Art of Cookery made Plain and Easy\" (\"l'arte della cucina resa semplice e facile\"), dell'inglese George Boole (1708-1770), uno dei libri di gastronomia pi\u00f9 in voga dell'epoca. Questo testo rappresenta uno dei documenti pi\u00f9 rilevanti per quanto concerne le pratiche gastronomiche del Regno Unito e delle colonie americane di quel periodo.\nLa rivoluzione industriale che inizi\u00f2 in Gran Bretagna nel XVIII secolo \u00e8 responsabile della reputazione assai scadente che hanno avuto i piatti britannici. A differenza delle popolazioni della maggior parte di altri paesi, a partire dalla met\u00e0 del XIX secolo la maggioranza della popolazione britannica lavorava in fabbriche di citt\u00e0 e viveva in alloggi scadenti. Le nuove classi lavoratrici avevano perso il contatto con la terra e cos\u00ec il loro standard di cucina era conseguentemente caduto in basso.\nA casa il cibo era, infatti, frequentemente ridotto a \"carne e due ortaggi\", magari con stufati e zuppe. Il razionamento della maggior parte del cibo durante la seconda guerra mondiale (e anche per qualche anno in seguito) non ha aiutato a migliorare la situazione, seppure abbia aumentato gli standard nutrizionali della popolazione a livelli mai precedentemente raggiunti; da qui in poi questi sono sempre pi\u00f9 degradati.\nNegli anni successivi alla seconda guerra mondiale il razionamento dei cibi \u00e8 stato molto duro e generalmente osservato con disciplina. La carne era rarissima ed era frequente che comparisse in tavola per due o tre volte: dapprima in bocconi (mai, naturalmente, bistecche); poi a pezzetti in un pie; infine come rag\u00f9. I soli piatti che abbondavano erano il fish and chips o l'eggs and chips, i beans on toast, il pane con burro e marmellata e il cheddar cheese.\nI movimenti del dopoguerra, il turismo all'estero e l'immigrazione nel Regno Unito hanno comunque portato ad un assorbimento di influenze provenienti dalle colonie (es. dall'India) e dall'Europa, in particolare dalla Francia e dall'Italia. I libri di Elizabeth David introducevano molte nuove ricette ed ingredienti dal mar Mediterraneo. L'influenza italiana \u00e8 ormai onnipresente e la pasta e la pizza sono un contributo significativo a molte diete. Le Berni Inn hanno introdotto alla clientela britannica il cocktail di gamberetti e bistecca, patatine e piselli, mentre i Wimpy bar hanno fatto lo stesso con gli hamburger.\nQueste tendenze sono esemplificate dagli onnipresenti spaghetti alla bolognese (conosciuti colloquialmente come \"Spag Bol\" o \"Spag Bog\"), che sono un piatto comune familiare a molti britannici almeno dagli anni sessanta. Pi\u00f9 recentemente c'\u00e8 stata una crescita massiccia della popolarit\u00e0 di piatti quali il pollo al curry e il pollo al limone, piatti rispettivamente d'origine indiana e cinese, anche se modificati secondo i gusti britannici. Infatti, il pollo al curry \u00e8 stato preparato per la prima volta in Gran Bretagna anzich\u00e9 in India. Il curry britannico, essenzialmente un'eredit\u00e0 dei tempi dell'Impero britannico (e successivamente elaborato dagli immigrati) \u00e8 molto pi\u00f9 piccante e speziato della variet\u00e0 tradizionale dell'India settentrionale, anche se gli Indiani delle province meridionali lo trovano insipido. L'introduzione post bellica della refrigerazione, in parallelo con la crescita dei supermercati ha portato all'impacchettamento di tali cibi in prodotti pronti per il forno che, spesso cucinati in forno a microonde, hanno ora sostituito il menu \"carne e due ortaggi\" in molte case. Di conseguenza, studenti universitari che vivono lontano da casa per la prima volta ma incapaci di permettersi cibi pronti (che tendono ad essere piuttosto costosi), possono essere visti spesso con una copia di un libro di cucina di base per principianti (solitamente un libro di Delia Smith) che comprende alcune ricette come l'uovo sodo.\nTake away.\nL'avvento della rivoluzione industriale coincise con la nascita del cibo take-away come il \"fish and chips\" (pesce fritto servito con patatine fritte), il pur\u00e8 di piselli, e la torta ripiena di carne di manzo accompagnata da pur\u00e8 di patate. Questi sono stati considerati i piatti tipici del take-away nel Regno Unito per molti anni, nonostante la nascita e diffusione di take-away di cibo etnico determinate soprattutto dalla influenza di cucine estere, come quella indiana e cinese. Negli anni ottanta nell'area di Birmingham nasce una nuova variante di curry, il \"balti\", che si diffonde poi rapidamente ad altre parti del paese. Nelle zone urbane diventano inoltre molto popolari i negozi di kebab e le catene in stile americano con in vendita il pollo fritto, molto apprezzati per uno \"snack\" (non sempre molto sano) in tarda serata.\nCucina moderna.\nLa crescente popolarit\u00e0 di chef celebri in televisione ha determinato la crescente attenzione degli inglesi verso il buon cibo, cos\u00ec negli ultimi decenni la cucina britannica moderna ha tentato di liberarsi dall'immagine del \"fish and chips\". I migliori ristoranti di Londra possono ora competere con qualsiasi altro locale nel mondo, sia in termini di qualit\u00e0 che di prezzo, e questa tendenza si sta diffondendo anche nel resto del paese. Ci sono perfino alcuni chef che si battono per sostenere la grandezza della cucina classica rustica britannica, come ad esempio Fergus Henderson del St. John Restaurant a Londra.\nVa inoltre notato che il numero di ristoranti \u00e8 cresciuto in modo considerevole a fronte del rinnovato interesse nella qualit\u00e0 del cibo, probabilmente determinato dalla crescente possibilit\u00e0 di viaggiare all'estero a prezzi molto economici. Anche i prodotti da agricoltura biologica stanno diventando sempre pi\u00f9 popolari, soprattutto in seguito a crisi in campo agricolo come quella causata dalla diffusione del morbo della mucca pazza.\nUn notevole cambiamento \u00e8 anche da registrarsi sia nel numero che nella qualit\u00e0 di molti locali dove cenare fuori in Gran Bretagna, in modo particolare delle modeste Public House che sono state completamente trasformate negli ultimi vent'anni. Molte sono passate da locali di bassa reputazione a rivali diretti dei migliori ristoranti, vengono chiamate \"Gastropub\" e molto spesso nei piccoli paesi costituiscono addirittura i migliori ristoranti. Il termine \"Pub Grub\" (letteralmente \"cibo da pub\"), un tempo denigratorio, viene ora utilizzato anche per piatti di qualit\u00e0. Il merito per questa inversione di rotta va da un lato all'associazione CAMRA (Campaign for Real Ale - letteralmente \"Campagna per la vera birra\"), che ha aiutato a migliorare la qualit\u00e0 dei pub e pi\u00f9 in generale dei loro prodotti e, dall'altro lato, al processo di privatizzazione delle birrerie, che hanno indotto molti pub a diversificarsi e ad aprire alla ristorazione, sia per sopravvivere come attivit\u00e0 sia in risposta alla notevole richiesta da parte dei consumatori.\nCucina tradizionale.\nNonostante la diffusione del fast food, la cucina tradizionale britannica \u00e8 sopravvissuta, prevalentemente nelle zone rurali e nelle classi sociali pi\u00f9 elevate.\nL'arrosto della domenica (\"Sunday roast\"), tipico per le famiglie inglesi, \u00e8 forse il simbolo maggiore di una cucina legata fortemente alla tradizione. Il pranzo della domenica comprende solitamente lo 'Yorkshire pudding', una specie di torta salata fatta con la farina di grano e cotta al forno, accompagnato o a volte seguito da una combinazione di carne e verdure assortite, serviti generalmente arrosti o bolliti. Le combinazioni di carne pi\u00f9 comuni sono manzo, agnello o maiale e anche il pollo \u00e8 abbastanza popolare. La scelta tipica per l'arrosto di Natale \u00e8 invece rappresentata dal tacchino, soprattutto in seguito alla sua vasta diffusione dopo la seconda guerra mondiale. La carne di selvaggina, come ad esempio quella di cervo, \u00e8 particolarmente consumata dalle classi pi\u00f9 elevate; la selvaggina, anche se mantenuta nella tradizione classica culinaria inglese, non \u00e8 per\u00f2 un alimento tipicamente consumato dalla famiglia media.\nA casa i britannici preparano molti dessert casalinghi originali, come dolce di rabarbaro (\"rhubarb crumble\"), budino di pane e burro, spotted dick e trifle. L'accompagnamento tradizionale \u00e8 la crema inglese. I piatti sono semplici e tradizionali, con ricette passate da generazione in generazione. Il massimo esponente tra i budini \u00e8 rappresentato senza dubbio dal budino di natale (\"Christmas pudding\", detto anche \"plum pudding\" o \"plum duff\").\nAll'ora del t\u00e8 vengono solitamente serviti scones con burro, marmellata e panna montata, oppure biscotti assortiti e sandwich. Un tipo di sandwich unico \u00e8 sicuramente quello con la \"marmite\", una crema spalmabile salata color marrone scuro che si ottiene dall'estratto di lievito, dal sapore molto pronunciato. Una delle preparazioni casalinghe tipiche \u00e8 la \"butterfly cake\" (letteralmente \"torta farfalla\"). Alcune scuole insegnano come cuocere questi dolci durante le lezioni di cucina.\nIl t\u00e8 viene consumato durante tutto l'arco della giornata e ogni tanto bevuto anche durante i pasti. Il caff\u00e8 \u00e8 forse meno comune che nell'Europa continentale e solitamente servito lungo e con latte. Le preparazioni italiane del caff\u00e8, come l'espresso e il cappuccino, stanno comunque crescendo sia in popolarit\u00e0 sia in qualit\u00e0, mentre il t\u00e8, anche se ancora considerato una parte essenziale nella vita di un inglese, sta perdendo la sua predominanza. Negli ultimi anni anche le tisane si sono diffuse. Durante pranzi eleganti o formali viene solitamente servito vino, mentre in occasioni pi\u00f9 informali al pranzo si accompagna birra o sidro. \nAnche la colazione completa inglese rimane un classico culinario. William Somerset Maugham citava che \"Per mangiare bene in Inghilterra, si dovrebbe fare colazione tre volte al giorno\" (\"To eat well in England, you should have breakfast three times a day\"). Per fortuna oggi non \u00e8 pi\u00f9 cos\u00ec.\nNell'epoca vittoriana, durante il periodo del Raj Britannico, il Regno Unito prese a prestito molti piatti indiani, creando cos\u00ec la cucina anglo-indiana. Alcuni di questi sono preparati ancor oggi, anche se molti dei piatti anglo-indiani una volta molto popolari, come il kedgeree, sono quasi scomparsi.\nUn'altra tradizione culinaria britannica che \u00e8 stata praticamente abbandonata \u00e8 servire una pietanza particolarmente saporita, come il Welsh rarebit, verso la fine del pranzo. Oggi molti dei pasti principali terminano con un dolce, anche se a volte formaggi e salatini possono essere un'alternativa, se non addirittura un'aggiunta, al dessert.\nReputazione all'estero.\nNonostante la consistente eccellenza dei suoi dessert e pudding, per quanto riguarda i piatti salati, la cucina britannica gode ancora di una fama internazionale piuttosto negativa e viene tradizionalmente associata a piatti come carni cucinate in modo semplice e verdure (il cosiddetto men\u00f9 \"carne e due ortaggi\") accompagnati da condimenti in bottiglia o altre salse. Questa cattiva reputazione non \u00e8 mai stata pienamente meritata, dal momento che sono sempre esistiti piatti di alta qualit\u00e0 per chi sapeva dove trovarli, ma non si pu\u00f2 comunque negare che in generale i piatti serviti in Gran Bretagna non raggiungano il livello generale di eccellenza che si pu\u00f2 riscontrare in cucine di altri paesi, come la Francia, l'Italia oppure la Cina.\nDurante il Medioevo la cucina britannica godeva invece di un'eccellente reputazione; il suo declino pu\u00f2 essere decisamente fatto risalire al tardo XVIII secolo, quando la maggioranza della popolazione cominci\u00f2 a spostarsi dalle zone rurali e venne colpita dagli effetti del razionamento durante la seconda guerra mondiale (il razionamento si concluse definitivamente solo nel 1954). Tuttavia al giorno d'oggi in Gran Bretagna c'\u00e8 pi\u00f9 interesse per la cucina di quanto ve ne sia mai stato in precedenza, con chef celebri alla guida del miglioramento degli standard alimentari nel Regno Unito.\nNel 2005 la cucina britannica ha raggiunto traguardi ancora pi\u00f9 elevati quando nel periodico \"Restaurant\" 600 esperti del settore hanno inserito 14 ristoranti britannici in un elenco dei migliori 50 ristoranti al mondo, mettendo al primo posto il ristorante The Fat Duck (l'anatra grassa) a Bray, Berkshire con il suo chef Heston Blumenthal. Tuttavia, trattandosi di una rivista britannica, l'inclusione di tanti ristoranti nazionali era prevedibile. Inoltre, molti di questi ristoranti, sebbene si trovino nel Regno Unito, non servono cucina tradizionale britannica (ad esempio \"Le Gavroche\" \u00e8 un ristorante di cucina francese) o sono gestiti da chef stranieri come ad esempio Pierre Gagnaire.\nNonostante la disponibilit\u00e0 di cibi di maggiore qualit\u00e0, i \"cibi pronti\" preconfezionati che richiedono poco tempo di preparazione sono diventati sempre pi\u00f9 diffusi dagli anni settanta-ottanta in poi, seppure nel frattempo la loro stessa qualit\u00e0 sia notevolmente migliorata rispetto agli inizi.\nBevande alcoliche.\nI britannici hanno sviluppato bevande alcoliche quali il gin e il whisky. Vi si produce anche il poir\u00e9, una bevanda alcolica simile al sidro ottenuta dalla fermentazione del succo di pera.\nPer secoli, il mercato britannico era il principale consumatore di vini dolci quali lo sherry, il vino di porto e il Madera. Il vino inglese \u00e8 esistito dai tempi dell'antica Roma ed era considerato di scarsa qualit\u00e0. Attualmente la qualit\u00e0 del vino \u00e8 in crescita e viene sempre pi\u00f9 apprezzato dagli intenditori anche se non raggiunge la fama dei vicini europei. In Inghilterra si producono circa 400 vini, principalmente vini bianchi e spumanti, che sono i pi\u00f9 adatti ai differenti microclimi inglesi e gallesi.\nLa birra britannica tende a essere amara; le birre chiare locali dominano il mercato a basso costo. Esiste per\u00f2 anche un mercato medio a cui si rivolge una gamma di birre chiare di stile continentale, come ad esempio la Stella Artois, di produzione belga, molto diffusa. Alcune di queste birre, nonostante le loro origini europee, sono prodotte con licenza nel Regno Unito, mentre altre, come la Budvar dalla Repubblica Ceca, sono importate. Molti consumatori, tuttavia, considerano la birra amara (e in particolare quella prodotta in quantit\u00e0 relativamente piccole da birrerie britanniche 'indipendenti', piuttosto che da grandi marchi) superiore alla birra chiara, anche se questa percezione sta cambiando grazie alla crescente diffusione di birre chiare di alta qualit\u00e0. Sono molto diffuse anche la Guinness e altre birre irlandesi.\nVegetarianesimo.\nAlla fine della seconda guerra mondiale i vegetariani nel Regno Unito erano circa 100.000; da allora questa tendenza si \u00e8 diffusa notevolmente tra la popolazione, soprattutto dopo la crisi del \"morbo della mucca pazza\" o Encefalopatia spongiforme bovina negli anni novanta. Secondo le stime, nel 2003 nel Regno Unito vi erano da 3 a 4 milioni di vegetariani, una delle percentuali pi\u00f9 alte del mondo occidentale, e circa 7 milioni di persone che dichiaravano di non mangiare carne rossa. \u00c8 raro non trovare cibi vegetariani in un supermercato o nel menu di un ristorante."}
{"id": "235340", "revid": "296631", "url": "https://it.wikipedia.org/wiki?curid=235340", "title": "Battuta", "text": ""}
{"id": "235344", "revid": "729019", "url": "https://it.wikipedia.org/wiki?curid=235344", "title": "Papilledema", "text": "Il papilledema o edema della papilla \u00e8 un rigonfiamento delle fibre gangliari originato dall'aumento della pressione endocranica che interessa il punto di connessione tra il nervo ottico e l'occhio, detto papilla.\nEziologia.\nPu\u00f2 essere causato da un incremento della massa encefalica, da un'insufficienza vascolare che d\u00e0 un quadro di ischemia e conseguente rallentamento del flusso assoplasmatico, o ancora da una infiammazione (papillite) della papilla ottica, conseguente ad una infezione (batterica, virale, parassitaria) della papilla.\n\u00c8 una frequente complicanza del diabete: a causa delle variazioni del coefficiente di filtrazione, aumenta la probabilit\u00e0 di ostruzioni dei capillari retinici, questo causa un aumento della pressione idrica all'interno dell'occhio.\nPu\u00f2 essere localizzato, per esempio in seguito a neoplasie, o generalizzato, per esempio in seguito a trauma.\n\u00c8 uno dei segni caratteristici dell'encefalopatia acuta da piombo inorganico, insieme a stato confusionale, vomito a getto e agitazione psicomotoria.\nClinica.\nSegni e sintomi.\nLe manifestazioni cliniche sono riconducibili a una aumentata pressione endocranica: vomito a getto, cefalea, parestesie e alterazioni a livello della coscienza.\nEsami di laboratorio e strumentali.\nRappresenta uno dei quadri pi\u00f9 importanti riscontrabili con l'esame del fondo oculare. La fluoroangiografia non risulta invece necessaria.\nTrattamento.\nIl trattamento \u00e8 causale: dipende dall'eziologia del papilledema e agisce su di essa."}
{"id": "235346", "revid": "161374", "url": "https://it.wikipedia.org/wiki?curid=235346", "title": "Teddy bear", "text": ""}
{"id": "235350", "revid": "287204", "url": "https://it.wikipedia.org/wiki?curid=235350", "title": "Maestro del Ciclo di Vy\u0161\u0161\u00ec Brod", "text": "L'anonimo pittore boemo, probabilmente originario di Praga, deve il suo nome a nove tavole di un altare smembrato, proveniente dal monastero cistercense di Vy\u0161\u0161\u00ed Brod (in tedesco Hohenfurth), della Boemia meridionale, con scene dell\"'Infanzia di Cristo\" e della \"Passione\". L'opera, databile al 1350 circa e ora conservata alla N\u00e1rodn\u00ed galerie di Praga, forse venne eseguita per Pietro I di Rozmberk, morto nel 1347.\nDelle nove tavole sono attribuite al Maestro le scene con la \"Annunciazione\", la \"Nativit\u00e0\" e forse la \"Adorazione dei Magi\" e la \"Resurrezione\"; alla bottega sono attribuiti gli altri episodi.\nDello stesso ambito sono la \"Madonna di Vysehrad\", databile a dopo il 1350, la \"Madonna di Kladsko\", eseguita per l'arcivescovo Arnost di Pardubice, la \"Crocifissione Kaufmann\" (queste ultime due conservate a Berlino) e la \"Madonna di Veveri\", databile a prima del 1350 e ora alla N\u00e1rodni Galerie di Praga."}
{"id": "235354", "revid": "56620", "url": "https://it.wikipedia.org/wiki?curid=235354", "title": "Maestro di Hohenfurth", "text": ""}
{"id": "235355", "revid": "14894", "url": "https://it.wikipedia.org/wiki?curid=235355", "title": "Meister von Hohenfurth", "text": ""}
{"id": "235362", "revid": "767487", "url": "https://it.wikipedia.org/wiki?curid=235362", "title": "Confusional Quartet", "text": "I Confusional Quartet sono un gruppo musicale bolognese, attivo tra fine anni settanta e inizio ottanta e dal 2011 tornati in attivit\u00e0.\nStoria.\nConfusional Quartet tra '70 ed '80.\nI Confusional Quartet iniziarono la carriera col nome di \"Confusional Jazz Rock Quartet\" per poi abbandonare la connotazione di genere. La formazione comprende Lucio Ardito al basso, Gianni Cuoghi alla batteria, Enrico Serotti alla chitarra, e Marco Bertoni alle tastiere. Il gruppo non ha cantante.\nIl 2 aprile 1979 i Confusional Quartet partecipano al \"Bologna Rock\", un festival che si svolse al Palasport e che vedeva sul palco i principali gruppi dell'allora scena punk rock e new wave bolognese. Fra questi vi erano i Windopen, Gaznevada, Skiantos, Bieki, Naphta, Luti Chroma, Andy J. Forest, Frigos e Cheaters. I Confusional Quartet realizzarono per l'occasione una personalizzazione di \"Nel blu dipinto di blu\" di Domenico Modugno.\nNel 1980 pubblicarono il loro primo album omonimo per la Italian Records di Oderso Rubini.\n2011: La reunion.\nNel 2011 ricominciano a suonare insieme nella formazione originale. Le sessions tenute dopo trent'anni di lontananza sono registrate e pubblicate da Ansaldi Records in \"Italia calibro X\", debitamente postprodotte da CQ e Gianni Gitti. Inoltre scrivono nuovi brani per un nuovo album intitolato \"Confusional Quartet\", pubblicato da Hell Yeah!, coprodotto da Giulio Ragno Favero (Teatro degli Orrori, One Dimensional Man). Il singolo \"Futurfunk\" \u00e8 scritto insieme a Bob Rifo a.k.a. The Bloody Beetroots. Ricominciano a suonare dal vivo.\nA fine estate 2013 Gianni Cuoghi lascia il gruppo. Al suo posto Claudio Trotta (Deus Ex Machina, Testa De Porcu). Nel 2014 pubblicano l'album \"Play Demetrio Stratos\"\nStile.\nVisivamente si ispiravano all'immagine dei Devo, vestiti con tute bianche industriali. Il loro stile invece non aveva molto a che fare coi Devo, era piuttosto un misto di jazz, new wave, no wave, siglette pubblicitarie e campionamenti. La \"confusione\" era infatti il loro peculiare modo di affiancare in modo repentino i generi musicali pi\u00f9 diversi. Le sonorit\u00e0 del primo album ricordano in particolar modo quelle dei Devo ma anche degli italiani Area, dichiaratamente innervate da una buona dose di estetica futurista."}
{"id": "235365", "revid": "125973342", "url": "https://it.wikipedia.org/wiki?curid=235365", "title": "Mivar", "text": "Mivar S.r.l. \u00e8 un'azienda italiana con sede ad Abbiategrasso, in provincia di Milano. Fondata nel 1945 a Milano con la denominazione di VAR, \u00e8 diventata nel 1963 Mivar, acronimo di MIlano Vichi Apparecchi Radiofonici, e marchio costituito dalle lettere Mivar in caratteri corsivi. Ha svolto attivit\u00e0 produttiva nell'ambito dell'elettronica di consumo (radio e televisori), ponendosi per un certo periodo quale leader di mercato a livello nazionale nell'industria dei televisori. Pur arrivando a commercializzare apparecchi televisivi LCD e LED (anche in versione smart con sistema operativo Android), assemblati facendo uso di componentistica asiatica, nel 2013 ha sospeso la produzione di televisori.\nMantenendo lo stesso acronimo, ma con una nuova ragione sociale, Milano Vichi Arredamenti Razionali, \u00e8 stata successivamente intrapresa, per alcuni mesi, una nuova attivit\u00e0 nel settore dell'arredamento.\nStoria.\nLe origini: la VAR (1945-1963).\nLe origini dell'azienda risalgono alla fine della seconda guerra mondiale, quando Carlo Vichi, perito elettrotecnico originario del comune toscano di Montieri, dopo aver lavorato come operaio in alcune realt\u00e0 del settore, il 1\u00ba ottobre 1945, avvi\u00f2 all'et\u00e0 di 22 anni una propria attivit\u00e0 a Milano, la ditta \"Vichi Apparecchi Radio\" (VAR), il cui laboratorio, situato in via Tommei 5, nel quartiere Calvairate, si occupava della costruzione artigianale di radio a valvole come terzista per conto di altre societ\u00e0 del settore, nonch\u00e9 della riparazione dei medesimi apparecchi. Nel 1950, la sede della VAR fu trasferita presso un altro laboratorio in via Curtatone, dove all'attivit\u00e0 di assemblaggio delle radio venne affiancata della costruzione diretta dei componenti elettronici da montare.\nNel 1954 Vichi, assieme ad un altro socio, costitu\u00ec la societ\u00e0 di fatto denominata \"Radio VAR di Vichi e Cesari\", che due anni pi\u00f9 tardi, nel 1956, costru\u00ec e mise in commercio la sua prima radio con sistema di modulazione di frequenza, totalmente progettata e ingegnerizzata dalla ditta milanese. I locali di via Curtatone, insufficienti per ospitare la nuova produzione, furono destinati alla sola produzione dei componenti, mentre l'attivit\u00e0 di costruzione delle radio venne fatta in un seminterrato di via Strigelli. In breve tempo crebbe il numero dei dipendenti che raggiunse le 200 unit\u00e0, cos\u00ec come la capacit\u00e0 produttiva, passata dai 100 pezzi mensili a circa mezzo milione l'anno, ed il fatturato, che pass\u00f2 dai circa 96 milioni di lire l'anno ai circa 360 milioni. \nNel 1958, gli uffici e le linee di produzione dell'azienda furono trasferiti in un capannone in via Giordani 30, nel quartiere di Lorenteggio, periferia sudovest del capoluogo lombardo, giungendo ad impiegare fino a 400 dipendenti. In tale sede furono prodotti, accanto ai normali apparecchi radiofonici da tavolo, dei modelli portatili e degli apparecchi dotati di giradischi con meccanica quasi sempre di fabbricazione Lesa. Tra i modelli della VAR pi\u00f9 rappresentativi del periodo si ricordano le radio Capri, Cipro, Delo, Samar, Egadi e Rodi, ancor oggi apprezzate dai collezionisti espressamente per il loro design. Nel frattempo, la televisione divenne ben presto una realt\u00e0 in Italia e alle industrie del settore elettronico si impose il raddoppio della produzione: la VAR incominci\u00f2 a produrre televisori, che si caratterizzarono per il basso costo e la semplicit\u00e0 costruttiva. Al 1960, il valore delle vendite della VAR raggiunse la cifra di 1 miliardo di lire.\nL'11 luglio 1962 avvenne la trasformazione in societ\u00e0 in accomandita semplice con la ragione sociale \"Radio VAR di Vichi Carlo e C. S.a.s.\" e capitale sociale di lire 6 milioni.\nDa Milano ad Abbiategrasso: la Mivar - Milano Vichi Apparecchi Radiofonici. Dagli anni sessanta alla leadership nazionale (1963-2000).\nLa VAR, rispetto alle altre aziende italiane del settore, molte delle quali sorte nel medesimo periodo, si presentava di dimensioni modeste e ai margini del mercato, poich\u00e9 le innovazioni tecnologiche di prodotto e di processo venivano attuate sempre in ritardo rispetto alle concorrenti e in forma imitativa. Nel 1963, fu inaugurato nel comune di Abbiategrasso il nuovo stabilimento, in via Dante 45, dove dal 1968 venne trasferita l'intera attivit\u00e0 assumendo nuovo personale, fino ad arrivare a oltre 800 dipendenti. Nello stesso periodo, al marchio VAR fu anteposta la sigla \"Mi\" di Milano, dando cos\u00ec origine a Mivar, e furono costituite filiali e depositi in molte citt\u00e0 italiane.\nL'efficiente rete di assistenza al cliente, la buona qualit\u00e0 degli apparecchi prodotti, i prezzi concorrenziali e la riduzione al minimo delle spese pubblicitarie (pur considerando alcune immagini promozionali, come quelle che avevano come testimonial l'attore e cantante Domenico Modugno), furono i fattori che consentirono al marchio Mivar di conquistare gradualmente quote di mercato. \nA partire dagli anni settanta, con il progressivo crollo della domanda di apparecchi radiofonici, unita all'ingresso nel mercato italiano della sempre pi\u00f9 spietata concorrenza straniera, l'azienda meneghina inizi\u00f2 a indirizzare sempre pi\u00f9 la sua attivit\u00e0 nel settore dei televisori. Nonostante la vendita di alcuni particolari modelli di radio - tra cui la cubo R57 da contrapporre a Brionvega o decisamente tascabili come la R37 simile a una piccola macchina fotografica - finch\u00e9 la costruzione di apparecchi radiofonici venne interrotta nella prima met\u00e0 degli anni ottanta, pur considerando un timido excursus aziendale nell'ottica Hi-Fi.\nLa Mivar, al contrario di altre imprese concorrenti, ha basato il suo successo non tanto sul rinnovare i propri prodotti e i processi produttivi utilizzati, ma sulla capacit\u00e0 di attuare politiche di mercato, in modo da cogliere le opportunit\u00e0 offerte dell'innovazione. L'azienda di Vichi si adegu\u00f2 infatti ai vari passaggi tecnologici che caratterizzarono il settore televisivo: la produzione di apparecchi a colori e l'introduzione della funzione televideo, dell'audio stereofonico e della possibilit\u00e0 di ascolto delle trasmissioni bi-lingua permisero a Mivar di crescere in modo esponenziale e di produrre utili. Il 12 dicembre 1984, la Radio VAR si fuse con la Mivar S.r.l. e la ragione sociale si modific\u00f2 in \"Mivar di Vichi Carlo S.a.p.a,\" con il patron Vichi che assunse il ruolo di amministratore unico\".\"\nIn controtendenza rispetto alle altre aziende italiane del settore, precipitate in grave crisi e costrette, per poter proseguire le attivit\u00e0, a ricorrere all'erogazione di denaro pubblico dalla finanziaria pubblica REL, istituita nel 1984 dal Ministero dell'Industria, Mivar riusc\u00ec a reggersi con le proprie risorse e divenne il secondo produttore nazionale dopo S\u00e8leco, con una quota di mercato del 9,8% nel 1986. Le difficolt\u00e0 per le aziende di elettronica che usufruirono degli aiuti dalla REL non cessarono, e in questo contesto Mivar continu\u00f2 a crescere: nel 1988, con una quota di mercato del 12%, era seconda in Italia dopo il colosso olandese Philips, aveva prodotto televisori a colori e in bianco e nero e realizzato un fatturato di 176 miliardi di lire.\nL'aggressiva concorrenza dei produttori di elettronica di consumo giapponesi e sudcoreani, che come Mivar operavano nella fascia pi\u00f9 bassa del mercato e si imposero tra la met\u00e0 degli anni '80 e l'inizio degli anni '90 sui mercati europei, compreso quello italiano, non ebbe alcun impatto sull'azienda lombarda, che nel 1993 conquist\u00f2 la \"leadership\" nazionale nelle vendite dei televisori, scavalcando la Philips. 600.000 furono gli apparecchi venduti in quell'anno, e la forte crescita delle vendite riusc\u00ec ad ammortizzare l'aggravio dei costi dovuto all'importazione di componenti dall'Estremo Oriente e dalla Germania. Nel contempo per\u00f2, Mivar registr\u00f2 una significativa riduzione degli utili per l'aumento del costo delle componenti elettroniche.\nIn questo periodo la Mivar inizi\u00f2 la vendita di apparecchi televisivi dotati della modalit\u00e0 PIP (\u201cimmagine nell'immagine\u201d), disponibile a richiesta su televisori di maggior formato, come il celebre modello 28 S1 Stereo PIP TVD, oltre a fornire grossi quantitativi di televisori a numerose emittenti ed aziende del settore radiotelevisivo italiano, tra cui gli operatori Rai e Mediaset, e a vendere, insieme ai televisori, dei carrelli porta televisore in plastica a scomparti, progettati internamente e da acquistare a parte e a discrezione del cliente, ad esempio per alloggiarvi apparecchi aggiuntivi da collegare alla TV, come videoregistratori VHS ed in seguito lettori DVD. La gamma dei prodotti Mivar comprendeva due linee specifiche, quella dei televisori a piccolo schermo (14, 16 e 20 pollici) e quelli dei televisori a grande schermo (21, 25, 28 e 33 pollici).\nNel 1999, Mivar raggiunse la produzione record di 950.000 apparecchi e una ragguardevole quota di mercato del 35%, superando in alcuni casi le multinazionali dell'elettronica.\nGli anni 2000: il passaggio alle nuove tecnologie ed il declino.\nNegli anni 2000, il settore degli apparecchi televisivi \u00e8 caratterizzato da una profonda mutazione. L'avvento della globalizzazione dell'economia mondiale favorisce la delocalizzazione produttiva da parte delle multinazionali occidentali, giapponesi e sudcoreane, che, attratte dal minor costo del lavoro, spostavano intere produzioni nei paesi dell'Europa dell'Est e in Cina. Sul piano tecnologico, poi, i televisori si evolvono con l'introduzione dello schermo piatto e, soprattutto, con il progressivo affiancamento e superamento del sistema a tubo catodico, fino ad allora unica tecnologia esistente per la visualizzazione di immagini, da parte della tecnologia al plasma e in seguito di quella LCD. A favorire l'affermazione di questi nuovi tipi di apparecchi \u00e8 l'innovativo \"design\", divenuto argomento fondamentale che ha superato per importanza l'affidabilit\u00e0 e la qualit\u00e0.\nL'affermazione dello schermo piatto rappresenta per l'azienda abbiatense l'inizio del suo declino. La concorrenza sul mercato dei televisori dei produttori orientali degli anni novanta, che Mivar \u00e8 stata capace di mitigare attraverso oculate scelte aziendali per quel che concerne il contenimento dei costi di produzione, nel decennio successivo si presentava ancora pi\u00f9 aggressiva da parte dei produttori turchi e cinesi, favoriti essenzialmente dall'assenza di misure anti-dumping negli Stati dell'Unione europea, e da bassissimi costi di produzione. I produttori turchi e cinesi avevano acquisito fin da subito padronanza della nuova tecnologia e, producendo come terzisti televisori CRT ed LCD per aziende europee, immettevano sul mercato prodotti tecnologicamente aggiornati a prezzi altamente competitivi. Mivar viene inevitabilmente travolta da questa situazione e nel 2001 \u00e8 costretta a ridurre la propria forza-lavoro con la messa in cassa integrazione di 400 dei suoi dipendenti.\nNel 2004, nel tentativo di recuperare mercato, Mivar mette in commercio la prima linea di modelli LCD; per far questo, per\u00f2, inizia ad utilizzare per la prima volta componentistica non prodotta in proprio ma acquistata. I pannelli LCD vengono acquistati - ad esempio - da AUO, LG e Samsung. Nel maggio 2006, nonostante si producano ancora circa apparecchi all'anno, si ricorre nuovamente alla cassa integrazione a zero ore, che stavolta riguarda tutti i dipendenti.\nNel 2008 cessa definitivamente la produzione delle TV a tubo catodico e dall'inizio del 2009, con l'abbattimento dei costi dei pannelli LCD all'ingrosso, si mette anche in vendita una linea di televisori Full HD, dal 32 al 42 pollici. Due anni pi\u00f9 tardi, nel 2011, viene avviata la produzione dei televisori con tecnologia LED, e il primo modello ad essere lanciato \u00e8 un 32 pollici con circuito .\nGli anni 2010: la fine del CRT, le ultime produzioni smart e la fine della produzione.\nNel giugno 2013 Mivar presenta il suo primo modello di Smart TV, un apparecchio da 40 pollici con accesso a Internet su piattaforma Android e supporto a Google Play; denominato 40LED1 Smart TV, si tratta di una rielaborazione di un modello gi\u00e0 a listino, la TV LCD Full HD 40LED1, che con l'aggiunta di hardware e di collegamenti ulteriori (pi\u00f9 porte USB) rende possibile usufruire di una connettivit\u00e0 Wi-Fi integrata e porta Ethernet, sia in wireless, tramite Wi-Fi integrato. Questo, oltre all'utilizzo delle applicazioni, ed alla riproduzione di file immagine (bmp, jpg) audio (mp3), video (VOB, AVI, DivX), permetteva di interagire con il televisore collegandovi mouse e tastiere, anche wireless, superando il sistema del telecomando. Nonostante il prezzo competitivo (circa 650 euro), complice la situazione di crisi, il modello non pot\u00e9 essere prodotto in adeguata serie.\nGli ultimi televisori Mivar ad uscire di produzione sono 6 modelli a LED (da 19', 26', 22', 32' ed il menzionato 40') con retroilluminazione LED Edge, HD ready o Full HD, e altri ingressi o slot a seconda della versione (slot CI+ per i canali in HD a pagamento, ingressi HDMI, ingresso VGA, scart RGB, ingresso component, video composito, uscita audio stereo su RCA e uscita cuffie). Il lancio di questi nuovi prodotti, che rimangono in vendita fino ad esaurimento delle scorte, non riesce a risollevare le sorti di Mivar, in costante perdita. Quattro mesi pi\u00f9 tardi, ad ottobre, Vichi annuncia l'interruzione dell'approvvigionamento di componenti e la conseguente cessazione totale della produzione di televisori.\nI valori del fatturato e l'utile dell'azienda meneghina avevano del resto registrato un costante calo fin dal 2000, con costanti perdite nonostante riuscisse a vendere tutti i pezzi prodotti: lo stesso Carlo Vichi ha dichiarato di aver speso in totale 100 milioni di euro di fondi propri per ripianare le perdite e consentire alla sua azienda di ottenere bilanci formalmente in pareggio, poich\u00e9 dal punto di vista industriale era praticamente decotta. L'ultimo dato disponibile sul fatturato \u00e8 relativo al 2006, che si aggirava sui 40 milioni di euro.\nMivar, a differenza delle altre aziende italiane operanti nel medesimo settore, non ha mai esportato le sue produzioni all'estero e si \u00e8 rivolta esclusivamente al mercato interno.\nL'assistenza tecnica post chiusura e la nuova fabbrica.\nDopo la chiusura della fabbrica, dei 60 dipendenti dell'ultimo periodo ne rimasero in servizio circa 20, addetti alla sorveglianza dell'immobile di via Dante 45 ed all'assistenza tecnica ai clienti; in un reportage televisivo realizzato dalla trasmissione di Rai 3 \"I dieci comandamenti\" le maestranze riferirono infatti di continuare regolarmente a ricevere richieste di riparazione di apparecchi Mivar, anche dei modelli pi\u00f9 datati. L'assistenza, almeno formalmente, ha continuato ad essere assicurata anche presso i concessionari territoriali, fino allo scoppio della pandemia di COVID-19.\nTra il 1990 e il 2001, approfittando dell'ottima situazione in cui si trovava in tale periodo, la Mivar aveva realizzato sempre ad Abbiategrasso un nuovo impianto produttivo, progettato e curato personalmente in tutte le sue fasi di costruzione da Carlo Vichi. Costato 100 miliardi di lire, sarebbe in grado di produrre teoricamente fino a 2 milioni di apparecchi all'anno, impiegando una forza lavoro di 1200 persone ed estendendosi su una superficie complessiva di , di cui 60.000 a parco alberato, coperti su due piani, con aree a parcheggio, una grande mensa e un presidio medico. La fabbrica, complice la crisi gi\u00e0 evidente all'inizio degli anni 2000 - da una quota di mercato del 35% nel 1999, la medesima era ridotta ad appena l'8% nel 2006 - non \u00e8 mai divenuta operativa; nel 2014 il proprietario ha offerto, senza successo, di cederla gratuitamente a qualsiasi realt\u00e0 del settore che avesse deciso di assumere personale locale. Nel 2017, con le stesse condizioni, Vichi ha rivolto lo stesso messaggio direttamente a Samsung, che non ha fornito alcuna risposta.\nLo sviluppo di prodotti per l'arredamento.\nDopo lo stop delle attivit\u00e0 nel campo dell'elettronica, all'interno del vecchio stabilimento di Abbiategrasso \u00e8 iniziata un'attivit\u00e0 di progettazione (a cura sempre del patron Carlo Vichi) e fabbricazione di mobili, pi\u00f9 precisamente di tavoli con sedie incorporate estraibili destinati ai luoghi pubblici, denominati in base alle sedute da S2 a S6; l'acronimo Mivar viene mantenuto cambiandone il significato, da \"Milano Vichi Apparecchi Radiofonici\" a \"Milano Vichi Arredamenti Razionali\". Per alcuni anni questi vengono messi a listino e pubblicizzati sul sito della Mivar affiancando, per poi sostituire, i televisori ancora a magazzino.\nIl 20 settembre 2021 muore Carlo Vichi, all'et\u00e0 di 98 anni.\nLa sinergia con Bolva Italia per il ritorno nell'ambito televisivo.\nNel gennaio 2022, a quattro mesi dalla scomparsa del fondatore, \u00e8 stata resa nota la notizia dell'avvio di una trattativa di collaborazione tra gli eredi della famiglia Vichi e Bolva Italia, societ\u00e0 italo-cinese attiva da alcuni anni ad Abbiategrasso nel settore dei televisori, allo scopo di far riapparire il marchio Mivar nel mercato dell'elettronica di consumo, come annunciato alla stampa milanese dall'amministratore delegato di Bolva Italia Davide Marsella. Il primo obiettivo di questa iniziativa vuole essere la realizzazione di un centro assistenza congiunto Bolva-Mivar all'interno della struttura di via Dante 45. Dall'11 febbraio 2022 ritorna funzionante il sito aziendale Mivar, che risultava inattivo e in costruzione da quando l'azienda non aveva pi\u00f9 prodotti di nessun tipo a catalogo; su di esso vengono resi disponibili le informazioni relative ai primi nuovi TV marchiati Mivar, il cui assemblaggio avviene per il momento in Polonia a cura di Bolva Italia. Dalla stessa data i centri assistenza Bolva Italia assumono l'incarico di eseguire gli interventi di manutenzione per gli apparecchi a marchio Mivar."}
{"id": "235367", "revid": "256896", "url": "https://it.wikipedia.org/wiki?curid=235367", "title": "Fenomeno di Runge", "text": "In analisi numerica il fenomeno di Runge \u00e8 un problema relativo all'interpolazione polinomiale su nodi equispaziati con polinomi di grado elevato. Esso consiste nell'aumento di ampiezza dell'errore in prossimit\u00e0 degli estremi dell'intervallo.\n\u00c8 stato scoperto da Carl David Tolm\u00e9 Runge mentre studiava il comportamento degli errori dell'interpolazione polinomiale per approssimare alcune funzioni.\nProblema.\nConsideriamo la funzione:\nformula_1\nRunge trov\u00f2 che interpolando questa funzione in un insieme di punti formula_2 equidistanti nell'intervallo formula_3,\ncon un polinomio formula_4 di grado formula_5, l'interpolazione risultante oscilla in ampiezza verso gli estremi dell'intervallo (in questo caso formula_6 e formula_7).\n\u00c8 inoltre possibile provare che tale errore tende all'infinito all'aumentare del grado del polinomio:\nformula_8\nSoluzione.\nIl controesempio di Runge mostra che non \u00e8 conveniente usare polinomi di grado elevato su nodi equispaziati per interpolare una funzione. Tuttavia \u00e8 possibile ottenere uno schema di interpolazione il cui errore diminuisca all'aumentare del numero di nodi utilizzando i nodi di \u010ceby\u0161\u00ebv in alternativa ai punti equidistanti.\nAltre alternative sono l'uso dell'interpolazione spline o l'uso dell'interpolazione composita, suddividendo l'intervallo di interpolazione in pi\u00f9 parti \ne calcolando su ciascun sottointervallo un polinomio interpolante di grado non elevato (ad esempio grado 1 o 2)."}
{"id": "235368", "revid": "287204", "url": "https://it.wikipedia.org/wiki?curid=235368", "title": "Maestro della Passione di Darmst\u00e4dter", "text": "L'anonimo pittore tedesco, forse originario del medio Reno, deve il nome a due pannelli con temi tratti dalla Passione: \"Cristo che porta la croce\" e \"Crocifissione\", frammenti superstiti di un altare a portelle scolpito verso il 1440 e ora conservati all'Hessisches Landesmuseum di Darmstadt. \nAllo stesso maestro appartiene anche la \"Crocifissione\" della parrocchiale di Bad Orb, databile al 1450 circa, probabilmente parte centrale di un altare a portelle i cui pannelli sono conservati a Berlino, con sulla faccia anteriore l\"Adorazione dei Magi \"e il \"Ritrovamento della croce\", mentre sul rovescio a sinistra la \"Madonna col Bambino e donatore\", a destra la Trinit\u00e0."}
{"id": "235369", "revid": "14894", "url": "https://it.wikipedia.org/wiki?curid=235369", "title": "Maestro della Passione di Darmstadt", "text": ""}
{"id": "235371", "revid": "112200304", "url": "https://it.wikipedia.org/wiki?curid=235371", "title": "Uso legittimo delle armi", "text": "L'uso legittimo delle armi, nell'ordinamento giuridico italiano, costituisce una causa di esclusione del reato, prevista dal codice penale italiano.\nDisciplina normativa.\nLa causa di giustificazione venne introdotta nel diritto penale italiano per la prima volta dal codice penale del 1930, contemplata all'art. 53:\nL'ambito di applicazione della causa di giustificazione in oggetto \u00e8 stato notevolmente ampliato con la legge 22 maggio 1975, n. 152 che all'art. 14 ha modificato la norma del codice penale. Con tale provvedimento legislativo \u00e8 stata ammessa la legittimit\u00e0 dell'uso delle armi non soltanto per vincere una resistenza o respingere una violenza, ma anche, preventivamente, per impedire la consumazione di delitti particolarmente odiosi e dall'elevato danno sociale, elencati al predetto art. 14.\nPer armi devono intendersi non soltanto le armi da fuoco ma tutti gli strumenti di cui i pubblici ufficiali sono dotati al fine di esercitare la coazione fisica (ad esempio manganelli, gas lacrimogeni). L'efficacia della causa di esclusione \u00e8 limitata ai pubblici ufficiali e alla presenza dello stato di necessit\u00e0. Inoltre, tutelare l'incolumit\u00e0 delle persone fa parte integrante dei doveri dei funzionari e agenti di polizia (34 R.D. 690/1907). Si ritiene pertanto che la legge stabilisca la liceit\u00e0 al ricorso all'arma soltanto come \"extrema ratio\", preferendo ad essa qualsiasi altro rimedio. Riguardo al concetto di \"resistenza\" secondo la dottrina occorre che tale atteggiamento debba concretarsi in un atteggiamento minaccioso, non essendo sufficiente una resistenza passiva per legittimare il ricorso all'uso delle armi.\nLa giurisprudenza in tema.\nLa sentenza pi\u00f9 nota in argomento \u00e8 certamente quella della Corte di Assise di Roma dell'8 luglio 1977, che in un passo ormai assorbito in dottrina, recita:\nQuesta causa di giustificazione si riferisce al pubblico ufficiale che al fine di adempiere un dovere del proprio ufficio fa uso ovvero ordina di far uso delle armi o di altro mezzo di coazione fisica, quando vi \u00e8 costretto dalla necessit\u00e0 di respingere una violenza o di vincere una resistenza all'autorit\u00e0."}
{"id": "235373", "revid": "14894", "url": "https://it.wikipedia.org/wiki?curid=235373", "title": "Meister der Darmst\u00e4dter Passion", "text": ""}
{"id": "235374", "revid": "25185", "url": "https://it.wikipedia.org/wiki?curid=235374", "title": "Ferratura", "text": ""}
{"id": "235375", "revid": "124349138", "url": "https://it.wikipedia.org/wiki?curid=235375", "title": "Witold Gombrowicz", "text": " \u00c8 considerato uno dei maggiori scrittori polacchi del XX secolo, attivo dal 1930 fino alla sua morte.\nBiografia.\nDopo l'infanzia presso la propriet\u00e0 terriera della famiglia a Ma\u0142oszyce, nel 1916 Gombrowicz si trasferisce con i genitori a Varsavia, dove compie gli studi, laureandosi in legge nel 1926. Dopo qualche anno di praticantato come avvocato, nel 1930 decide di abbandonare la carriera legale e si mette a frequentare i caff\u00e8 letterari della citt\u00e0.\nNel 1933 pubblica un primo volume di racconti, e comincia a scrivere anche per il teatro. Nel 1937 esce il suo romanzo \"Ferdydurke\", non ritenuto subito il capolavoro che verr\u00e0 considerato diversi anni pi\u00f9 tardi. Anche il secondo romanzo, dapprima tradotto come \"Schiavi delle tenebre\" e poi come \"Gli indemoniati\", quando una nuova edizione ha dovuto tener conto dei capitoli ritrovati, esce a puntate, e con tagli, su diversi giornali. Negli anni 1930, inoltre, fa qualche viaggio, in particolare in Francia, Italia e Austria.\nPartito per un viaggio come giornalista, in crociera gratuita (sponsorizzata da un armatore polacco per fare promozione alla sua ultima novit\u00e0 navale), verso l'Argentina nel 1939, giunge a Buenos Aires a pochi giorni dall'invasione nazista della Polonia che dar\u00e0 avvio alla seconda guerra mondiale. Decide di non tornare indietro e resta in Argentina per ventiquattro anni (per lo pi\u00f9 a Tandil), vivendo in povert\u00e0 e inventandosi, per sopravvivere, i mestieri pi\u00f9 assurdi, come l'invitato ai matrimoni e ai funerali \u2013 quest'ultima una versione al maschile delle prefiche greche, donne pagate per piangere ai funerali \u2013 sino a divenire poi professore all'universit\u00e0 di San Miguel de Tucum\u00e1n.\nNel 1947 trova un posto in banca al \"Banco Polaco\" di Buenos Aires, dove lavora per otto anni collaborando nel frattempo alla traduzione spagnola delle sue opere, inclusa \"Il matrimonio\" (1953). Dopo il licenziamento collabora a \"Radio Free Europe\" di Monaco, per la quale scrive dal 1959 al 1961 (testi in parte raccolti in \"Una giovinezza in Polonia\"). Mentre qualche suo lavoro viene tradotto in francese, dopo l'uscita quasi clandestina di Ferdydurke, in Polonia viene proibita la stampa delle sue opere (una condizione che si perpetuer\u00e0 fino al 1986). Nonostante questo, grazie alla rivista \"Kultura\" (fondata nel 1947 dall'esule polacco Jerzy Giedroyc) e alla sua casa editrice, l'Instytut Literacki (con sede a Maisons-Laffitte) riesce a pubblicare in polacco opere e diari.\nNel 1963 fa ritorno in Europa, invitato a Berlino dalla Fondazione Ford. L'anno successivo si trasferisce vicino a Parigi, dove conosce Rita Labrosse (canadese di Montr\u00e9al che sposer\u00e0 nel 1968) e quindi nel sud della Francia. La coppia si stabilir\u00e0 a Vence, dove allo scrittore far\u00e0 visita ripetutamente Piero Sanavio, che girer\u00e0 su di lui pi\u00f9 di un'intervista per la televisione svizzera di lingua italiana e, per la RAI (1969), un documentario. \nGombrowicz muore il 24 luglio 1969, quattro giorni dopo la discesa dell'uomo sulla luna, evento che aveva seguito con entusiasmo in televisione.\nI temi.\nInfluenzata da quella del suo conterraneo e amico Witkiewicz, l'opera di Gombrowicz \u00e8 caratterizzata dalla satira continua nei confronti della societ\u00e0, che d\u00e0 luogo a una visione grottesca della realt\u00e0. Uno dei suoi temi ricorrenti \u00e8 la questione della \"forma\".\nAll'inizio degli anni sessanta inizia ad avere successo in Europa in concomitanza con la rivalutazione che all'epoca interesser\u00e0 altri grandi scrittori est-europei, come Witkiewicz, Bruno Schulz e, pi\u00f9 tardi, Milan Kundera.\nI suoi temi sono legati alla tradizione comica di Rabelais, Cervantes o Fielding e trattano di problemi esistenziali in modo leggero e provocatorio, dando luogo a equivoci voluti e divertenti e a fraintendimenti (come per esempio quello di Ungaretti, che si arrabbi\u00f2 molto leggendo \"Contro i poeti\"), secondo un flusso narrativo che si scioglie attorno a un \"ghigno dell'immaturit\u00e0\" (espressione di Francesco Cataluccio) e alla satira, per tutto lo spettro da bonaria a crudele, che si scatena nei rapporti interpersonali tra gli esseri umani, spesso presi da problemi esistenziali e filosofici di difficile soluzione."}
{"id": "235378", "revid": "869733", "url": "https://it.wikipedia.org/wiki?curid=235378", "title": "Reginald Cornelius III", "text": ""}
{"id": "235379", "revid": "287204", "url": "https://it.wikipedia.org/wiki?curid=235379", "title": "Crotto", "text": "Un crotto, chiamato anche grotto nella Svizzera italiana e \"crott (\"oppure \"crot)\" in lingua lombarda, \u00e8 una cavit\u00e0 naturale tipica delle regioni montuose delle Alpi, in particolare delle zone del lago di Como, della Valchiavenna e del Cantone Ticino.\nGeologia.\nI crotti sono anfratti naturali che penetrano entro i resti di antiche frane staccatesi in un lontano passato dai versanti della vallata. Il pi\u00f9 famoso di questi sicuramente \u00e8 l'anfratto della \"Caurga\", nei pressi di Chiavenna.\nAll'interno dei crotti, tra gli spiragli dei massi, spira costantemente una corrente d'aria fredda che proviene dalle viscere dei monti, chiamata localmente \"Sor\u00e8l\", e che si mantiene alla temperatura costante di circa 8 gradi Celsius sia in estate e che in inverno, creando un ambiente ideale per la maturazione del vino e la stagionatura dei salumi, preservando al meglio la qualit\u00e0 degli alimenti.\nLa Valchiavenna, la seconda grande valle della provincia di Sondrio, e la stessa area di Chiavenna, che in Italia sono riconosciute come le zone pi\u00f9 tipiche di tale fenomeno, sono anche ricche di fenomeni di origine fluvioglaciale quali, ad esempio, le \"Marmitte dei Giganti\".\nI crotti nella cultura.\nIn virt\u00f9 di queste caratteristiche naturali, i crotti sono stati e sono ancora comunemente usati per conservare cibi, brisaola e formaggi in particolar modo, e vini. In molti casi ospitano taverne che offrono prodotti tipici locali quali i gnocchetti di Chiavenna (gli gnocchetti bianchi), la polenta taragna, la \"polenta uncia\" e la bresaola. Per la sua importanza nella gastronomia e nell'etnografia del territorio, il crotto \u00e8 stato legato a feste di tradizione popolare, collegate appunto al suo nome.\nCrotti nobili.\nIl nome Crotti divenuto in seguito cognome, denominava vari gruppi arimannici di stirpe longobarda, tutti consanguinei fra di loro. I Crotti nobili arimanni longobardi, nell'Alto Medioevo presidiavano e dominavano vari luoghi strategici in diverse zone della Lombardia. Ai nobili Longobardi Crotti appartennero il re longobardo Rotari o Crottario, suo figlio il re Rodoaldo, i duchi di Bergamo, fra i quali Rotari l'ultimo duca longobardo di Bergamo."}
{"id": "235380", "revid": "181699", "url": "https://it.wikipedia.org/wiki?curid=235380", "title": "Elisa Toffoli", "text": ""}
{"id": "235382", "revid": "112054202", "url": "https://it.wikipedia.org/wiki?curid=235382", "title": "Sull'anima (Aristotele)", "text": "Sull'anima (in greco antico \u03a0\u03b5\u03c1\u1f76 \u03c8\u03c5\u03c7\u1fc6\u03c2) \u00e8 uno scritto di Aristotele.\nTeoria dell'anima.\nIl trattato \u00e8, probabilmente, un insieme di appunti presi dal filosofo stesso (infatti sono stringati e concisi) che poi avrebbe sviluppato nella sua scuola. In effetti Aristotele non si sofferma tanto sulla sua definizione ma ne descrive il suo funzionamento, e si concentra, quindi, sulle sue facolt\u00e0 (funzioni).\nPer Aristotele l'anima non \u00e8 solo causa formale e motrice del vivente ma anche causa finale e quindi condizione primaria del finalismo immanente del mondo della vita. Le piante e gli animali si attuano inconsciamente per l'universale, per la continuit\u00e0 della specie e per la conservazione della loro forma. L'uomo vive consapevolmente per l'universale, valorizza la vita sino ai pi\u00f9 alti livelli di attivit\u00e0. L'anima \u00e8 l'essenza o forma sostanziale del vivente, e le facolt\u00e0 forme accidentali. La definizione dell'anima come sostanza in quanto forma, significa che l'anima, in generale, non \u00e8 sostanza in s\u00e9 e per s\u00e9 ma forma del vivente. La visione sostanzialistica dell'anima va quindi integrata con l'esame delle modalit\u00e0 concrete nelle quali l'attivit\u00e0 dell'anima si esplica nei diversi viventi.\nPrimo Libro (A).\nIl pensiero dei predecessori di Aristotele si pu\u00f2 raggruppare in tre gruppi.\nRientra in questo gruppo il filosofo Democrito, ad esempio, che riteneva che l'anima fosse la causa del calore. Dato che gli atomi dell'anima sono sferici e dato che si muovono velocemente producono calore. Infatti, un corpo inanimato \u00e8 freddo.\nPer Aristotele i pitagorici sono sulla stessa linea di Democrito.\nAnassagora, ritiene invece che l'anima sia l'intelletto cosmico che mette in moto ogni cosa.\nAnche per Platone l'anima si muove da s\u00e9 e per questo \u00e8 immortale. Infatti, un'entit\u00e0 che partecipa al movimento non pu\u00f2 partecipare al non movimento ossia la morte.\nRientra in questo gruppo il filosofo Empedocle di Agrigento. Costui delinea un parallelismo tra macrocosmo e microcosmo. L'anima infatti \u00e8 composta da 4 principi (radici) e percepisce la realt\u00e0 perch\u00e9 anche questa \u00e8 composta dagli stessi principi: il simile percepisce il simile.\nSenocrate, allievo di Platone, affermava infatti che l'anima \u00e8 un numero che muove s\u00e9 stesso.\nRiassumendo, tra i pensatori antichi - nota Aristotele - alcuni hanno inteso l'anima come corporea (Democrito), altri invece come incorporea (Platone e Senocrate), altri hanno mescolato le due componenti; alcuni, poi, l'hanno concepita come unica, altri invece come composta da molte parti.\nInnanzitutto Aristotele dimostra che l'anima non \u00e8 in movimento. Distingue infatti due tipi di movimento: per virt\u00f9 propria o perch\u00e9 mossa da un'altra entit\u00e0. Il passeggero di una nave, ad esempio, \u00e8 mosso ma non muove. Se si ipotizza che l'anima si muovesse da s\u00e9 occorre distinguere 4 tipi di movimenti.\nInnanzitutto per muoversi l'anima deve avere uno spazio e non potrebbe essere immateriale. Inoltre l'anima sarebbe soggetta a moti violenti (ad esempio una pietra scagliata verso l'alto poi si dirige verso il suo luogo naturale, e quale sarebbe per l'anima?). Inoltre se l'anima si muovesse da s\u00e9 potrebbe uscire dal corpo e infilarsi in un altro. Oppure i morti potrebbero ritornare a vivere perch\u00e9 l'anima potrebbe ritornare nel corpo che ha abbandonato.\nInfine Aristotele si scaglia contro la concezione platonica dell'anima come armonia tra gli elementi. Tale concezione \u00e8 espressa da Platone nel \"Fedone\" ma criticata da lui stesso in quanto nega l'immortalit\u00e0. Infatti se il corpo muore anche l'anima non potrebbe pi\u00f9 esistere perch\u00e9 cessa l'armonia tra gli elementi.\nInoltre Aristotele, partendo dalle riflessioni di Platone, conclude che anche se l'intelletto \u00e8 un qualcosa di sopraggiunto, non si pu\u00f2 corrompere. Infatti, se \u00e8 vero che il singolo intelletto si pu\u00f2 corrompere ad esempio con la vecchiaia, l'intelletto come sostanza \u00e8 incorruttibile. Qui Aristotele si riferisce ad un intelletto impassibile su cui la critica avr\u00e0 diverse interpretazioni.\nSecondo Libro (B).\nNelle prime righe del \"secondo libro\", Aristotele afferma che fra i vari significati del termine anima ve n'\u00e8 uno molto importante che \u00e8 la forma. La forma \u00e8 la caratteristica che rende un ente quel che \u00e8. Ad esempio, la forma di una sfera di bronzo \u00e8 la sfera. Il bronzo, invece, rappresenta la materia. Aristotele collega la materia alla potenza perch\u00e9 ad esempio da un pezzo di marmo si possono creare diverse sostanze, che rappresentano l'atto. Da qui Aristotele si collega ai corpi. Questi possiedono la vita perch\u00e9 composti da materia e forma. L'anima \u00e8 atto perch\u00e9 permette di far passare la vita da stato potenziale ad atto.\nL'anima \u00e8 quindi la forma del corpo che ha la vita in potenza. Il filosofo afferma che anche quando dormiamo abbiamo l'anima solo che non \u00e8 attiva nelle sue funzioni. Infatti, gli organi, rappresentano gli strumenti dell'anima. Ogni organo ha una sua funzione.\nAnche le piante hanno l'anima per\u00f2 i loro organi svolgono funzioni semplici: il nutrimento, la crescita e la riproduzione. Negli animali \u00e8 presente, oltre alla funzione nutritiva, anche quella sensitiva (permette cio\u00e8 di avere percezioni sensibili); mentre nell'uomo oltre alle precedenti vi \u00e8 anche quella razionale. Il filosofo afferma che l'anima \u00e8 una in atto ma molteplice in potenza. Alcuni animali, infatti, vivono anche se spezzettati e ci\u00f2 significa che l'anima non \u00e8 divisa in parti. Infatti, i vari tipi di anima, sono separabili solo a livello concettuale perch\u00e9 ad esempio gli animali anche se sezionati mantengono la capacit\u00e0 di percepire i sensibili.\nPer il filosofo solo l'intelletto pu\u00f2 essere disgiunto in quanto eterno e, in quanto forma, non appartiene al singolo individuo ma \u00e8 unico per la specie. In seguito Aristotele analizza in modo specifico le varie facolt\u00e0 dell'anima. La funzione nutritiva \u00e8 presente negli esseri animati in maniera potenziale, e per diventare atto essa occorre del nutrimento. Le piante inoltre hanno anche la facolt\u00e0 di riprodursi e ci\u00f2, per il filosofo, permette di partecipare all'eterno. Infatti, se \u00e8 vero che un individuo \u00e8 corruttibile, \u00e8 vero anche che pu\u00f2 partecipare all'eterno generando individui simili a s\u00e9.\nDetto ci\u00f2 il filosofo chiarisce perch\u00e9 l'anima \u00e8 causa e principio di un corpo vivente. La prima ragione \u00e8 che l'anima \u00e8 l'essenza dei corpi animati. Infatti la sostanza rende un ente quel che \u00e8. L'essenza dei corpi animati \u00e8 il vivere e tale essenza \u00e8 nell'anima. Inoltre l'anima \u00e8 il fine dei corpi animati in quanto gli organi del corpo rappresentano gli strumenti dell'anima. Per Aristotele la natura non fa niente per caso. Ad esempio, il filosofo si contrappone alla concezione anassagorea secondo cui l'uomo \u00e8 l'essere superiore perch\u00e9 ha le mani. Per Aristotele l'uomo ha le mani perch\u00e9 \u00e8 l'essere superiore. Infine l'anima \u00e8 l'origine del movimento perch\u00e9 tende verso qualcosa. Successivamente il filosofo si concentra sulla sensazione e sui cinque sensi.\nTerzo Libro (\u0393).\nInnanzitutto Aristotele precisa, come ha fatto in precedenza, che la facolt\u00e0 sensibile \u00e8 solo in potenza e si attua solo quando vi sono oggetti da percepire. La percezione infatti \u00e8 passiva in quanto si subisce l'azione degli oggetti esterni. L'intelletto dipende invece dalla nostra volont\u00e0.\nPer il filosofo l'apprendimento \u00e8 un'alterazione rafforzativa: infatti tale alterazione rafforza lo stato di chi conosce facendolo passare da conoscente in potenza a conoscente in atto.\nPrima di analizzare i vari tipi di sensazione Aristotele delinea le tre specie di sensibili. I sensibili propri sono percepiti solo da un determinato senso: per la vista il colore, per l'odorato l'odore, per il gusto il sapore. Per questi sensibili non c'\u00e8 possibilit\u00e0 di errori. I sensibili comuni non sono legati ad un unico senso e permettono di percepire gli oggetti nel loro complesso. Essi sono: il movimento, la quiete, il numero, la figura, la grandezza.\nInfine vi sono i sensibili per accidente che concernono in associazioni. Se ad esempio vedendo una macchia bianca l'associo al figlio di Diare tale associazione \u00e8 solo possibile, non \u00e8 certa. Dopo tali considerazioni il filosofo si occupa specificamente dei cinque sensi. La vista percepisce il colore e la luminosit\u00e0. Per Aristotele ogni senso ha un medium, cio\u00e8 un mezzo che fa da tramite tra l'oggetto percepito e l'organo. Per la vista il medium \u00e8 il trasparente. Per Aristotele il colore agisce sul medium. In questo modo si possono percepire anche gli oggetti a distanza.\nL'udito percepisce il suono. Il medium sono l'aria e l'acqua, infatti Aristotele nota che un suono si pu\u00f2 propagare anche nell'ambiente acquatico. Il suono \u00e8 generato dalla percussione dell'aria, ed infatti possono emettere suoni solo gli esseri che hanno la capacit\u00e0 di respirare. L'olfatto percepisce l'odore. Il medium \u00e8 l'aria ma anche qui il filosofo nota che vi sono degli animali che hanno l'odorato anche in un ambiente acquatico. L'uomo ha l'odorato meno sviluppato rispetto ad altri animali perch\u00e9 percepisce ogni odore come dolore o come piacere.\nTramite il gusto si percepisce il sapore. Diversamente dagli altri sensi non vi \u00e8 nulla che funga da mezzo e la percezione avviene nell'umido tramite la lingua. Il tatto ci permette di percepire una vasta gamma di oggetti anche opposti: freddo e caldo, duro e molle, secco e umido ecc. A differenza del gusto qui vi \u00e8 un medium. Questo \u00e8 la carne. A questo punto si delinea la differenza tra gusto e tatto. Ad esempio quando la lingua percepisce il gusto di qualcosa funge da organo mentre quando percepisce oggetti tattili funge da medium. I sensibili propri del tatto - dice Aristotele - sono le quattro qualit\u00e0, e la percezione si verifica (ossia passa in atto) in relazione alle qualit\u00e0 che abbiamo in noi.\nCos\u00ec, ad esempio, per percepire qualcosa di caldo dobbiamo noi stessi essere meno caldi dell'oggetto percepito, altrimenti se fossimo ugualmente caldi non riusciremmo a percepirlo. Questo processo, per\u00f2, non deve spingersi oltre un certo limite: il caldo o il freddo non devono essere eccessivamente intensi, altrimenti l'organo sensoriale ne verrebbe danneggiato; lo stesso vale per i sensibili propri di ciascun senso."}
{"id": "235383", "revid": "1924342", "url": "https://it.wikipedia.org/wiki?curid=235383", "title": "MTV Europe Music Awards", "text": "Gli MTV Europe Music Awards, in sigla EMAs o EMA, sono una manifestazione organizzata dall'emittente televisiva MTV, dove vengono premiati i cantanti e le canzoni pi\u00f9 popolari in Europa.\nLa prima edizione degli MTV Europe Music Awards si \u00e8 tenuta nel 1994. In origine questo premio era stato pensato in alternativa agli americani MTV Video Music Awards.\nGli MTV Europe Music Awards si tengono ogni anno in una diversa citt\u00e0 europea (l'Italia li ha ospitati nel 1998 a Milano, nel 2004 a Roma e nel 2015 nuovamente a Milano). La premiazione viene trasmessa ogni anno dal vivo da MTV, e tra i premi assegnati ve n'\u00e8 uno per il miglior artista di ogni paese europeo in cui \u00e8 trasmessa l'emittente televisiva musicale. Come altre manifestazioni organizzate da MTV, nonostante il nome \"europeo\" e un minimo spazio per gli artisti regionali, la premiazione ha un taglio nettamente statunitense, girata in inglese con presentatori quasi sempre americani.\nGeneralmente i premi sono assegnati tramite votazioni sul sito ufficiale, in cui gli utenti possono votare i loro artisti preferiti per la candidatura e successivamente decretare il vincitore di ogni categoria.\nPrimati.\nLady Gaga \u00e8 l'artista pi\u00f9 premiata tra le donne, con 12 premi, mentre Justin Bieber tra gli uomini, con 20 premi.\nNell'edizione 2015 Taylor Swift ha stabilito il record di maggior nomination in un'unica serata, nove. "}
{"id": "235387", "revid": "729019", "url": "https://it.wikipedia.org/wiki?curid=235387", "title": "Gemini 9", "text": "Gemini 9 (GT-9 anche \"Gemini 9A\") fu una missione nello spazio con equipaggio nel corso del programma Gemini degli Stati Uniti d'America.\nMorte dell'equipaggio originario.\nL'8 novembre 1965 la NASA diede l'annuncio ufficiale dell'equipaggio previsto per la missione di Gemini 9. Considerando che la missione di Gemini 6 dovette essere spostata, per la prima volta quattro equipaggi per missioni Gemini (le missioni dal numero 6 al numero 9) si trovavano contemporaneamente nella fase di preparazione ed allenamento per la rispettiva missione.\nElliott See, astronauta del secondo gruppo scelto dalla NASA e membro dell'equipaggio di riserva per la missione Gemini 5 venne nominato comandante. L'incarico di pilota venne assegnato a Charles Bassett, astronauta del terzo gruppo scelto dalla NASA.\nL'equipaggio di riserva era composto da Tom Stafford, che doveva volare nello spazio per la prima volta con Gemini 6 a dicembre del 1965 e da Eugene Cernan, privo di esperienza di volo nello spazio.\nDurante la fase di addestramento alla missione, il 28 febbraio 1966 i quattro astronauti volarono su due aerei jet biposto verso St. Louis, per effettuare delle apposite esercitazioni nel simulatore di volo per la navicella Gemini costruito dalla ditta McDonnell Aircraft Corporation. A causa di scarsa visibilit\u00e0 See tent\u00f2 di rinunciare all'atterraggio, sfiorando con tale manovra per\u00f2 un edificio. L'aereo precipit\u00f2 e See e Bassett non sopravvissero all'impatto.\nUna commissione d'esame per il chiarimento della causa dell'incidente di volo, composta da sette membri e sotto la direzione dell'astronauta Alan Shepard, non pot\u00e9 che constatare un errore del pilota come causa del disastro.\nDopo la morte di Theodore Freeman avvenuta solo sedici mesi prima, questo fu il secondo caso durante il quale astronauti americani perirono a causa di un incidente di volo durante la fase di addestramento.\nPreparazione.\nPer la prima volta nella storia americana dei programmi di volo nello spazio, un equipaggio di riserva dovette assumere la missione. I preparativi di volo non vennero comunque rallentati per tale ragione. Stafford divenne dunque il primo astronauta a volare per la seconda volta una missione del programma Gemini.\nNuovo equipaggio di riserva venne nominato l'equipaggio di riserva previsto per la missione di Gemini 10, cio\u00e8 James A. Lovell, appena rientrato dalla missione a lunga durata di Gemini 7 ed Edwin Aldrin.\nEntrambi assunsero, insieme a Neil Armstrong e Richard Gordon il ruolo di radiofonisti di contatto con la capsula - (Capcom). Armstrong era comandante della missione precedente di Gemini 8, mentre Gordon doveva volare su Gemini 11.\nPer Gemini 9 venne previsto, come per la precedente missione di Gemini 8, di agganciarsi al satellite del tipo Agena precedentemente lanciato nello spazio. Inoltre fu prevista dell'attivit\u00e0 extraveicolare da parte del pilota Cernan.\nSiccome la missione di Gemini 8 dovette essere interrotta a causa di un ugello di pilotaggio che si era incastrato con conseguente immediato rientro dell'equipaggio, la navicella spaziale di Gemini 9 venne analizzata in ogni sua parte prima dell'assemblaggio con il razzo vettore. Si pot\u00e9 risolvere diversi problemi riscontrati durante tale analisi nonch\u00e9 inserire e montare ulteriori sistemi e congegni di sicurezza.\nIl 17 maggio 1966 venne effettuato il lancio del satellite. Solo pochi minuti dopo, il centro di controllo a terra perse il controllo del razzo ed il veicolo precipit\u00f2 in mare. Evidentemente il razzo vettore del tipo Atlas nuovamente non aveva funzionato correttamente come era gi\u00e0 successo per la missione originaria prevista per Gemini 6.\nLa missione venne pertanto ribattezzata in Gemini-9A ed un nuovo lancio programmato per il 1\u00ba giugno. Si decise comunque di utilizzare un satellite alquanto modificato ed in particolar modo semplificato, cio\u00e8 il cosiddetto ATDA (\"Augmented Target Docking Adapter\") che era in grado di volare senza un apposito stadio del razzo vettore del tipo Agena. Anche se si fu in grado di portare il satellite in orbita senza riscontrare problemi, i dati di telemetria trasmessi dallo stesso mostrarono presto dei problemi con la rivestitura dell'adattatore utilizzato per effettuare la manovra di aggancio.\nStafford e Cernan erano gi\u00e0 all'interno della loro capsula e pronti ad essere lanciati, quando, poco prima dell'accensione, il lancio dovette esser interrotto a causa della mancata trasmissione di appositi dati necessari per tale operazione da parte del centro di controllo verso la capsula. Per Stafford si tratt\u00f2 del quarto tentativo di lancio che era stato interrotto.\nMissione.\nDue giorni pi\u00f9 tardi, cio\u00e8 il 3 giugno 1966 Gemini 9 si invol\u00f2 verso lo spazio. Dopo quattro ore di volo venne eseguita la manovra rendezvous con l'Agena. Durante questa manovra si pot\u00e9 constatare che effettivamente una parte del rivestimento esterno del satellite non si era staccata completamente. In seguito venne accertato che tale fatto fu causato da un errore di montaggio dei nastri di sicurezza durante l'assemblaggio a terra. Tale errore non pot\u00e9 essere riparato nell'orbita terrestre e pertanto si dovette rinunciare alla manovra di aggancio programmata. Ci\u00f2 nonostante vennero effettuate diverse manovre di rendezvous con lATDA (\"Augmented Target Docking Adapter\") - comunque in seguito mai pi\u00f9 utilizzato.\nIl terzo giorno della missione Cernan usc\u00ec dalla capsula per diventare il terzo uomo ad effettuare una passeggiata nello spazio. Si dimostr\u00f2 ben presto che movimentarsi in assoluta assenza di forza di gravit\u00e0 non fu facile. Infatti per questa missione non fu programmata la semplice uscita dell'astronauta, bens\u00ec si teneva conto di diverse esercitazioni e lavori del quale l'astronauta fu incaricato. Ben presto si dovette constatare che le maniglie ed i nastri d'attacco montati all'esterno della capsula non erano sufficienti, tanto che Cernan non aveva le mani libere per diversi lavori, essendo costretto ad aggrapparsi a differenti attrezzature della capsula come per esempio gli ugelli di pilotaggio. Dopo un'ora all'esterno della capsula, la visiera del casco inizi\u00f2 ad appannarsi e pertanto i lavori vennero ulteriormente resi pi\u00f9 difficili ed eseguiti lentamente. Dopo circa due ore Cernan rientr\u00f2 nella capsula, senza essere stato in grado di eseguire tutti i lavori previsti. In particolar modo non era stato in grado di testare un apposito congegno di manovra sviluppato da parte dell'aeronautica militare, completo di serbatoio d'ossigeno e di collegamento radio. Comunque, con 128 minuti, Cernan aveva raggiunto un nuovo record di durata di un'attivit\u00e0 extraveicolare.\nDopo tre giorni di missione, Gemini 9 accese i retrorazzi di frenatura per attivare la fase di rientro nell'atmosfera terrestre. L'atterraggio avvenne nelle acque dell'Oceano Atlantico, a soli 700 metri dal punto di atterraggio precedentemente calcolato. Gli astronauti vennero dunque recuperati dalla \"USS Wasp\" e lasciarono la loro capsula solo dopo essere stati portati a bordo della portaerei.\nImportanza per il programma Gemini.\nGemini 9 aveva eseguito con successo diverse manovre rendezvous nonch\u00e9 effettuato pi\u00f9 esperimenti di carattere scientifico. Ci\u00f2 che rimase comunque agli annali della storia dei voli nello spazio, furono i diversi fallimenti della missione, in particolar modo l'aggancio non riuscito e l'attivit\u00e0 extraveicolare conclusa prima di aver eseguito tutto il programma. Le due manovre predette concluse con insuccesso vennero dunque programmate da ripetersi durante la successiva missione di Gemini 10, gi\u00e0 prevista a sole sei settimane dal rientro di questa missione."}
{"id": "235388", "revid": "767487", "url": "https://it.wikipedia.org/wiki?curid=235388", "title": "Curtis Mayfield", "text": "\u00c8 stato un musicista afro-americano di soul, funk e rhythm &amp; blues, noto specialmente per la colonna sonora del film \"Super Fly\", principale film della cosiddetta blaxploitation.\nBiografia.\nI primi anni e gli Impressions.\nNato a Chicago (Illinois), Mayfield si fece notare come cantante principale e compositore della band degli \"Impressions\", quindi intraprese una carriera solista di successo. Mayfield fu tra i primi di una nuova generazione di artisti e compositori R&amp;B afro-americani a inserire riflessioni sociali nelle sue opere. Questa musica-messaggio (\"message music\") divenne estremamente popolare durante il periodo di fermento politico e di sommovimenti sociali degli anni sessanta e settanta.\nLa carriera di Mayfield inizi\u00f2 nel 1958, quando diede vita agli \"Impressions\", insieme a Jerry Butler, Sam Gooden, Richard Brooks e Arthur Brooks. La band ebbe tra i suoi successi \"For Your Precious Love\" e \"Gypsy Woman\". Dopo l'abbandono del gruppo da parte di Butler, sostituito da Fred Cash, Mayfield divenne il cantante principale, sempre restando il principale compositore della band. \"Amen\", una versione aggiornata di un vecchio motivo gospel, fu incluso nella colonna sonora del film del 1963 della Metro Goldwyn Mayer \"Lilies of the Field\", con protagonista Sidney Poitier. Gli Impressions raggiunsero il massimo della loro popolarit\u00e0 nella seconda met\u00e0 degli anni Sessanta, con una serie di canzoni scritte da Mayfield tra cui \"Keep On Pushin\"', \"People Get Ready\", \"Choice of Colors\", \"This is My Country\", e \"We People Who Are Darker than Blue\". \"We're a Winner\" di Mayfield divenne virtualmente l'inno dei movimenti del potere nero e dell'orgoglio nero.\nCarriera solista.\nNel 1970 Mayfield lasci\u00f2 gli Impressions e intraprese una carriera solista inaugurata con l'album \"Curtis\", fondando l'etichetta discografica indipendente Curtom Records. La Curtom pubblic\u00f2 la maggior parte dei fondamentali dischi di Mayfield degli anni Settanta, insieme a dischi degli Impressions, di Leroy Hutson, The Staples Singers, Mavis Staples e Baby Huey and the Babysitters, un gruppo di cui a quel tempo faceva parte Chaka Khan. Molti di questi dischi furono anche prodotti da Mayfield.\nL'apice, tanto commerciale quanto artistico, della sua carriera solista arriv\u00f2 nel 1972 con l'album \"Super Fly\", colonna sonora dell'omonimo film (inquadrabile nella corrente della cosiddetta \"blaxploitation\", termine derivante dalla contrazione dei termini \"\"black\" ed \"exploitation\"\"; v.); fu un album molto influente. I testi di Mayfield contenevano duri commenti sulla situazione che imperversava nei ghetti neri del tempo, in precedenza non molto presenti nei film della \"blaxploitation\". Bob Donat scrisse nel 1972 su \"Rolling Stone\" che mentre il messaggio del film \"[...] \"era diluito da contrastanti scopi schizoidi\" perch\u00e9 \"rende affascinante la coscienza machisto-cocainomane\" [...] \"il messaggio anti-droga nella colonna sonora di Mayfield \u00e8 molto pi\u00f9 forte e pi\u00f9 definito che nel film\"\". Insieme a \"What's Going On\" di Marvin Gaye e \"Innervisions\" di Stevie Wonder, questo album introdusse un nuovo, socialmente consapevole, stile funky nella popolare musica soul.\nIl successo di \"Super Fly\" costrinse quasi Mayfield a comporre le colonne sonore per altri due film appartenenti alla corrente della blaxploitation, che per\u00f2 fece cantare da altri. Gladys Knight &amp; the Pips incisero la colonna sonora di Mayfield per \"Claudine\" nel 1974, mentre Aretha Franklin incise la colonna sonora di \"Sparkle\" nel 1976.\nGli ultimi anni.\nMayfield fu attivo per tutti gli anni Settanta e Ottanta, sebbene egli preferisse mantenere un profilo piuttosto basso. Il 13 agosto 1990, durante un concerto a Brooklyn, una parte dell'impianto di illuminazione del palco cadde addosso a Mayfield, fratturandogli la colonna vertebrale e paralizzandolo dal collo in gi\u00f9. Nonostante questa tragedia, Mayfield riusc\u00ec comunque ad andare avanti: pur essendo ormai incapace di suonare la chitarra, riusc\u00ec a scrivere, cantare (pur con grande sofferenza, e di solito cantando solo un verso per volta) e dirigere le registrazioni dell'album del suo ritorno: \"New World Order\", del 1997.\nTuttavia la sfortuna parve accanirsi nei confronti di Mayfield: nel 1998, infatti, dovettero amputargli la gamba destra, a causa del diabete di cui il cantante soffriva.\nCurtis Mayfield mor\u00ec all'et\u00e0 di 57 anni il 26 dicembre 1999, a Roswell (Georgia).\nRiconoscimenti e premi.\nMayfield nel corso della sua carriera ha ottenuto nove nomination ai Grammy Awards. Nel 1994 ha vinto il Grammy Legend Award e nel 1995 gli \u00e8 stato assegnato il premio Grammy alla carriera.\nNel 1991 \u00e8 entrato a far parte della Rock and Roll Hall of Fame.\nCome membro degli Impressions, Mayfield fu inserito, dopo la morte, nella Vocal Group Hall of Fame nel 2003."}
{"id": "235389", "revid": "1652635", "url": "https://it.wikipedia.org/wiki?curid=235389", "title": "Phascolarctos cinereus", "text": "Il koala o coala (Phascolarctos cinereus; ), detto anche fascolarto e \"piccolo orso\", \u00e8 un mammifero marsupiale australiano, unico rappresentante vivente del genere Phascolarctos () e della famiglia Phascolarctidae (), o marsupiali arrampicatori.\nEtimologia.\nIl nome scientifico deriva dal greco \u03d5\u03ac\u03c3\u03ba\u03c9\u03bb\u03bf\u03c2 (\"ph\u00e1sk\u014dlos\", marsupio) e \u1f04\u03c1\u03ba\u03c4\u03bf\u03c2 (\"\u00e1rktos\", orso) e dal latino \"cinereus\", grigio. Il nome comune deriva dalla parola \"gula\" in lingua daruk, un dialetto australiano ormai estinto. \u00c8 spesso ritenuto erroneamente che il vocabolo significhi \"colui che non beve\", in quanto i koala assumono liquidi quasi esclusivamente dalle foglie di eucalipto.\nDescrizione.\nIl koala ha grandi orecchie arrotondate e pelose, una grossa testa, occhi vivaci, muso largo e naso nudo e schiacciato. Ha una pelliccia di colore grigiastro con dei piccoli ciuffi sul petto di colore bianco: la parte superiore del corpo \u00e8 di un colore grigiastro. Il pelo \u00e8 lungo, morbido, lanoso e, per via della dieta, odora di eucalipto. Il corpo \u00e8 tozzo e sprovvisto di coda, i piedi hanno cinque dita prensili, con artigli affilati che gli permettono di arrampicarsi sugli alberi, sui quali vive in piccoli gruppi.\nBiologia.\nComportamento.\nIl koala passa quasi tutta la vita sugli alberi di eucalipto. Verso sera, in quanto arboricolo notturno, comincia il proprio pasto composto di foglioline e gemme di eucalipto, consumandone abitualmente circa mezzo chilo al giorno. Trascorre il resto del tempo sonnecchiando, incuneato saldamente nella biforcazione di un ramo. Occasionalmente scende a terra per cambiare albero o per favorire la digestione inghiottendo terra, corteccia e sassolini. La masticazione del koala \u00e8 estremamente lunga, e l'animale non inghiotte le foglie e le gemme se non dopo averle ridotte a una pasta finissima con le proprie forti mandibole.\nIl koala occupa una nicchia ecologica ben precisa, basando la propria alimentazione su un tipo di vegetale le cui foglie sono estremamente carenti in proteine e grassi, e ricche di fenoli e terpeni tossici per molte specie di animali. Una siffatta alimentazione non pu\u00f2 che comportare un metabolismo molto basso anche per un mammifero: il koala rimane immobile per 18-19 ore al giorno, gran parte delle quali passate dormendo. Nel periodo della riproduzione il tempo rimanente lo passa ad accoppiarsi.\nPer digerire le foglie, l'apparato digerente del koala dispone di un fegato capace di disattivarne le tossine e di un intestino adatto a trarre quanto pi\u00f9 nutrimento dalla poverissima dieta, anche grazie a un tratto, il cieco, che in questi animali \u00e8 inusualmente ampio.\nAgli eucalipti essi devono il loro caratteristico profumo balsamico. Gli oli essenziali che si trovano su tali alberi ne impregnano il morbido pelo, fungendo da protezione contro i parassiti.\nInoltre il koala possiede una pelliccia idrofobica, che permette all'acqua di scivolargli addosso; questo gli permette di rimanere sugli alberi anche quando piove.\nAlimentazione.\nCome precedentemente detto, la dieta del koala adulto si basa fondamentalmente sul consumo di foglioline e gemme di eucalipto che sarebbero delle bacche, da cui traggono nutrimento e acqua, ma essendo questa una tipologia di pianta potenzialmente tossica per molti mammiferi, i koala devono ricorrere al metabolismo di determinati microorganismi per poterla digerire. Essi infatti di per s\u00e9 non possono assimilare la cellulosa che si trova nell'albero; per questo, si servono di alcuni microorganismi che digeriscono la cellulosa, i quali popolano densamente il punto di convergenza tra l'intestino crasso e quello tenue, il cieco, che ne \u00e8 l'estensione posteriore.\nL'intestino cieco \u00e8 la parte pi\u00f9 interessante del sistema digestivo dei koala. Questo segmento funziona come una camera di fermentazione in cui i microbi digeriscono la cellulosa mentre il passaggio delle foglie viene ritardato. In tal modo il koala pu\u00f2 neutralizzare gli effetti venefici dell'olio contenuto nelle foglie di eucalipto.\nIl cucciolo di koala invece non possedendo alla nascita una flora intestinale in grado di digerire la cellulosa, sviluppa i batteri necessari alla digestione delle foglie solamente attraverso la coprofagia. Essi infatti, inizialmente mangiano solamente le feci della madre per ottenere i batteri necessari alla digestione dell'eucalipto.\nRiproduzione.\nL'accoppiamento avviene tra dicembre e marzo (estate australe), e le femmine partoriscono un solo cucciolo, due in casi eccezionali, poich\u00e9 nel marsupio vi sono solamente due capezzoli. La gestazione varia dai 25 ai 30 giorni. Al momento della nascita, il piccolo pesa circa 5 grammi ed \u00e8 alto circa 2 centimetri; esce dal grembo per entrare nel marsupio, che a differenza degli altri marsupiali ha l'entrata rivolta verso il basso, e vi rimane per circa sei mesi nutrendosi solo di latte. In questo periodo crescono orecchie, occhi e pelo. Tra le 24 e le 30 settimane l'alimentazione viene integrata da una mistura di cibo predigerito, sotto forma di feci estremamente liquide, che il piccolo assume per sviluppare una flora batterica intestinale. I piccoli diventano indipendenti a circa un anno di et\u00e0: prima di allora, vedono il mondo dalle spalle della madre, su cui vivono seguendola ovunque.\nI koala raggiungono la maturit\u00e0 sessuale tra i tre e i quattro anni, e i maschi pi\u00f9 forti si creano poi un piccolo harem.\nLa durata media della vita di un koala si aggira sui vent'anni.\nDistribuzione e habitat.\nI koala si trovano principalmente lungo la costa orientale dell'Australia, da Adelaide fino alla base della Penisola di Capo York, e dove vi \u00e8 abbastanza pioggia per sostenere foreste di eucalipto, unica fonte di sostentamento del koala.\nEvoluzione.\nFossili di koala sono piuttosto rari, ma alcuni sono stati trovati in Australia settentrionale, risalenti al Miocene. Durante questa era, la met\u00e0 settentrionale dell'Australia era una foresta tropicale. La dieta dei koala si specializz\u00f2 in una di eucalipto quando, a causa dell'abbassamento delle temperature, le foreste tropicali furono sostituite da quelle di eucalipto. Alcuni fossili provano che fino a 50 000 anni fa koala giganti occupavano le regioni meridionali dell'Australia.\nL'evoluzione della specie non \u00e8 stata del tutto chiarita. \u00c8 stato ipotizzato che il progenitore del koala fosse un marsupiale uso a scavare tane.\nIl koala \u00e8 uno dei pochissimi mammiferi, al di l\u00e0 dei primati, che sia dotato di impronte digitali. Le impronte digitali del koala sono sorprendentemente simili a quelle umane, e la struttura delle creste sull'epidermide delle mani del koala, anche al microscopio elettronico, risulta sostanzialmente indistinguibile da quella dei primati. Si tratta di un esempio straordinario e notevole di evoluzione coincidentale.\nConservazione.\nSecondo l'IUCN, lo stato di conservazione del koala oggi \u00e8 vulnerabile.\nI koala dell'Australia Meridionale furono sterminati durante la prima parte del XX secolo per la loro pelliccia, ma negli ultimi 60 anni la sospensione della caccia ha permesso un ripopolamento della colonia nella regione, con famiglie provenienti dallo Stato del Victoria.\nNell'aprile 2012 la specie \u00e8 stata dichiarata \"vulnerabile\" dal Governo Federale australiano cos\u00ec come da quattro Stati rispetto ai cinque in cui \u00e8 presente (nel Victoria \u00e8 considerato non a rischio). \nA causa principalmente della progressiva riduzione delle foreste di eucalipto, nel 2019 l'Australian Koala Foundation ha stimato, nel territorio australiano, una popolazione residua di circa esemplari, dichiarando di \"credere che i koala potrebbero essere funzionalmente estinti\", ovvero non pi\u00f9 in grado di svolgere un ruolo significativo nell'ecosistema e non pi\u00f9 in grado di procreare adeguatamente in modo da mantenere una variet\u00e0 genetica atta alla sopravvivenza della specie. Nello stesso comunicato del 10 maggio, la AKF si \u00e8 rivolta alle autorit\u00e0 politiche australiane affinch\u00e9 prendano provvedimenti per salvaguardarne l'habitat. Le minacce principali per questa specie, oltre alle varie conseguenze del cambiamento climatico, gli incendi e la presenza di specie invasive, sono infatti lo sviluppo residenziale e commerciale, la deforestazione e il diffondersi di infrastrutture stradali e ferroviarie.\nIn Australia trattenere un koala come animale domestico \u00e8 illegale.\nNella cultura di massa.\nNella cultura occidentale tradizionale, il koala viene generalmente indicato come un essere tenero e affettuoso, oppure come un personaggio disilluso e serafico, mai veramente impressionato da quello che vede e gli capita. "}
{"id": "235391", "revid": "834", "url": "https://it.wikipedia.org/wiki?curid=235391", "title": "Still Day Beneath the Sun", "text": ""}
{"id": "235392", "revid": "2102562", "url": "https://it.wikipedia.org/wiki?curid=235392", "title": "Stenelaida", "text": "Biografia.\nStoriografia.\nNella lista cronologica degli efori ricostruita attraverso i nomi dei magistrati effettivamente menzionati nelle fonti classiche, Stenelaida compare come l'undicesimo eforo, dopo Elato, Asteropo, Chilone, Cleandrida, Autocrate, Daioco, Aristeo, Echemene, Evippo ed Ecprepe. La sua elezione si pu\u00f2 far risalire al 433 a.C.\nGli efori erano un collegio di cinque magistrati, ma tra loro doveva certo esserci un archieforo che coordinava l'attivit\u00e0 degli altri nel ruolo di presidente dell'Apella; se infatti si esclude l'ipotesi che gli efori presiedessero l'assemblea a rotazione, allora la lista di tali magistrati che ci \u00e8 stata tramandata dev'essere quella degli epistati dell'Apella: Stenelaida pu\u00f2 essere stato uno di questi. \n\"Suffragium per discessionem\".\nStenelaida \u00e8 citato in due capitoli del I libro delle \"Storie\" di Tucidide come l'eforo che, favorevole alla guerra contro Atene, propose di votare, nel 431 a.C., la dichiarazione di guerra secondo la modalit\u00e0 del \"suffragium per discessionem\", invitando cio\u00e8 i cittadini a indicare la propria volont\u00e0 muovendosi verso un angolo preciso dell'assemblea, una prassi inusuale per l'Apella (in genere, infatti, in quest'assemblea si votava col sistema delle grida: passava cio\u00e8 la mozione di chi riusciva ad affermare il proprio tono di voce).\nChe sia stato proprio Stenelaida il primo a proporre questo tipo di votazione all'Apella \u00e8 sostanzialmente confermato anche da un'osservazione parentetica di Simon Hornblower nel suo saggio \"The Greek World\": nell'esemplificare episodi di discussione \"per discessionem\" nell'assemblea popolare spartana non ricorda sessioni anteriori al 431. \nDichiarazione di guerra.\nNella celebre assemblea popolare che decret\u00f2 a tutti gli effetti l'inizio della Guerra del Peloponneso, allorch\u00e9 i corinzi decisero di chiedere l'aiuto degli Spartani contro gli Ateniesi, che li assediavano a Potidea, Stenelaida pose come priorit\u00e0 per l'entrata in azione il dovere morale per gli Spartani di non abbandonare i propri alleati, andando altrimenti contro le loro consuetudini che, a differenza di quelle degli Ateniesi, dai tempi della guerra contro i persiani non si erano mutate e che facevano dei Lacedemoni i veri paladini della libert\u00e0 dei popoli greci.\nStenelaida \u00e8 nominato anche da Pausania nel III libro del suo \"Periegesi\", quello dedicato alla Laconia: anche qui l'eforo \u00e8 indicato come il maggiore responsabile dello scoppio della Guerra del Peloponneso.\nDiscendenza.\nL'eforo \u00e8 quasi certamente padre di quell'Alcamene che, come Tucidide scrive nel libro VIII della sua opera, fu inviato dal re spartano Agide II come comandante militare in Eubea all'indomani della disfatta ateniese in Sicilia."}
{"id": "235393", "revid": "1019044", "url": "https://it.wikipedia.org/wiki?curid=235393", "title": "Colpevolezza", "text": "La colpevolezza \u00e8 un concetto giuridico del diritto penale che racchiude il complesso degli elementi soggettivi sui quali si fonda la responsabilit\u00e0 penale.\nNormativa italiana.\nIl concetto di colpevolezza, pur non essendo esplicitato nel ordinamento giuridico italiano (il codice penale e la Costituzione, infatti, usano il termine \"colpevole\" solo nella ben diversa accezione di \"responsabile\"), ne rappresenta un imprescindibile fondamento giacch\u00e9 ha per funzione la delimitazione dell'area del penalmente illecito e costituisce il presupposto per l'applicabilit\u00e0 della pena.\nIl ruolo centrale della colpevolezza nel sistema penale italiano \u00e8 peraltro confermato dall'art. 27 della Costituzione, che sancisce il principio della personalit\u00e0 della responsabilit\u00e0 penale.\nTale principio va infatti inteso, come ha stabilito la Corte Costituzionale, oltre che come divieto di responsabilit\u00e0 per fatto altrui, anche come \"responsabilit\u00e0 per fatto proprio colpevole\". La stessa funzione rieducativa della pena, sancita dall'art. 27 3\u00b0 comma della Costituzione, presuppone l'operativit\u00e0 del principio della colpevolezza, giacch\u00e9 la pretesa rieducativa della pena non avrebbe pi\u00f9 alcun senso laddove si assoggettasse a pena un individuo al quale nessun rimprovero, neanche a titolo di colpa, possa essere mosso.\nSi pu\u00f2 dunque sostenere che colpevolezza implica rimproverabilit\u00e0 dell'agente per contrariet\u00e0 o riprovevole indifferenza mostrata verso l'ordinamento giuridico.\nLa Costituzione repubblicana, inoltre, fissa un preciso limite alla nozione di colpevolezza con il principio di presunzione d'innocenza:\nLa Repubblica, infine, non ammette la pena capitale, ritenendola in contrasto sia con il principio rieducativo alla base della pena sia con i diritti umani, essi stessi oggetto di tutela costituzionale. Recita, infatti, l'articolo 27 comma 4:\nLa concezione psicologica.\nNella scienza penalistica non \u00e8 stata raggiunta una communis opinio su cosa effettivamente sia la colpevolezza. Due le opinioni che si sono contese il campo: la \"concezione psicologica\" e la \"concezione normativa\".\nLa prima delle due teorie, sostenuta dai penalisti della Scuola classica di diritto penale e dal Carrara, identifica la colpevolezza nel legame psicologico che unisce il fatto all'autore nella forma e nei limiti del dolo o della colpa. Cos\u00ec se Caio ha previsto e voluto la morte di Tizio come conseguenza della sua azione o omissione vi sar\u00e0 dolo. Se invece Caio ha voluto solo una condotta dalla quale \u00e8 derivata la morte di Tizio, e questa era prevista o prevedibile, si dice che c'\u00e8 colpa.\nLa concezione psicologica si propone di perseguire due finalit\u00e0 di valenza prettamente garantista:\nLa concezione normativa.\nMa altra parte della dottrina ha criticato la teoria psicologica in virt\u00f9 della sua incapacit\u00e0 di graduare la responsabilit\u00e0 penale in relazione alle ragioni soggettive che hanno spinto alla commissione del reato. Si \u00e8 inoltre obiettato che dolo e colpa sono solo concetti che difettano di comuni denominatori idonei a consentirne l'appartenenza ad una categoria generale unica.\nSi \u00e8 cos\u00ec data alla luce una nuova teoria, la cosiddetta \"teoria normativa\" che definisce la colpevolezza il \"giudizio di rimproverabilit\u00e0 per l'atteggiamento antidoveroso della volont\u00e0 rispetto alla norma d'obbligo.\" In altre parole, la colpevolezza \u00e8 la \"contraddittoriet\u00e0 tra la volont\u00e0 dell'individuo nel caso concreto e la volont\u00e0 della norma\".\nLa teoria normativa \u00e8 stata proposta per la prima volta con dovizia di argomentazioni dal giurista tedesco Reinhard Frank che fece un esempio divenuto famoso per spiegare la nuova concezione della colpevolezza: si tratta del caso di un cassiere di una azienda commerciale e di un portavalori che commettono entrambi una appropriazione indebita. L'uno ha uno stipendio buono, conduce una vita agiata e non ha figli. Il secondo invece \u00e8 mal pagato, ha una famiglia numerosa e una moglie malata. Il dolo \u00e8 presente in ambedue le ipotesi di reato. Ma \u00e8 opinione comune che il secondo individuo sia meno colpevole del primo.\nLa concezione normativa ha finito col prevalere nella dottrina italiana la quale afferma che \u00e8 colpevole un individuo che abbia realizzato con dolo o colpa la fattispecie prevista dalla legge come reato, in assenza di circostanze tali da rendere necessitata l'azione illecita (Fiandaca-Musco).\nLa struttura della colpevolezza intesa in senso normativo \u00e8 dunque cos\u00ec composta:"}
{"id": "235395", "revid": "1543377", "url": "https://it.wikipedia.org/wiki?curid=235395", "title": "Eduard Engelmann", "text": "Fu un pioniere del pattinaggio su ghiaccio in Austria, e il capostipite di una celebre famiglia di pattinatori, vincitori di numerosi titoli europei, mondiali e olimpici.\nEduard Engelmann era un industriale viennese, proprietario di una fabbrica di tela cerata. Nel 1868 assistette allo spettacolo dell'artista statunitense Jackson Haines, un ballerino che si esibiva pattinando sul ghiaccio. Ne rimase talmente affascinato da voler provare di persona. Bagn\u00f2 una parte del suo giardino affinch\u00e9, ghiacciando, potesse servire da pista, e si costru\u00ec un paio di pattini usando lame da coltello e legno. In breve tempo il suo entusiasmo contagi\u00f2 amici e conoscenti, che volevano provare il nuovo passatempo.\nEngelmann intu\u00ec il potenziale commerciale del pattinaggio su ghiaccio, e nel 1871 ottenne una licenza per aprire al pubblico la sua pista. Con il declino della fabbrica di tela cerata, che non riusciva a competere con i prezzi bassi dei prodotti importati, Engelmann trasfer\u00ec il suo spirito imprenditoriale sul pattinaggio. Ebbe l'idea di coprire il ghiaccio con assi di legno per proteggerlo dai raggi del sole, acquist\u00f2 l'attrezzatura per bagnare e piallare la superficie, fece installare un organo a rullo per allietare i clienti con la musica, e dava egli stesso lezioni di pattinaggio. La pista da ghiaccio del distretto di Hernals divenne uno dei luoghi di svago preferiti dell'alta societ\u00e0 nella Vienna di fine XIX secolo.\nTra i pi\u00f9 assidui frequentatori della pista c'erano i due figli di Engelmann, Eduard jr. e Christine, avviati dal padre al pattinaggio sin da bambini. Entrambi divennero pattinatori agonisti; i migliori risultati li ottenne Eduard jr., con tre titoli europei consecutivi negli anni 1890. Anche la generazione dopo continu\u00f2 con successo la tradizione della famiglia Engelmann: Helene Engelmann, figlia di Eduard jr., e Herma Szabo, figlia di Christine, vinsero svariati titoli mondiali e olimpici negli anni 1910 e anni 1920. Persino Karl Sch\u00e4fer, pluricampione olimpico e mondiale negli anni 1930, entr\u00f2 a far parte della \"dinastia\" Engelmann, sposando una delle figlie di Eduard jr."}
{"id": "235396", "revid": "6923", "url": "https://it.wikipedia.org/wiki?curid=235396", "title": "Mailbombing", "text": "Il mailbombing consiste nell\u2019invio di enormi volumi di email ad un indirizzo di posta elettronica, con l\u2019obiettivo di mandare in overflow la casella postale dell\u2019indirizzo email o di superare il server in cui l\u2019indirizzo email \u00e8 ospitato per effettuare un attacco denial-of-service. A differenza dell\u2019email spam, che invece si rivolge a pi\u00f9 indirizzi email, il mailbombing si concentra su un unico account.\nMetodi di attacco.\nEsistono tre metodi per realizzare un mailbombing: mass mailing, list linking e zip bombing.\nMass mailing.\nIl mass mailing consiste nell\u2019invio di numerose email duplicate allo stesso indirizzo di posta elettronica. Questo metodo \u00e8 il pi\u00f9 semplice da progettare, per questo motivo possono essere facilmente rilevati dai filtri anti-spam.\nQuesto attacco pu\u00f2 essere utilizzato per realizzare un DDoS (Distributed Denial of Service), utilizzando una botnet, ovvero attraverso una rete composta da dispositivi, detti \u201czombie\u201d, infettati da malware controllati da chi effettua l\u2019attacco. In questo caso, l\u2019attacco non viene effettuato da un singolo dispositivo ma da tutti i dispositivi della botnet. Questo tipo di attacco risulta pi\u00f9 difficile da difendere, rispetto a un semplice mass mailing, a causa dei molteplici indirizzi email.\nList linking.\nIl list linking, noto come \u201cemail cluster bomb\u201d, consiste nel sottoscrivere un indirizzo di posta elettronica a pi\u00f9 servizi di sottoscrizione. L\u2019attacco pu\u00f2 essere eseguito automaticamente attraverso degli script: si tratta di un attacco semplice da realizzare, quasi impossibile rintracciare l\u2019autore e potenzialmente molto distruttivo. La vittima soggetta a questo tipo di attacco, dovr\u00e0 annullare la sottoscrizione a questi servizi manualmente.\nLa maggior parte dei siti di sottoscrizione, per prevenire questo tipo di attacco, invia una email di conferma all\u2019indirizzo di posta utilizzato per la sottoscrizione di un servizio. Tuttavia, anche l\u2019email di conferma possono essere facilmente utilizzate per l\u2019attacco, poich\u00e9 un milione di email che chiedono di confermare la sottoscrizione all\u2019abbonamento sono pi\u00f9 che sufficienti per abbattere il server.\n\u00c8 possibile utilizzare una difesa migliore senza abbandonare i moduli di sottoscrizione. Una volta compilati i moduli da parte dell\u2019utente, viene mostrata una nuova pagina all\u2019utente con un link al sito Web. Dopo aver cliccato sul link mailto, viene inviata una email automatica al gestore della pagina Web che potr\u00e0 verificare da dove \u00e8 stata inviata l\u2019email. Mentre l\u2019indirizzo email del mittente potrebbe essere soggetta a spoofing, il suo indirizzo IP SMTP non pu\u00f2 esserlo. Quindi \u00e8 possibile verificare che l\u2019indirizzo email, presente nella richiesta di modulo, corrisponda al server SMTP originario nel messaggio di convalida. In questo caso, un utente legittimo invierebbe quindi un messaggio per convalidare la richiesta senza ricevere alcuna email dal sito Web.\nZip bombing.\nIl zip bombing \u00e8 un metodo alternativo per effettuare un mailbombing. Dopo che la maggior parte della posta elettronica incominci\u00f2 ad essere controllata utilizzando software anti-virus e filtrando alcuni tipi di file potenzialmente dannosi (come .EXE, .RAR, .ZIP), \u00e8 stato configurato il software di posta elettronica per disimballare archivi e controllarne il contenuto.\nUn attacco di questo tipo, pu\u00f2 essere effettuato componendo un enorme file di testo nel quale viene ripetuto un carattere per milioni di volte, per esempio \u2018a\u2019. Questo file viene compresso, in un formato relativamente piccolo, e nel momento della sua apertura pu\u00f2 comportare ad un elevato utilizzo dello spazio sul disco rigido e in memoria RAM, che potrebbe comportare un DoS. Un file .zip o .tar.gz pu\u00f2 contenere una copia di se stesso , provocando infiniti loop se il server controlla i file di archivio nidificati.\nDifesa contro il mailbombing.\nLa difesa contro questo tipo di attacco pu\u00f2 essere fatta in modo preventivo:\nNel caso in cui si \u00e8 soggetti ad un mailbombing, non sar\u00e0 possibile utilizzare il client di posta elettronica per cancellare le mail, ma bisogner\u00e0 agire direttamente sul server. Esistono due metodi:\nComandi Telnet.\nTelnet \u00e8 un programma client utilizzabile sia con sistemi operativi Unix che Windows. Viene illustrato in seguito le istruzione del protocollo POP3 da utilizzare una mailbox intasata da email.\nPer avviare una sessione telnet: Menu Avvio / Esegui e digitare \"cmd\"\n telnet nome.del.pop 110\n S: +OK POP3 server ready\n USER name\n S: +OK POP3 server ready\n PASS string\n +OK name is a valid mailbox\n STAT\n S: +OK 2 320 ------&gt; dimensione della mailbox\n |\n +----&gt; numero di messaggi nella mailbox\n LIST\n S: 1 120\n S: 2 200\n [..] elenco di tutti i messaggi\n LIST msg // questo comando mostra solo il messaggio indicato\n // con la sua dimensione\n LIST 2\n S: +OK 2 200\n DELE msg // ti marca _quel_ messaggio come deleted, lo cancella \n // effettivamente solo all'uscita\n DELE 1\n S: +OK message 1 deleted\n RSET // se ci si ripensa con RSET i messaggi vengono \n // de-taggati dallo stato di delete\n QUIT\n S: +OK dewey POP3 server signing off (maildrop empty)\n // i messaggi sono stati cancellati.\nSendmail.\nSendmail \u00e8 un mail server, per ambienti Unix e open source, distribuito sia come software libero sia come software proprietario. Questo server di posta \u00e8 molto utilizzato sul fronte della sicurezza.\nPer bloccare tutte le email provenienti da un indirizzo di posta, bisogna aggiungere l'indirizzo email del mittente o il nome del sistema al file di access che si trova nella directory /etc/mail. Ogni riga del file access \u00e8 composta da un indirizzo email, hostname, dominio o indirizzo IP e da una parola chiave che specifica l'operazione da utilizzare. Le parole chiave possono essere:\nUn esempio del file access pu\u00f2 essere:\nAspetti giuridici.\nIn rete, si sta diffondendo l'idea che questo tipo di attacco sia uno strumento legittimo per segnalare, denunciare e contestare qualsiasi tipo di idee o fenomeni. In realt\u00e0, anche se usato sotto forma di protesta, il mailbombing potrebbe violare alcune norme disciplinate dall'ordinamento Giuridico Italiano, in particolare due fattispecie previste dal codice penale:"}
{"id": "235397", "revid": "47767", "url": "https://it.wikipedia.org/wiki?curid=235397", "title": "Leonardo Di Caprio", "text": ""}
{"id": "235398", "revid": "70935", "url": "https://it.wikipedia.org/wiki?curid=235398", "title": "Salinger", "text": ""}
{"id": "235400", "revid": "729019", "url": "https://it.wikipedia.org/wiki?curid=235400", "title": "Pietro Fumel", "text": "Biografia.\nCompiuti gli studi militari, nel 1848-1849 col grado di tenente d'artiglieria prese parte alla prima guerra di indipendenza, in cui si schier\u00f2 con le truppe del re Carlo Alberto di Savoia. Dopo una rapida carriera che lo port\u00f2 ai vertici dell'esercito sabaudo, nel 1859 organizz\u00f2 la difesa armata di Ivrea in previsione di un attacco austriaco. L'anno seguente fu nominato maggiore della Milizia Mobile della citt\u00e0 e venne inviato a Bologna, dove appoggi\u00f2 la popolazione che si ribellava allo Stato Pontificio ed organizz\u00f2 il plebiscito che sanc\u00ec l'unione dell'Emilia-Romagna con il Regno di Sardegna.\nSuccessivamente all'unit\u00e0 d'Italia, dopo l'arrivo della spedizione di Jos\u00e9 Borjes fu mandato in Calabria (precisamente nel Cosentino) con il titolo di colonnello per domare il brigantaggio. La repressione attuata da Fumel fu spietata, usando i metodi pi\u00f9 estremi per eliminare i briganti, ricorrendo alla tortura e al terrore, senza distinzioni tra briganti e manutengoli o presunti tali e a prescindere dall'osservanza di qualsiasi garanzia legale. Egli decim\u00f2 le bande di Palma, Schipani, Ferrigno, Morrone, Franzese, Rosacozza, Molinari, Bellusci e Pinnolo.\nLe esecuzioni comandate da Fumel avvenivano in pubblica piazza e lungo le strade. L'episodio pi\u00f9 noto della sua attivit\u00e0 antibrigantaggio avvenne a Fagnano Castello, quando ordin\u00f2 la fucilazione di cento contadini inermi.\nA Cir\u00f2 il 12 febbraio del 1862, Fumel scrisse un proclama sulla risoluzione del problema del brigantaggio:\nL'eco di questo bando arriv\u00f2 anche a Londra, dove il parlamentare lord Alexander Baillie-Cochrane afferm\u00f2 che \u00abun proclama pi\u00f9 infame non aveva mai disonorato i giorni peggiori del regno del terrore in Francia\u00bb. Il deputato Giuseppe Ricciardi disse alla Camera il 18 aprile 1863: \u00abQuesto colonnello Fumel si vanta d'aver fatto fucilare circa trecento briganti e non briganti\u00bb. Anche Nino Bixio, cos\u00ec come molti altri comandanti dell'esercito, presero le distanze dalle decisioni di Fumel.\nRicevette la cittadinanza onoraria da pi\u00f9 comuni calabresi:Cosenza, Bisignano, Roseto Capo Spulico e Amendolara nel 1862, San Marco Argentano l'anno successivo. Allontanato una prima volta dalla provincia di Cosenza per aver incriminato il barone Campagna di San Marco Argentano con l'accusa di favoreggiamento, sollevato dall'incarico e richiamato dal governo, si ritir\u00f2 a Ivrea e sarebbe stato lo stesso re Vittorio Emanuele II a fargli avere l'impiego di magazziniere di generi di privativa (sale e tabacchi), prima a Livorno e poi a Milano. Nel frattempo in Calabria venne di nuovo richiesto il suo intervento. Fumel ritorn\u00f2 ai primi di agosto del 1866 come maggior generale ispettore con base a Rogliano. I suoi poteri erano per\u00f2 fortemente limitati ed ebbe forti contrasti con i prefetti tanto che si dimise e, nel gennaio del 1867, torn\u00f2 a lavorare a Milano, sempre come magazziniere di generi di privativa e mor\u00ec in questa citt\u00e0 l'11 agosto 1886."}
{"id": "235402", "revid": "1958640", "url": "https://it.wikipedia.org/wiki?curid=235402", "title": "Willard Gibbs", "text": "Contribu\u00ec allo sviluppo dei fondamenti teorici della termodinamica e fu uno dei tanti fondatori dell'analisi vettoriale.\nBiografia.\nFiglio di un professore di letteratura sacra, appartenente ad una famiglia di emigranti inglesi, nel 1854 si iscrisse alla Yale University (dove poi, dal 1871, insegn\u00f2 matematica).\nNel 1863 ottenne il primo dottorato in ingegneria. \u00c8 da considerare tra i fondatori della moderna chimica fisica, le cui basi si possono riscontrare nella sua opera \"\"On the equilibrium of heterogeneus substances\" (\"Sull'equilibrio delle sostanze eterogenee\").\nLa variazione di energia libera di Gibbs \u0394G permette di prevedere la spontaneit\u00e0 di una reazione chimica (o di una trasformazione di stato) ad una certa temperatura e pressione: per \u0394G &lt;0 la reazione \u00e8 spontanea e per \u0394G &gt; 0 la reazione avviene nel senso opposto, invece quando \u0394G = 0 la reazione \u00e8 all'equilibrio termodinamico.\nIl suo nome \u00e8 legato inoltre alla regola delle fasi ed a vari altri studi di meccanica statistica, termodinamica e termochimica. L'ultima sua opera fu \"Elementary principles in statistical mechanics\"\"."}
{"id": "235404", "revid": "1610933", "url": "https://it.wikipedia.org/wiki?curid=235404", "title": "Koala", "text": ""}
{"id": "235409", "revid": "1442080", "url": "https://it.wikipedia.org/wiki?curid=235409", "title": "Quinto Cecilio Metello Celere", "text": "Biografia.\nOrigini.\nNacque all'interno dell'importante famiglia dei \"Caecilii Metelli\", che si dicevano discendenti da Ceculo, figlio di Vulcano e fondatore di Preneste. I Cecili Metelli iniziarono a far parte dell'aristocrazia senatoria all'inizio del III secolo a.C., periodo in cui, nel 284 a.C., fu eletto console Lucio Cecilio Metello Denter. Si tramanda che la madre di Metello Celere e Metello Nepote minore fosse stata Celia, donna nota per la sua immoralit\u00e0, ma le fonti sono discordi sul padre, per il fatto che due figure politiche importanti dei Metelli spiccavano nella generazione precedente alla loro: Metello Nepote maggiore, console nel 98 a.C., e Metello Celere maggiore edile nell'88 a.C., cugini l'un l'altro, entrambi nipoti di Metello Macedonico. Gli studiosi sono stati inizialmente convinti che i due fratelli (ossia Celere minore e Nepote minore) fossero figli di Nepote maggiore, e che Celere maggiore avesse adottato uno dei due nipoti, ma Timothy Wiseman, in un articolo del 1971, si fece portavoce di una tesi opposta, secondo cui Celere maggiore sarebbe stato il padre dei due fratelli e Nepote maggiore avrebbe adottato Nepote minore. Se si accetta la tesi del Wiseman, Metello Celere minore sarebbe stato nipote di Lucio Cecilio Metello Diademato.\nCelia, dopo la morte del marito, si spos\u00f2 col pontefice massimo Quinto Muzio Scevola, e insieme ebbero Mucia Terzia, sorellastra di Metello Celere e futura sposa di Pompeo, nonch\u00e9 madre di tutti i suoi figli: Gneo, Sesto e Pompea, moglie di Fausto Cornelio Silla.\nPrimi anni e inizio della carriera.\nSulla base della data del suo consolato e delle disposizioni delle riforme sillane, che istituivano un obbligo d'et\u00e0 per poter accedere a ciascuna magistratura, si pu\u00f2 collocare nel 103 a.C. la data di nascita di Metello. La sua prima menzione risale all'80 a.C. quando, insieme a suo fratello, accus\u00f2 Marco Emilio Lepido di abuso di potere durante la sua propretura della Sicilia. Probabilmente i due fratelli, come tipico dei giovani aristocratici romani dell'epoca, avevano intenzione di farsi notare e comparire nella scena politica romana, ma non si esclude anche un intervento di Silla, che vedeva in Lepido una minaccia al suo potere. Gneo Pompeo Magno si schier\u00f2 per\u00f2 dalla parte dell'accusato, e i Metelli, dopo aver visto che il popolo era dalla parte dell'accusato, fecero cadere l'accusa, anche perch\u00e9 Pompeo era gi\u00e0 sposato con la loro fratellastra.\nGrazie ad un frammento pervenuto delle \"Historiae\" di Sallustio si sa che Metello Celere prese parte ad una campagna militare nel 78 a.C., probabilmente come tribuno militare. Nel 71 a.C. o nel 68 a.C. fu tribuno della plebe ed edile plebeo nell'anno seguente. Nel 66 a.C. fu un legato sotto il genero Pompeo, nella terza guerra mitridatica e Cassio Dione riferisce che la sua legione fu attaccata inaspettatamente dagli albani al confine dell'Armenia, ma fu in grado di organizzare una difesa e respingere l'attacco. Ronald Syme suggerisce che potrebbe essere stato legato l'anno precedente, andando in contrasto con l'anno dell'edilit\u00e0 suggerita da Broughton.\nPretura.\nNel 63 a.C. venne eletto pretore e ottenne la pi\u00f9 prestigiosa delle cariche: quella di \"praetor urbanus\", ossia di pretore dell'Urbe. In quell'anno era gi\u00e0 tra gli auguri. Durante la sua pretura il tribuno della plebe Tito Labieno, alleato di Cesare, avvi\u00f2 un processo nei confronti di un oscuro senatore, chiamato Gaio Rabirio, accusato dell'omicidio del tribuno della plebe Saturnino avvenuto trentasette anni prima. A quanto pare Rabirio non era direttamente coinvolto nell'omicidio, per\u00f2 l'intero procedimento giudiziario era stato avviato dai \"populares\" con lo scopo preciso di dare un avvertimento al Senato e, se Rabirio fosse stato condannato, ci sarebbero state gravi ripercussioni contro l'autorit\u00e0 del principale organo della repubblica romana. I giudici Gaio Giulio Cesare e suo cugino Lucio dichiararono colpevole di \"perduellio\" Rabirio, il quale fece appello al popolo; ma quando era chiaro che anche il popolo stesse per condannarlo, Metello Celere corse sul Gianicolo e ammain\u00f2 la bandiera militare, il che implicava la cessazione di tutte le attivit\u00e0 pubbliche. Il processo non fu pi\u00f9 ripreso, anche se Labieno avrebbe avuto il diritto di farlo.\nNello stesso anno venne scoperta la Congiura di Catilina dal console Marco Tullio Cicerone. Catilina si era dichiarato disposto a rimanere nella casa di Metello Celere sotto custodia, ma questi glielo rifiut\u00f2. Quando si cap\u00ec che la mole della congiura si estendeva in tutta la regione dell'Italia, Metello Celere fu mandato da Cicerone nel Piceno e in Gallia Cisalpina ad reclutare delle legioni e stabilizzare la situazione all'orlo della sedizione: nel Piceno arrest\u00f2 molti agitatori di Catilina portandoli in carcere, ponendo cos\u00ec una stretta ai disordini causati dai rivoltosi. Dopo aver intuito che Catilina stava per partire per la Gallia, gli blocc\u00f2 il passaggio con tre legioni a \"Faesulae\"; allora Catilina si scontr\u00f2 a Pistoia con l'esercito del console Gaio Antonio Ibrida, guidato da Marco Petreio: in quella battaglia la congiura fall\u00ec e Catilina mor\u00ec.\nConsolato.\nDopo la pretura, ottenne nel 62 a.C. la Gallia Cisalpina con l\"'imperium\" di proconsole. Nel 60 a.C. venne eletto console con Lucio Afranio, grazie al sostegno di Pompeo, da poco tornato dall'Oriente. Durante il suo consolato per\u00f2 cambi\u00f2 posizione politica, vedendo come una terribile infamia il divorzio di Pompeo dalla sua sorellastra Mucia Terzia con conseguente accusa di tradimento (forse ad opera di Giulio Cesare); Metello Celere divenne cos\u00ec un fiero esponente degli ottimati, alleandosi con lo schieramento politico di Lucio Licinio Lucullo e di Marco Porcio Catone. In particolare si oppose veementemente alla \"rogatio Flavia agraria\" del tribuno della plebe Lucio Flavio, un disegno di legge che avrebbe distribuito le terre ai veterani di Pompeo della guerra mitridatica. Metello Celere attacc\u00f2 cos\u00ec insistentemente ogni punto della proposta di legge al punto che Flavio ordin\u00f2 che venisse imprigionato. Allora Metello ordin\u00f2 che il Senato fosse convocato nella sua cella, ma, visto che Flavio ne bloccava l'accesso stando seduto davanti all'ingresso, il console ordin\u00f2 che una parte della parete della cella fosse abbattuta in modo da poter tenere ugualmente la seduta in quel luogo. Quando Pompeo venne a conoscenza di questi episodi, vergognandosi e temendo una reazione da parte del popolo, chiese a Flavio di lasciar libero il console; ma Metello Celere continu\u00f2 ad osteggiare Pompeo, non cedendo nemmeno di fronte al ricatto di Flavio, che gli minacci\u00f2 di impedirgli di recarsi nella sua provincia dopo il consolato, rispondendogli di essere ben contento di restare a Roma. Nel resto del suo consolato continu\u00f2 ad opporsi ad ogni iniziativa estranea agli ottimati, tra cui alla richiesta dei \"publicani\" di abbassare le tasse, apertamente sostenuta da Crasso, e alla \"transitio ad plebem\" di Publio Clodio Pulcro, suo cognato, addicendo come scusa che la sua adozione non era avvenuta secondo una regolare \"lex curiata\".\nMorte.\nL'anno seguente ottenne il proconsolato della Gallia Transalpina. Prima di partire, insieme a Catone l'Uticense, si oppose inizialmente alla \"lex Iulia agraria\", facendosi apertamente sostenitore di un'opposizione anticesariana, ma alla fine, in seguito alle manovre di Cesare, il Senato dovette sottostare alle leggi approvate dal console. Pochi giorni prima di recarsi nella provincia assegnatagli, mor\u00ec per un incidente domestico.\nLa sua morte garant\u00ec indirettamente a Cesare il proconsolato, oltre che della Gallia Cisalpina e dell'Illirico (\"Lex Vatinia\"), anche della Gallia Transalpina: per questa ragione non \u00e8 escluso che sia stata la stessa moglie Clodia ad uccidere Metello Celere con del veleno. Quest'ultima aveva infatti numerosi amanti e non era felice del matrimonio col marito.\nPomponio Mela e Plinio il Vecchio sostengono che nel 60 a.C. gli Svevi consegnarono al console Metello Celere degli indiani, vestiti in modo strano e che parlavano una lingua sconosciuta, trovati alla foce dell'Elba. Ma si esclude che gli americani abbiano attraversato l'Oceano Atlantico.\nFamiglia.\nMetello Celere era sposato con la scandalosissima Clodia, una delle tre figlie di Appio Claudio Pulcro, console del 79 a.C.; questo matrimonio si rivel\u00f2 infelice e Clodia fu spesso sospettata di numerosi adulteri, anche con il proprio fratello, e poi di avvelenamento del marito. La figlia di Quinto e Clodia potrebbe essere Cecilia Metella Celere, moglie di Publio Cornelio Lentulo Spintere, questore del 44 a.C.\nIn molti identificano Clodia con la Lesbia di Gaio Valerio Catullo, che in una delle sue poesie chiamerebbe Metello Celere \u201csciocco\u201d e \u201casino\u201d.\nAttivit\u00e0 culturali.\nCicerone nel \"Brutus\" menziona Metello Celere tra i vari oratori secondari della scena di Roma, attribuendogli una modesta capacit\u00e0 oratoria e un buon modo di fare, tuttavia con ben poca esperienza nell'oratoria giudiziaria. Cicerone gli riconosce pi\u00f9 che altro una maggiore abilit\u00e0 nell'ambito dell'eloquenza popolare. \u00c8 sopravvissuta una lettera di Metello Celere a Cicerone del 62 a.C., in cui gli rimprovera di aver attaccato il fratello Metello Nepote."}
{"id": "235420", "revid": "729019", "url": "https://it.wikipedia.org/wiki?curid=235420", "title": ".22 Long", "text": "La .22 Long \u00e8 una cartuccia a percussione anulare variante della .22 Short per pistole.\nStoria.\nLa cartuccia \u00e8 stata sviluppata nel 1871 ed \u00e8 la seconda pi\u00f9 vecchia cartuccia a percussione anulare. L'idea era quella di creare una cartuccia pi\u00f9 potente della variante calibro .22 Short (5,66\u00a0mm) mediante un aumento del volume e un aumento della carica di polvere da sparo. Infatti, venivano utilizzati 0,32 g (5 grani) di polvere nera (il 25% in pi\u00f9 rispetto alla .22 Short dalla quale deriva). Invece il peso del proiettile di 1,9 g (29 grani) rimane invariato tra i due tipi. Fu progettata per l'uso con i revolver ma fu presto adattata anche ai fucili. La .22 Long Rifle (nota anche come .22 LR), pi\u00f9 pesante della .22 Long, comparve nel 1887, assieme alla prima polvere infume per le cartucce a percussione anulare .22.\nSpecifiche tecniche.\nIl bossolo della .22 Long ha la stessa lunghezza (15,1\u00a0mm) del bossolo del maggiormente conosciuto .22 Long Rifle ma differisce nel fatto che il Long Rifle ha un proiettile significativamente pi\u00f9 pesante, una maggiore lunghezza totale (a causa del proiettile pi\u00f9 lungo) ed una maggiore potenza all'uscita. La .22 Long \u00e8 ormai obsoleta; non vi sono armi da fuoco costruite apposta per usarla ed i tre maggiori produttori di munizioni .22 Long ne hanno cessato la produzione (ma vengono ancora fabbricate da CCI, Aguila ed altri). Molte armi che utilizzano la .22 Long Rifle possono utilizzare e sparare il .22 Long ma esso non ha energia sufficiente per essere utilizzato con armi semiautomatiche. L'unica variante ancora utilizzata della .22 Long \u00e8 il tipo .22 CB Long, una versione del .22 CB con il bossolo pi\u00f9 lungo.\nNonostante la cartuccia .22 Long originale utilizzasse la stessa quantit\u00e0 di polvere da sparo della .22 Long Rifle e fosse significativamente pi\u00f9 leggera, la .22 Long non risult\u00f2 pi\u00f9 veloce se sparata da un fucile. Per il grande volume della canna e quello della camera di un fucile calibro .22 con cartuccia a percussione anulare i gas della polvere si propagano alla bocca in meno tempo rispetto a un fucile dalla canna di lunghezza normale, e il proiettile .22 Long non ha l'inerzia di quello .22 Long Rifle. Ci\u00f2 significa, in realt\u00e0, che il .22 Long (e in misura minore il .22 Long Rifle) rallentano significativamente prima di uscire dalla canna.\nDal momento che il .22 Long Rifle si comporta bene tanto quanto il .22 Long, in pistole dalla canna corta, e lo supera in prestazioni, in maniera significativa, in fucili a canna lunga, lo sviluppo della .22 Long Rifle ha assicurato alla .22 Long la strada per l'obsolescenza. In un certo modo, comunque, continuano ad esistere discendenti della .22 Long, sebbene essi non siano pi\u00f9 altrettanto venduti.\nVarianti.\nUna variante della .22 Long Rifle chiamata \"Hypervelocity\", usa proiettili leggeri come quelli da 30 grani (1.9 g.), e speciali miscele di polvere per ottenere il massimo risultato dall'uso di una canna di fucile per generare velocit\u00e0 pi\u00f9 alte del normale, e pressioni in camera sufficientemente alte da fare girare armi semi-automatiche in maniera affidabile. Il tipo pi\u00f9 conosciuto della variante \"Hypervelocity\" \u00e8 il \"CCI Stinger\", capace di allungare leggermente la lunghezza del bossolo, cos\u00ec che con il corto e leggero proiettile, la lunghezza totale \u00e8 ancora al di qua della massima lunghezza per il .22 Long Rifle."}
{"id": "235425", "revid": "287204", "url": "https://it.wikipedia.org/wiki?curid=235425", "title": "Motorhead", "text": ""}
{"id": "235426", "revid": "339392", "url": "https://it.wikipedia.org/wiki?curid=235426", "title": "Mutamenti climatici", "text": ""}
{"id": "235429", "revid": "1334625", "url": "https://it.wikipedia.org/wiki?curid=235429", "title": "Formato aperto", "text": "Un formato aperto, in informatica, indica una specifica tecnica di pubblico dominio, utilizzata per la descrizione e l'archiviazione di dati digitali libera da restrizioni legali per il suo utilizzo.\nDescrizione.\nGeneralmente la specifica \u00e8 gestita da un ente di standardizzazione che opera in ottica non proprietaria. Un formato aperto potrebbe essere implementato da un software proprietario, open source o da software libero, ciascuno con le proprie modalit\u00e0 di licenza.\nL'obiettivo principale dei formati aperti \u00e8 garantire l'accesso ai dati nel lungo periodo senza incertezza presente e futura riguardo ai diritti legali o le specifiche tecniche (interoperabilit\u00e0). Un secondo obiettivo comune dei formati aperti \u00e8 di incoraggiare la concorrenza invece di consentire a un solo produttore di mantenere il controllo su di un formato proprietario per inibire l'uso di prodotti concorrenti.\nRapporto coi formati proprietari.\nLa relazione tra i formati aperti e il software libero \u00e8 spesso fonte di malintesi. Molte applicazioni di software proprietario fanno largo uso di formati aperti ed il software libero pu\u00f2 a volte usare formati proprietari.\nA differenza dei formati aperti, i formati proprietari sono controllati e definiti da interessi privati (ed hanno, in genere, misure di restrizione o vincoli nell'utilizzo). I formati aperti sono un sottoinsieme degli standard aperti.\nAd esempio l'HTML, il noto linguaggio di markup per il World Wide Web, \u00e8 alla base sia di browser proprietari come Internet Explorer di Microsoft sia di browser liberi come Mozilla Firefox. Viceversa Apache OpenOffice e LibreOffice, due \"suite\" di programmi per l'automazione di ufficio possono manipolare il formato proprietario \".doc\" di Microsoft Word cos\u00ec come formati aperti come OpenDocument (standard UNI CEI ISO/IEC 26300).\nAlcune aziende hanno inoltre pubblicato le specifiche dei loro formati rendendo possibile l'implementazione di lettori o scrittori per differenti piattaforme da parte di diversi fornitori: un esempio \u00e8 il formato PDF di Adobe, l'RTF di Microsoft, il DXF di Autodesk o ShockWave Flash di Macromedia.\nAlcuni formati proprietari sono tuttavia vincolati da specifiche restrizioni che possono proibirne l'implementazione in forma \"libera\" o \"open source\" (almeno per ci\u00f2 che riguarda alcune forme di licenza comuni in questo ambito, come la GNU General Public License). \nSecondo le critiche dei fautori dei sistemi proprietari questi formati costituiscono un deterrente alla concorrenza."}
{"id": "235432", "revid": "767487", "url": "https://it.wikipedia.org/wiki?curid=235432", "title": "The Black Halo", "text": "The Black Halo \u00e8 il settimo album della band statunitense Kamelot, pubblicato il 15 marzo 2005.\nIl disco.\nQuesto concept album \u00e8 il prosieguo della storia narrata in \"Epica\". Come quest'ultimo, \"The Black Halo\" \u00e8 ispirato al \"Faust\" di Goethe.\nPersonaggi:\nAriel \u00e8 una persona in continua ricerca. Un prominente giovane alchimista. \u00c8 diventato deluso dall'inadeguatezza della scienza e della religione di rispondere alle sue domande, e cerca la verit\u00e0 universale che nessuna delle due \u00e8 riuscita a fornirgli. Egli ritiene che questa verit\u00e0 \u00e8 l'unica cosa che pu\u00f2 rendere la sua vita degna di essere vissuta. In Epica, la ricerca di Ariel per la verit\u00e0, lo ha spinto a fare un accordo vincolante con Mephisto. In base a tale accordo, Mephisto gli dona ogni sorta di potere esistente al mondo, in cambio, se Ariel non prover\u00e0 mai un momento in cui \u00e8 cos\u00ec soddisfatto da sperare di rimanere li per sempre, solo allora Mephisto ricever\u00e0 la sua anima. Dopo la morte di Helena, Ariel \u00e8 stato sopraffatto dal dolore e dal senso di colpa, lasciandolo in uno stato di debolezza.\nHelena e Ariel sono cresciuti insieme, e lei \u00e8 l'unica persona che Ariel abbia mai veramente amato. Lei rappresenta l'innocenza e tutto ci\u00f2 che \u00e8 puro e buono. In Epica, Helena ha cercato e finalmente trovato Ariel, il suo unico vero amore, nei suoi viaggi. Ma dopo aver concepito suo figlio (all'insaputa dei due), Ariel la lascia per continuare la sua ricerca. Affranta, si \u00e8 uccisa (e insieme a lei, il bambino ne suo grembo). Ora in cielo, lei, veglia su Ariel.\nMephisto \u00e8 l'arcangelo che pi\u00f9 ha amato Dio. Cos\u00ec, quando Dio ordin\u00f2 a tutti gli angeli di inchinarsi di fronte all'umanit\u00e0, Mephisto rifiut\u00f2, proclamando che la sua fedelt\u00e0 andava a Dio solo. Per questo \u00e8 stato scacciato dal paradiso. Egli appare in molte forme e non \u00e8 mai abbastanza ci\u00f2 che vi aspettereste - razionale e sofisticato, difficile ed ingannevole. Egli anela disperetamente di essere con Dio ancora una volta - ed \u00e8 questo che mette in movimento gli eventi di Epica. In Epica, Mephisto fa una scommessa con Dio, secondo la quale se Mephisto riuscisse a rivendicare l'anima di Ariel, l'uomo preferito da Dio, potr\u00e0 rientrare nel paradiso, altrimenti verr\u00e0 scacciato per sempre nell'inferno. Stipula quindi un accordo: lui servir\u00e0 Ariel durante tutta la sua vita, esaudir\u00e0 tutti i suoi desideri, e gli conceder\u00e0 ogni sorta di potere di questo mondo, se Ariel non prover\u00e0 mai un momento in cui \u00e8 cos\u00ec soddisfatto da sperare di rimanere li per sempre, Mephisto ricever\u00e0 la sua anima.\nUna bellissima fanciulla che vive in Citt\u00e0 (nella quale Epica finisce e The Black Halo comincia), Marguerite ha una voce e un aspetto fisico molto simile a quella di Helena.\nC'\u00e8 anche una breve traccia nascosta (1:22) nel pregap. Riavvolgendo \"March of Mephisto\" su alcuni lettori CD si rivela una coppia entrare in un teatro e viene detto che hanno \"appena fatto il secondo atto\", riferendosi a The Black Halo come il secondo album di una coppia di album aventi la stessa storia.\nTrama.\nMarch Of Mephisto.\nNel momento di debolezza di Ariel, e Mephisto tiene la volonta dell'alchimista al suo punto pi\u00f9 alto, Egli trova Marguerite, una bella ragazza di citt\u00e0. Lei sembra ed assomiglia ad Helena. Nel tentativo di consolare Ariel, Mephisto la offre a lui, pavimentando la strada alla sua seduzione. Il suo controllo e potere Ariel sono rappresentati musicalmente da dure linee di basso e grugniti di morte. Egli convince Ariel a seguire questo corso d'azione. Cos\u00ec, come Marguerite seduce il corpo di Ariel, Mephisto seduce la mente di Ariel.\nWhen The Lights Are Down.\nEntrambe le seduzioni sono complete. Mephisto ottiene il controllo sulla volont\u00e0 di Ariel, e l'illusoria lussuria di Ariel per Marguerite \u00e8 consumata. I due dormono insieme. In seguito, la mente di Ariel emerge dalla presa di Mephisto, e si rende conto di con chi ha dormito. Egli anela a Helena, e, quando la sua mente comincia a riprendersi, ricorda la sua morte, e gli eventi che portarono ad esso.\nThe Haunting (Somewhere in Time).\nAriel si spiega a Marguerite come meglio pu\u00f2. Spiega che la vedeva come una semplice ombra della sua amante defunta, che ogni sentimento che nutre per lei \u00e8 solo una facciata del suo amore per Helena, e che non potr\u00e0 mai amarla come lei ama lui. In un duetto tragico e commovente, la esorta ad abbandonarlo e dimenticarlo. Ma lui dice che, forse, un giorno si riuniranno. Detto questo, se ne va, senza mai pi\u00f9 rivederla.\nSoul Society.\nEntriamo ancora una volta nella mente turbata di Ariel. Lamenta le afflizioni con cui l'umanit\u00e0 \u00e8 incatenata. Egli si chiede come tale male e sfortuna sono il risultato delle sue buone intenzioni di trovare la verit\u00e0 ultima. Egli osserva l'insignificanza della vita umana. Soprattutto, egli desidera che gli esseri umani possano vivere in un mondo libero e perfetto, ma sa che non accadr\u00e0 mai. E ancora una volta, \u00e8 tormentato dal suo ruolo nella morte di Helena e del nascituro.\nInterlude I - Dei Gratia.\nQuesto interludio contrassegna la realizzazione di Ariel del fatto che non riesce mai a trovare le risposte a questo grande universo, e che la verit\u00e0 ultima deve trovarsi solo in cielo.\nAbandoned.\nCon questo, Ariel \u00e8 colpito da una improvvisa comprensione: a causa dei peccati che ha commesso, e per la promessa vincolante che ha fatto con Mephisto, ha reciso ogni possibilit\u00e0 di collegamento con il divino. Egli non potr\u00e0 mai entrare in Paradiso, non potr\u00e0 mai pi\u00f9 rivedere di nuovo Helena, e non trover\u00e0 mai la verit\u00e0. Per la prima volta, si rende conto che egli \u00e8 veramente da solo. Musicalmente, inizia con una ballata molto morbida, a poco a poco si trasforma in una \"power ballad\". Smarrito e confuso, egli grida disperato a Dio. Stordito, lascia Mephisto, vaga fuori dalla citt\u00e0, e attraversa il fiume ancora congelato.\nThis Pain.\nCon l'occhio della mente, Ariel ripercorre il suo viaggio. Egli si sofferma sull'allontanamento di Helena, la morte che ne \u00e8 risultata, e il suo abbandono di Margherita. Ha lasciato le due donne che lo amavano. Si rende conto che lui \u00e8 la causa di questo dolore , e che egli non sar\u00e0 mai esente dalle conseguenze delle sue azioni.\nMoonlight.\nAriel decide che non pu\u00f2 assolutamente pentirsi per quanto ha fatto, e che anche se avesse potuto, il pentimento da solo non sarebbe sufficiente. Questo lo spinge dalla sua fantasticheria, all'azione. Partendo al chiaro di luna, naviga a ritroso attraverso l'ormai sciolto fiume, alla ricerca di Mephisto. Una volta attraversato, si avvicina al castello del demone.\nInterlude II - Un Assassinio Molto Silenzioso.\nIn piedi al di fuori del castello, Ariel guarda la luna piena, chiedendosi se esiste qualcosa che non trova la morte e la dannazione nel suo futuro.\nThe Black Halo.\nUn insolente Ariel si rassegna alla morte. Egli denuncia Mephisto come un bugiardo e traditore, e lo sfida. Egli non teme l'oscurit\u00e0 eterna che inevitabilmente lo attende. Egli decide di vivere una vita di purezza e bont\u00e0, come Helena ha fatto, anche se sa che \u00e8 troppo tardi per lui per scappare dalla dannazione. Abbraccia la giustizia, non per una ricompensa - non ce n'\u00e8 nessuna speranza - , ma semplicemente per essere giusto.\nNothing Ever Dies.\nAriel riflette che ogni essere umano, durante tutta la storia, lotta con queste stesse domande di giusto e sbagliato, amore e lussuria, giustizia e peccato, fede e dottrina. In un improvviso momento di chiarezza, arriva ad una profonda realizzazione: L'amore, tra cui l'amore tra lui e Helena, \u00e8 l'unica verit\u00e0 universale. In questa rivelazione, egli si rende conto che non solo conosceva gi\u00e0 questa verit\u00e0, ma che, per parte sua, l'ha creata.\nMemento Mori.\nQuesta constatazione spinge Ariel di entrare in quel momento di appagamento supremo, innescando il suo contratto con Mephisto. Musicalmente, inizia quasi come una ballata, ma si sviluppa rapidamente in termini di velocit\u00e0 e intensit\u00e0. In questo momento, come l'anima di Ariel lascia il suo corpo, tutto si sistema nella sua mente. Capisce infine che, pur avendo trovato questa verit\u00e0 universale di amore, non si potr\u00e0 mai essere veramente soddisfatti in questo mondo. Che la morte arriva per tutti. Che nessun essere umano \u00e8 semplicemente buono o cattivo. Che solo lui \u00e8 padrone del suo destino, e che crea il senso della propria vita. Che ognuno ha le proprie credenze, e che nessuna di esse \u00e8 infallibilmente corretta. Con questa rivelazione esistenziale finale, sotto la promessa vincolante di Mephisto, Ariel si discosta dalla sua anima. Ma non arriva nelle grinfie di Mephisto. Dopo aver respinto il male anche di fronte alla dannazione certa, Ariel si \u00e8, al di l\u00e0 di ogni speranza, finalmente riscattato. La sua anima \u00e8 salva, e ascende al Cielo per unirsi a Helena. Mephisto, ha perduto la sua scommessa divina, ed \u00e8 gettato per sempre all'inferno. Musicalmente, questo si manifesta attraverso i suoi lunghi lamenti morte e urla. La canzone sfuma nuovamente alla morbida ballata da cui ha avuto inizio.\nQui, la storia di Ariel termina. Ma c'\u00e8 ancora un po' di storia da narrare.\nInterlude III: Midnight - Twelve Tolls For A New Day.\nIn un'inversione del \"Prologo in teatro\" dal Faust di Goethe, si vede che questo racconto \u00e8 in realt\u00e0 un gioco messo su per festa di Capodanno nella citt\u00e0 di Gatesville.\nSerenade.\nUn esaltante, medio - veloce tributo alla commedia e alla tragedia, alla vita e la morte, la gioia ed il dolore. Il messaggio complessivo di rinnovo \u00e8 personificato nel penultimo versetto: \"What does the winter bring, if not yet another spring?\" (Che cosa porta l'inverno, se non ancora un'altra primavera?)\nTracce.\nLa versione speciale per il Giappone ha come bonus tracks:\nLa versione digipack ha come bonus tracks:"}
{"id": "235433", "revid": "729019", "url": "https://it.wikipedia.org/wiki?curid=235433", "title": "114 Kassandra", "text": "114 Kassandra (in italiano 114 Cassandra) \u00e8 un piccolo, scuro e raro asteroide della Fascia principale di tipo T.\nKassandra fu scoperto il 22 luglio 1871 da Christian Heinrich Friedrich Peters dall'osservatorio dell'Hamilton College di Clinton (New York, USA). Fu battezzato cos\u00ec in onore di Cassandra, figura della mitologia greca, profetessa figlia di Priamo, re di Troia, condannata a non essere mai creduta."}
{"id": "235437", "revid": "287204", "url": "https://it.wikipedia.org/wiki?curid=235437", "title": "Open Space Technology", "text": "L\u2019Open Space Technology (OST) \u00e8 una metodologia di lavoro che permette, all'interno di qualsiasi tipo di organizzazione, di creare gruppi di lavoro (\"workshop\") e riunioni (\"meeting\") particolarmente ispirati e produttivi. \nSperimentato negli ultimi vent'anni in differenti paesi del mondo, \u00e8 stato impiegato nella gestione di gruppi composti da un minimo di 5 a un massimo di 2000 persone, in conferenze della durata di una, due o anche tre giornate.\nSi tratta di una metodologia di lavoro innovativa poich\u00e9 in tal modo le persone tendono a non annoiarsi e, anche grazie a un clima piacevole, in tempi relativamente brevi esse producono un documento riassuntivo di tutte le proposte/progetti elaborati dal gruppo, il \"report\" istantaneo, documento che oltre alla sua utilit\u00e0 pratica diviene testimonianza di un lavoro fatto e garante degli impegni presi.\nFunzionamento.\nHarrison Owen, pioniere dell\u2019\"Open Space Technology\", ha notato nel corso della sua \"esperienza di organizzatore di conferenze\" come le persone si confrontino con molto pi\u00f9 entusiasmo durante le pause caff\u00e8 che non nelle fasi di lavoro. \u00c8 giunto quindi a considerare l'ipotesi di strutturare un'intera conferenza in modo che i partecipanti si sentano liberi di proporre gli argomenti e di discuterli solo se interessati ad essi.\nSe il gruppo di lavoro \u00e8 unito da passione e interesse, allora sar\u00e0 in grado di auto-organizzarsi e di raggiungere il suo scopo.\nUna conferenza gestita con il metodo \"Open Space Technology\" pu\u00f2 durare da uno a tre giorni, e prevede solitamente questa agenda:\nPrincipi.\nIl lavoro si basa su quattro \"principi\" ed una sola \"legge\".\nI quattro principi sono:\nMentre l'unica legge che regola l\u2019\"Open Space Technology\" \u00e8 la legge dei due piedi: se ti accorgi che non stai n\u00e9 imparando n\u00e9 contribuendo alle attivit\u00e0, alzati e spostati in un luogo in cui puoi essere pi\u00f9 produttivo. Ovvero, se una persona si trova a conversare di un argomento e non ritiene di poter essere utile, oppure non \u00e8 interessata, \u00e8 molto meglio che si alzi e si sposti (usando i \"due piedi\", per l'appunto) in un altro gruppo dove pu\u00f2 essere pi\u00f9 utile. Questo atteggiamento non va interpretato come una mancanza di educazione, ma come un modo per migliorare la qualit\u00e0 del lavoro.\nCondizioni di utilizzo.\nL\u2019\"Open Space Technology\" pu\u00f2 essere uno strumento efficace, ma deve essere utilizzato solo se si verificano particolari condizioni. Diversamente, oltre a diventare inefficace, si riduce ad essere uno spreco di tempo e di denaro. Funziona solo in una situazione che comporta:\nAmbientazione.\nIl luogo ideale dove svolgere una conferenza \"Open Space Technology\" deve essere dotato di una stanza abbastanza grande da poter ospitare tutti i partecipanti seduti in circolo ed altre stanze pi\u00f9 piccole, facilmente raggiungibili, per i gruppi che si formeranno nelle fasi di lavoro. Lo spazio non deve essere particolarmente strutturato, \u00e8 importante invece che sia confortevole. Elementi fisici, come tavoli e scrivanie, non servono in quanto occupano spazio ed intralciano i movimenti delle persone.\nNella stanza centrale deve esserci una parete dove poter sistemare i cartelloni prodotti dal gruppo, che devono essere ben visibili e facilmente accessibili. \nUna parte della stanza ospita la zona computer/fotocopiatrice, adibita alla redazione dell\u2019\"instant report\", mentre un'altra sar\u00e0 la zona dedicata alla pausa caff\u00e8.\n\u00c8 importante che i partecipanti siano seduti in circolo su delle sedie e che le sedie si possano spostare con facilit\u00e0; il centro del circolo deve essere vuoto, cos\u00ec che tutti si possano guardare negli occhi e sentire alla pari degli altri. In questo modo, gi\u00e0 dal principio si viene a creare una sensazione di uguaglianza e partecipazione.\nIl ruolo del facilitatore.\nFacilitare un \"open Space Technology\" \u00e8 un'esperienza molto diversa da ogni altra esperienza di facilitazione, in quanto il desiderio di avere il controllo sugli eventi deve essere messo da parte. \nIl facilitatore deve prima di tutto definire i tempi, gli spazi, lanciare il tema da discutere ed esporre la legge ed i quattro principi. Quando il gruppo \u00e8 sistemato in cerchio egli deve \u201caprire lo spazio\u201d entrando al centro. Prendere la parola per presentare il tema da discutere e spiegare che il muro vuoto nella stanza centrale rappresenta il programma di lavoro e che esso sar\u00e0 costruito sul momento e dai partecipanti stessi.\nIl muro assume la funzione di bacheca ed il gruppo la riempie con le sue proposte.\nA questo punto il facilitatore deve spiegare come effettuare questa operazione:\nogni persona che pensa di avere un argomento di discussione sul tema deve scriverlo su di un cartoncino, poi alzarsi e presentarlo al gruppo, tenendo ben presente che chi ha proposto l'argomento sia certo di averlo particolarmente a cuore e che non pensi che qualcun altro debba occuparsene.\nQuando i temi saranno esauriti ogni promotore dovr\u00e0 attaccare alla bacheca il suo cartoncino, una volta terminata questa operazione tutti potranno osservare i vari argomenti emersi e decidere a quale gruppo intendono unirsi.\nI gruppi formati saranno autogestiti e produrranno, una volta esauriti gli argomenti di discussione, un rapporto che unito a quelli degli altri gruppi andr\u00e0 a formare il rapporto istantaneo di fine lavori.\nAl termine della giornata \u00e8 prevista la sessione di chiusura, oppure sessione di aggiornamento dei lavori se l\u2019\"Open Space Technology\" e suddiviso in pi\u00f9 giornate. Non necessita di particolari formalit\u00e0, ci si mette nuovamente tutti in cerchio ed il facilitatore chiede se qualcuno abbia voglia di esprimere la sua opinione sul lavoro svolto e cosa abbia intenzione di fare alla luce dei fatti emersi.\nLa fase conclusiva consiste nella redazione dei report. Ogni gruppo di lavoro produce un report alla fine di ogni sessione, inserendo i dati emersi durante la discussione del tema proposto in un computer e poi stampandoli. I rispettivi report vengono appesi al muro centrale, in modo che tutti possano costantemente consultarli. Poco prima della fine della giornata i singoli report vengono uniti in un unico documento e ad ognuno dei partecipanti ne viene fornita una copia personale.\nPu\u00f2 sembrare che il facilitatore, una volta esaurita la fase iniziale di spiegazione, abbia pressoch\u00e9 terminato il suo compito, ma non \u00e8 cos\u00ec. Egli deve essere sempre presente, ovviamente fisicamente, ma anche mentalmente concentrato e sempre disponibile. Deve trasmettere sicurezza e tranquillit\u00e0, dire sempre la verit\u00e0 in modo da guadagnarsi la fiducia delle persone. Infine deve essere capace di non tentare di controllare gli eventi per portarli ad un punto da lui preventivamente deciso; un atteggiamento simile porterebbe al sicuro fallimento dell\u2019\"Open Space Technology\"."}
{"id": "235439", "revid": "23013", "url": "https://it.wikipedia.org/wiki?curid=235439", "title": "Associazione Calcio Lecco", "text": ""}
{"id": "235441", "revid": "466539", "url": "https://it.wikipedia.org/wiki?curid=235441", "title": "Fine della storia", "text": "La fine della storia \u00e8 uno dei concetti-chiave dell'analisi filosofica del politologo Francis Fukuyama: secondo questa tesi storiografica, il processo di evoluzione sociale, economica e politica dell'umanit\u00e0 avrebbe raggiunto il suo apice alla fine del XX secolo, snodo epocale a partire dal quale si starebbe aprendo una fase finale di conclusione della storia in quanto tale.\nIl concetto \u00e8 sviluppato in modo particolare in un saggio del 1992, \"The End of History and the Last Man\", pubblicato in italiano come \"La fine della storia e l'ultimo uomo\". Il testo di Fukuyama derivava da una sua precedente riflessione formulata nel saggio \"The End of History?\", pubblicato su \"The National Interest\" nell'estate 1989 (quindi prima della caduta del muro di Berlino), in risposta all'invito a tenere una lezione sul tema della fine della storia presso la cattedra di filosofia politica all'Universit\u00e0 di Chicago.\nNel 2013 un team di psicologi, prendendo spunto dal concetto di Fukuyama, ha coniato il termine \"illusione della fine della storia\" descrivendo il bias psicologico che porta a illuderci che &lt;la nostra storia personale sia recentemente conclusa, e che siamo diventati le persone che eravamo destinati a diventare, e lo resteremo per il resto della vita&gt;\nPrecedenti.\nI diversi concetti di storia presenti nella storiografia possono essere sintetizzati nelle due grandi visioni della storia come processo in continua evoluzione e come processo compiuto di cui il presente \u00e8 il punto di arrivo o di arresto. Nel primo caso la storiografia \u00e8 concepita come \"ricerca\", mentre nel secondo caso diventa \"archivio dei fatti\" o \"raccolta\". Nella storia della storiografia la riflessione teoretica vede l'alternarsi di due grandi periodi: le fasi di transizione e di sviluppo di uno scenario storico, in cui prevale il concetto di \u201cricerca\u201d, e quelle in cui giunge a maturazione un particolare assetto geo\u2013storico\u2013politico, in cui prende il sopravvento il concetto di \u201craccolta\u201d.\nLa storiografia nacque come \"ricerca\" con Erodoto e Tucidide, per poi diventare \"raccolta\" in et\u00e0 ellenistica in ambito greco\u2013orientale; torn\u00f2 ad essere \"ricerca\" con gli storici greci che studiavano il segreto della crescita della potenza di Roma (un filone che culmina nell'opera di Polibio), e si rifece raccoglitrice di fatti con lo stabilizzarsi della storia mediterranea sotto il dominio di Roma: abbiamo cos\u00ec le opere di Tito Livio e Velleio Patercolo, e, in ambito greco, di Diodoro Siculo; un caso a parte rappresentano le \"Antichit\u00e0 romane\" di Dionigi di Alicarnasso.\nSallustio e Tacito fusero l'idea della storia \"raccolta\" con una riflessione sul passato non priva di proiezioni sul presente, e non soltanto una narrazione. Nel periodo della decadenza dell'impero, anche l'opera di Ammiano Marcellino sar\u00e0 pervasa da questa coscienza della crisi. La riflessione sul passato in cui si affaccia l'incertezza del proprio tempo apparterr\u00e0 anche all'opera di Francesco Guicciardini. \u00c8 proprio il presentimento della crisi al culmine di una situazione di stabilit\u00e0 a contenere il germe dell'idea della \u201cfine della storia\u201d proposta o rilanciata da Francis Fukuyama.\nTucidide.\nNel capitolo 22 del primo libro della Guerra del Peloponneso, Tucidide ha introdotto il concetto delle tre dimensioni storiche, secondo cui il futuro non \u00e8 che una proiezione del presente sui fondamenti del passato. Il presente \u00e8 dunque il punto di arrivo del passato e contemporaneamente il punto di partenza del futuro, una fase di passaggio tra quello e questo; rappresenta il risultato di ci\u00f2 che \u00e8 gi\u00e0 avvenuto, ma anche la base di orientamento per il futuro, in quanto in ci\u00f2 che si vive c'\u00e8 gi\u00e0 un nucleo di comprensione per ci\u00f2 che potr\u00e0 essere.\nLa visione del tempo storico di Tucidide non era dunque pi\u00f9 \"lineare\", come invece quella di Erodoto (descrivo nel presente i fatti del passato perch\u00e9 sono ignaro di quale destino avr\u00e0 la memoria dell'uomo nel futuro), bens\u00ec \"triangolare\", dove il presente \u00e8 la base che sottende tanto il passato quanto il futuro. Questa concezione si differenzia da quella di impostazione ellenistica, in cui la storia \u00e8 concepita come compiuta nel passato e lo scrivente e il suo tempo tendono a chiamarsi fuori dal percorso storico.\nLa concezione del tempo storico di Tucidide viene rappresentata nel modo pi\u00f9 chiaro dal personaggio di Temistocle, del quale si sottolinea la capacit\u00e0 di ricavare dalla valutazione del presente previsioni per il futuro. Questa capacit\u00e0, a differenza della divinazione, basata su un dialogo privilegiato con il divino e sullo studio di precedenti immutabili, si appoggiava invece sui meccanismi deduttivi applicati agli indizi forniti dal passato e contemplava la possibilit\u00e0 di interventi di modifica rispetto alla previsione.\nVelleio Patercolo.\nSecondo lo storiografo latino, la storia di Roma rappresentava il culmine della storia, confine ultimo di ogni altra possibile evoluzione. Per questo motivo la sua narrazione storica di questo autore si concentrava intorno al suo centro di gravit\u00e0 e la storia dell'intero mondo conosciuto veniva a confluire in una sola citt\u00e0, Roma. Venne introdotto il concetto di \"translatio imperii\", ossia di un passaggio del dominio sul mondo allora conosciuto attraverso una successione di popoli che si conclude con Roma. In questo stesso centro di gravit\u00e0, il medesimo concetto venne quindi applicato descrivendo la stessa storia romana come contrapposizione di due parti politiche, a sua volta culminante nel tempo presente, in cui i contrasti erano considerati ricomposti. La storia, dunque, veniva considerata conclusa con il presente e il presente, lo spazio e il tempo dello storico, costituiva lo stadio ultimo, il pi\u00f9 perfetto di ogni possibile evoluzione storica.\nAlexandre Koj\u00e8ve.\nL'ipotesi della fine della storia fu avanzata a met\u00e0 del XX secolo dal filosofo francese di origine russa Alexandre Koj\u00e8ve. Elaborata nel corso di una corrispondenza epistolare con Georges Bataille, l'ipotesi trova presso questo autore una formulazione originale, diversa da quelle definite in epoca successiva: vi si sostiene, infatti, che la storia sia in effetti gi\u00e0 conclusa. Secondo Koj\u00e8ve, la sfilata delle truppe di Napoleone Bonaparte sotto le finestre di Hegel alla fine della battaglia di Jena ha costituito la fine della storia: questo singolo avvenimento costituisce infatti una duplice conclusione.\nDa un lato, conduce al trionfo di un nuovo ordine militare e giuridico dell'Europa: l'avanzata della \"Grande Armata\" si traduce in un'estensione della codificazione del diritto, consistente nella sua razionalizzazione. Dall'altro lato, l'episodio permette a Hegel di comprendere che la storia permette la realizzazione della ragione filosofica: diritto e filosofia si realizzano dunque pienamente nel 1806 e, secondo Koj\u00e8ve, gli avvenimenti successivi a tale data non costituiscono altro che l'estensione della fine della storia al resto del mondo fuori dell'Europa e persino le due guerre mondiali partecipano a questa progressiva diffusione della ragione. Koj\u00e8ve ritorner\u00e0 su questo punto in un'intervista con Gilles Lapouge pubblicata in \"La quinzaine litt\u00e9raire\" nel luglio del 1968 (intervista realizzata poco prima della morte del filosofo) nella quale affermer\u00e0 che il volto della fine della storia non \u00e8 quello di Napoleone, bens\u00ec quello di Stalin\nIl concetto di \"fine della storia\" in Francis Fukuyama.\nLa concezione storica di Francis Fukuyama non \u00e8 di natura strettamente filosofica, ma piuttosto, sia per la sua formazione culturale, sia per i suoi interessi, rivolti all'analisi della societ\u00e0 contemporanea, una teoria storiografica, che riprende alcuni temi classici della storiografia, applicandoli al presente e all'attuale evoluzione del quadro storico. Gli eventi pi\u00f9 significativi che hanno comportato un'evoluzione della sua concezione sono stati la caduta del muro di Berlino in una prima fase, e quindi gli attentati dell'11 settembre 2001, in seguito ai quali al concetto di storia universale direzionale dell'umanit\u00e0 che ha raggiunto il suo culmine con le attuali democrazie liberali, si \u00e8 aggiunto un ripensamento teorico, che lo ha portato a vedere pi\u00f9 chiaramente una contrapposizione netta tra una \"storia universale\", che coinvolge tutti gli uomini in un comune destino di progresso e tende ad un punto di evoluzione oltre il quale non \u00e8 pi\u00f9 possibile andare, e le innumerevoli storie nazionali, in cui si possono ammettere regressioni, opposizioni e condanne, o anche semplicemente ritardi, rispetto a questo comune destino del mondo.\nIl saggio \"La fine della storia\" del 1992.\nLa storia viene concepita come storia unidirezionale e universale dell'umanit\u00e0, una pretesa di rintracciare nella successione degli eventi una loro profonda finalit\u00e0: cicli e discontinuit\u00e0 degli eventi vengono compresi in questa concezione complessiva della storia nel suo insieme. Tale visione si contrappone a quella degli , e in particolare di Platone e Aristotele, di un procedere \"ciclico\" degli eventi e di un continuo passaggio tra le diverse forme di governo, nessuna delle quali sarebbe da considerarsi per principio migliore di un'altra.\nLa prima concezione universale della storia si ebbe invece con il Cristianesimo: dal concetto di uguaglianza di tutti gli uomini davanti a Dio, deriva la concezione di un destino comune a tutti, valido per tutti i popoli del mondo e di una storia con un inizio, la creazione, e una fine, la salvazione finale (in sant'Agostino). Con il Rinascimento e le rivoluzioni scientifiche del XVII\u2013 XVIII secolo, congiuntamente con l'affermarsi del concetto di \"homo artifex fortunae suae\" (uomo artefice della propria fortuna), la riflessione globale sulla storia si sposta da fattori predeterminanti in essa (come l'intervento divino) al fattore umano, o, pi\u00f9 precisamente, al fattore della ragione umana.\nPer Fukuyama i motori del processo storico sono lo \"spirito della scienza\", ossia la tendenza dell'uomo a evolvere il proprio modo di vivere attraverso le conoscenze e le scoperte tecnologiche, e il \"desiderio di riconoscimento\", ovvero la sua vocazione a vedersi riconosciuti la sua identit\u00e0 e i suoi diritti da parte dei propri simili. Grazie alla memoria, che \u00e8 parte integrante della ragione, l'uomo pu\u00f2 partire dalle esperienze dei popoli del passato per raggiungere risultati pi\u00f9 avanzati. Storicamente, quindi, il progresso non \u00e8 altro che la forza che garantisce la condizione di costante superamento tra passato e presente.\nSe questa forza \u00e8 intrinseca alla natura umana, e non esistono leggi della storia che non siano all'interno di essa, il progresso \u00e8 certamente una legge storica. Al progresso tecnologico \u00e8 strettamente collegato il progresso della dignit\u00e0 umana. Il desiderio di riconoscimento e di visibilit\u00e0, per Kant la \"libert\u00e0\", nella sua dimensione spirituale, secondo Fukuyama si attua nella sua dimensione storica con la democrazia: storicamente essa infatti risulta dal desiderio di riconoscimento divenuto aspirazione universale, appartenente cio\u00e8 a tutto il popolo. La pi\u00f9 progredita forma di democrazia \u00e8 quella che rispetta la base spirituale delle aspirazioni sociali di ogni singolo cittadino, consentendogli di affermarsi autonomamente e originalmente in base alle proprie capacit\u00e0 e ai propri mezzi e questa forma viene chiamata \"democrazia liberale\".\nLa caduta del muro di Berlino rappresenta la conferma pi\u00f9 vistosa ed epocale di una tendenza a livello globale, rivolta a conformare i sistemi politici ai principi della democrazia liberale. Essa \u00e8, per Fukuyama, la meta della vicenda storica di ogni popolo, in quanto arriva dopo il fallimento di altri esperimenti politici, quali monocrazia, oligarchia, o totalitarismo, che hanno ammesso la loro sconfitta proprio trasformandosi in liberalismo. L'uomo si evolve fisicamente e culturalmente, e quindi anche politicamente, per tentativi, cio\u00e8 sbagliando: \u00e8 il modello dell'\u201cevoluzione storica sperimentale\u201d e se l'uomo mantiene questa tensione al meglio anche al di l\u00e0 delle singole vicende e parabole storiche, per Fukuyama dobbiamo di conseguenza ammettere che la storia \u00e8 un corso intelligente.\nNel dispiegarsi del processo storico si possono verificare delle ricadute: lo proverebbe la somiglianza di scenari ed eventi appartenenti ad epoche diverse. Tuttavia, questa somiglianza, per Fukuyama, non risiede nel corso degli eventi, ma nella stessa memoria storica dell'uomo, che gli consente di accostare eventi tra loro lontani nel tempo: proprio questa capacit\u00e0 di individuare riscontri attraverso le varie epoche, rende la storia una lezione per l'umanit\u00e0, nel modo in cui l'avevano gi\u00e0 definita gli antichi.\nLe concezioni cicliche della storia fanno seguire al progresso un processo di degenerazione che cancella ogni consapevolezza dei risultati precedenti: per Fukuyama se questo oblio non \u00e8 completo ogni ciclo successivo si troverebbe comunque a costruire il nuovo sulla base delle esperienze precedenti, per quanto in misura ridotta. Anche nelle ripetizioni (per esempio, l'affinit\u00e0 della contrapposizione tra Atene e Sparta nella storia greca e di quella tra Stati Uniti ed Unione Sovietica nella Guerra Fredda) esiste memoria e movimento e anche la ricorrenza e il riproporsi di certi modelli storici antichi, in forme mai del tutto identiche, rimane compatibile con una storia direzionale.\nAl di l\u00e0 degli schemi ciclici o parabolici delle individuali forme di stato (la concezione aristotelica per cui ogni forma di governo pu\u00f2 avere un inizio felice e una degenerazione rovinosa), che appartengono alla storia particolare di ciascun popolo, secondo la concezione di storia unidirezionale di Fukuyama esiste dunque ad un livello pi\u00f9 alto, trasversale a tutti i popoli, un senso unico della storia, rivolto verso la costruzione di uno stato di cose non pi\u00f9 ulteriormente modificabile, un traguardo di perfezione per tutti gli uomini, a cui si accede dopo un percorso di crescita storica che, da paese a paese, pu\u00f2 avere durate diverse.\nPer Fukuyama la forma di stato ispirata al liberalismo democratico \u00e8 l'ultima possibile per l'uomo, e anche la pi\u00f9 perfetta: essa non pu\u00f2 infatti degenerare in niente di peggio, ed essa stessa non \u00e8 degenerazione di nessun'altra forma politica. La storia si muove verso il progresso e il progresso tecnologico e industriale \u00e8 stato assicurato, guidato ed indirizzato dal capitalismo in ambito economico. Il capitalismo ha il suo corrispettivo politico nella democrazia liberale, sia perch\u00e9 questa \u00e8 meglio compatibile con il governo di una societ\u00e0 tecnologicamente avanzata, sia in quanto l'industrializzazione produce ceti medi che esigono la partecipazione politica e l'uguaglianza dei diritti.\nGi\u00e0 Hegel aveva identificato il culmine della storia con lo stato liberale e Fukuyama rielabora la sua \"Fenomenologia della storia\": esistono due forme di riconoscimento, la \"megalotimia\", propria delle classi sociali che detengono il potere, che tende a elevarsi a discapito degli altri uomini e che resta sempre minoritaria, e l'\"isotimia\", aspirazione proveniente dal basso ad equipararsi ai potenti, che invece \u00e8 maggioritaria. Al contempo, lo sviluppo di una vocazione all'affermazione individuale avviene attraverso la trasformazione della concezione del lavoro da strumento di oppressione a strumento di identificazione: \u00e8 l'\u201cetica del lavoro\u201d come filosofia dello sviluppo personale a dare origine alla civilt\u00e0 del guadagno e del capitale. Queste due pulsioni congiunte danno origine ad un anelito a un sistema che garantisce la piena uguaglianza dei diritti di tutti anche e soprattutto come riconoscimento delle possibilit\u00e0 di ciascuno di affermarsi in modo autonomo e originale. Sta qui per Fukuyama il segreto della vittoria storica della democrazia liberale, nel suo saper proporre le due aspirazioni universali, e cio\u00e8 l'uguaglianza di diritti e la libert\u00e0 individuale, non disgiunte tra loro.\n\"La grande distruzione\" del 1999 e \"L'uomo oltre l'uomo\" del 2002.\nLa successiva riflessione di Fukuyama si apre alla coscienza della crisi. Il progresso tecnologico e industriale ha infatti determinato la disgregazione dell'ordine sociale, attraverso una trasformazione dalla precedente vita aggregata, basata su \"comunit\u00e0\" fondate su vincoli di conoscenza, a \"societ\u00e0\" di estranei, pi\u00f9 aperta da un lato a contatti tra persone diverse, che per\u00f2 si fanno pi\u00f9 materiali e distanti, con una maggiore possibilit\u00e0 e libert\u00e0 di disobbligarsi da vincoli. L'industrializzazione, inoltre, ha marcato uno squilibrio pi\u00f9 netto tra ricchezza e povert\u00e0. Il progresso tecnologico informatico ha creato una societ\u00e0 della conoscenza di massa, accentuando sia la spersonalizzazione, sia la netta differenza tra chi partecipa e chi non partecipa a tali sviluppi. La spersonalizzazione e il distanziamento dei rapporti umani si contrappone alla naturale base della vita umana: consanguineit\u00e0, su cui si basa la parentela, e mutualit\u00e0, su cui si basa l'amicizia.\nPer Fukuyama la natura umana non si distingue su un piano fisico e un piano psichico: in opposizione alla concezione freudiana le manifestazioni dell'animo sarebbero anch'esse di natura biologica e non psicologica e come tutte le manifestazioni fisiologiche potrebbero dunque essere controllate dalla scienza. Conseguenza ultima della causa della \"grande disgregazione\", rappresentata dall'imporsi di una perniciosa elasticit\u00e0 nelle norme della vita e della societ\u00e0 umana, \u00e8 proprio il \"mercato biologico\", ossia una nuova modalit\u00e0 di selezione e sopravvivenza della specie attraverso l'acquisto dei geni che pi\u00f9 si desiderano per i propri discendenti. Se la \"grande disgregazione\" mette in discussione il modello di vita sociale dell'uomo, la rivoluzione eugenetica ne minaccia addirittura l'identit\u00e0.\nL'insieme dei tratti comportamentali e delle norme morali e sociali di un popolo, o la sua \"cultura\", dipendono dall'ambiente in cui vive. Secondo le concezioni proprie del relativismo culturale, nessuno dei diversi modi di vivere e di pensare propri dei diversi habitat umani \u00e8 superiore ad un altro e non esiste una \"cultura umana\", ma diverse culture proprie dei diversi ambienti. Ciascuna di queste culture rappresenta inoltre un diverso punto di osservazione sul presente, che pu\u00f2 essere considerato momento di passaggio o momento di consolidamento, ed \u00e8 portatrice di diversi valori e ideali di felicit\u00e0 personale o sociale. Questa concezione rende dunque possibile che l'ideale di progresso scientifico condiviso e diffuso dalla societ\u00e0 occidentale non sia accettato da altre culture, che pongano in primo piano valori diversi.\nLe culture mutano inoltre con il tempo all'interno della stessa comunit\u00e0 e quanto viene conservato dei valori e dei modi di vita di epoche precedenti viene definito \"tradizione\". Sul piano storico le norme cambiano nel tempo, ma Fukuyama riconosce ora la presenza di una tendenza naturale nell'uomo a rifarsi alle proprie origini, e dunque di una pressione del passato verso il ritorno a modelli preesistenti. Questa ciclicit\u00e0 \"etico-sociale\" si intreccia con il flusso storico a livello \"politico-economico\", che per sua natura tende invece in modo unidirezionale al suo punto limite di perfezione. Fukuyama sembra vedere pi\u00f9 chiaramente l'intersecarsi nella dimensione temporale della storia universale di quella geografica delle storie dei diversi popoli.\nQualunque sia, dunque, il grado del percorso storico per ciascun popolo (in base al progresso politico\u2013economico), per tutti la storia \u00e8 comunque un processo di ricostruzione continua, a causa della tendenza naturale dell'uomo a riavvicinarsi all'origine. La storia universale \u00e8 il cammino unidirezionale e tendente al progresso che tocca tutti i popoli, le storie particolari sono la vicenda secolare di ciascun popolo che ammette reversibilit\u00e0 in base ai meccanismi di decadenza, restaurazione, rinnovamento. \u00c8 a questo livello che si attua il relativismo culturale. La \"fine della storia\" \u00e8 possibile solo nel grado temporale di essa, mentre in quello geografico tale esito potr\u00e0 sempre essere contestato dal riemergere delle storie particolari."}
{"id": "235442", "revid": "18987454", "url": "https://it.wikipedia.org/wiki?curid=235442", "title": "Memoria RAM", "text": ""}
{"id": "235446", "revid": "1865216", "url": "https://it.wikipedia.org/wiki?curid=235446", "title": "Vitalismo", "text": "Il vitalismo \u00e8 una corrente di pensiero che esalta la vita intesa principalmente come forza vitale energetica e fenomeno spirituale, al di l\u00e0 del suo aspetto biologico materiale.\nPrincipi.\nIl vitalismo ritiene che i fenomeni della vita, costituiti da una \"forza\" particolare, non siano riconducibili interamente a fenomeni chimici, ed in particolare che vi \u00e8 una netta demarcazione tra l'organico e l'inorganico, che la vita sulla terra ha avuto un'origine divina e non solo da un'evoluzione risalente a circa 3800 milioni di anni fa, come sostengono i biologi contemporanei.\nIl vitalismo pu\u00f2 essere anche inteso, nell'ottica nietzschiana e dannunziana, come l'esaltazione della vita senza limiti n\u00e9 freni ideologici o morali, come la ricerca del godimento (dionisiaco), come la celebrazione dell'istinto e di quella volont\u00e0 di potenza che apparterrebbe solo a pochi eletti, i quali sanno imporre il proprio comando sui pi\u00f9 deboli. Questa forza pu\u00f2 cos\u00ec rigenerare un mondo che Nietzsche e D'Annunzio ritengono esausto. \nIn una tale ottica l'evoluzionismo non sarebbe in contrasto col vitalismo, ma darebbe anzi la conferma che la natura si serve della selezione naturale al fine di perpetuare la propria volont\u00e0 di vivere attraverso la sopravvivenza dei migliori. A differenza del vitalismo dannunziano, che nelle sue manifestazioni racchiude molti degli elementi tipici dell'estetismo decadente, il vitalismo nietzschiano va considerato anche nella sua accezione dionisiaca di accettazione tragica della vita, di un'accettazione \"tout court\" della vita, finanche nei suoi aspetti pi\u00f9 truci e sofferenti.\nStoria.\nPur con radici antiche, il vitalismo si \u00e8 sviluppato come sistema teorico tra la met\u00e0 del Settecento e la met\u00e0 dell'Ottocento. Si tratta di una concezione ereditata in gran parte dal neoplatonismo e dalla filosofia rinascimentale, secondo cui le idee platoniche, oltre a trascendere il mondo, sono anche immanenti alla natura, diventando la ragione costitutiva dei singoli organismi e di tutto ci\u00f2 che esiste. Il cosmo, in quest'ottica, risulta animato da un principio intelligente, veicolato in esso da una comune e universale Anima del mondo. Se Leibniz prosegu\u00ec sulla stessa lunghezza d'onda, attribuendo vita e capacit\u00e0 di pensiero anche alla materia inerte, e schierandosi contro il meccanicismo di Cartesio e degli empiristi, Schelling vedeva invece nel vitalismo una concezione irrazionale e perci\u00f2 da scartare, in quanto affine al noumeno kantiano, preferendo piuttosto parlare di evoluzionismo finalistico: questo era da lui concepito agli antipodi sia del vitalismo, ma anche del determinismo meccanico, che \u00e8 incapace di cogliere la profonda unit\u00e0 che pervade la natura, riducendola ad un assemblaggio di singole parti.\nDopo aver trovato espressione anche nella poetica di Giacomo Leopardi, il vitalismo riemerse nel Novecento con Bergson, il quale, in una rinnovata polemica contro il determinismo e il materialismo, torna ad affermare che la vita biologica, come del resto la coscienza, non \u00e8 un semplice aggregato di elementi composti che si riproduce in maniera sempre uguale a se stessa. La vita invece \u00e8 una continua e incessante creazione che nasce da un principio assolutamente semplice, non rieseguibile deliberatamente, n\u00e9 componibile a partire da nient'altro.\nTentativi di spiegazione in laboratorio.\nDal punto di vista biologico ci sono stati diversi tentativi di costruire la vita in laboratorio partendo da basi il pi\u00f9 possibile scientifiche, per cercare di ridurre gli aspetti maggiormente irrazionali della concezione della vita, o per poterne dare delle spiegazioni quantomeno plausibili.\nI pi\u00f9 importanti sviluppi della biochimica e dell'ingegneria genetica sono stati i seguenti:\nSi tratta per\u00f2, allo stato, di procedimenti meramente meccanici, che nulla dicono sul perch\u00e9 un certo composto dovrebbe dare la vita a differenza di un altro. Tali esperimenti si limitano a rieseguire in laboratorio i procedimenti naturali di generazione della vita, senza che questi siano compresi a fondo; proprio perch\u00e9 ne sono un'imitazione, tali procedimenti sembrano non differire qualitativamente da quelli operanti in natura.\nSecondo il paleontologo Teilhard de Chardin, che studiando la storia dell'evoluzione della Terra elabor\u00f2 la cosiddetta \"legge di complessit\u00e0 e coscienza\", esiste all'interno della materia una tendenza a diventare maggiormente complessa e al tempo stesso ad accrescere una propria coscienza, passando dallo stato inanimato a quello via via pi\u00f9 evoluto. La coscienza sarebbe dunque il fine nascosto a cui tendono le leggi della natura, e che potrebbe essere in grado di spiegarle. Il biologo e filosofo Hans Driesch ricorse al termine aristotelico \"entelechia\" per designare questa forza vitale in grado di strutturare la materia organica secondo leggi immateriali.\nIl desiderio di costruire la vita totalmente al di fuori delle vie naturali ricorre invece soprattutto nella fantascienza; a questo filone appartiene ad esempio il romanzo \"Frankenstein\" di Mary Wollstonecraft Shelley del 1818."}
{"id": "235449", "revid": "187519", "url": "https://it.wikipedia.org/wiki?curid=235449", "title": "Speed-Power metal", "text": ""}
{"id": "235451", "revid": "77358", "url": "https://it.wikipedia.org/wiki?curid=235451", "title": "Speed-Thrash metal", "text": ""}
{"id": "235452", "revid": "13948", "url": "https://it.wikipedia.org/wiki?curid=235452", "title": "Gli Dei se ne vanno, D'Annunzio resta", "text": ""}
{"id": "235453", "revid": "1305772", "url": "https://it.wikipedia.org/wiki?curid=235453", "title": "Fugazi (disambigua)", "text": ""}
{"id": "235454", "revid": "6066", "url": "https://it.wikipedia.org/wiki?curid=235454", "title": "Guerra messenica", "text": ""}
{"id": "235458", "revid": "262457", "url": "https://it.wikipedia.org/wiki?curid=235458", "title": "Intelletto cosmico", "text": ""}
{"id": "235459", "revid": "123725046", "url": "https://it.wikipedia.org/wiki?curid=235459", "title": "Xubuntu", "text": "Xubuntu (pronunciato ) \u00e8 una distribuzione derivata da Ubuntu basata sul prestante desktop environment Xfce, da cui deriva la \"X\" iniziale.\nCaratteristiche.\nLa distribuzione utilizza, dove \u00e8 possibile, programmi scritti appositamente per Xfce i quali, anche se si basano sulle GTK+ 2, la rendono pi\u00f9 leggera rispetto ad Ubuntu.\nL'obiettivo di Xubuntu \u00e8 quello di fornire una distribuzione facile da usare, basata su Ubuntu, che si focalizza sull'integrazione, sull'usabilit\u00e0 e sull'ottenimento di accettabili prestazioni su macchine con poca memoria. Xubuntu viene sviluppato autonomamente come parte della comunit\u00e0 di Ubuntu, del quale riprende i valori.\nDate le sue non eccessive necessit\u00e0 in fatto di risorse hardware, specialmente per la RAM, Xubuntu viene tipicamente usata sui PC datati e, prima dell'avvento di Unity, era utilizzata anche sui netbook come l'ASUS EeePC o l'Acer Aspire One, che con le loro modeste caratteristiche hardware traggono un notevole vantaggio dalla leggerezza di Xfce.\nNel 2011 Linus Torvalds, dopo essere rimasto deluso dalle caratteristiche del nuovo ambiente desktop GNOME 3, ha dichiarato che Xfce offre l'esperienza di utilizzo che pi\u00f9 si avvicina a quella offerta dal precedente GNOME 2.\nVersioni.\nLe versioni di Xubuntu sono pubblicate due volte all'anno, in coincidenza con le versioni di Ubuntu. Le versioni Xubuntu Long Term Support (LTS) sono supportate per tre anni, contrariamente ai cinque per le versioni LTS di Ubuntu.\nCome per Ubuntu e le sue derivate, anche Xubuntu ha un nome di animale con le stesse iniziali progressivamente in ordine alfabetico, mentre il numero indica anno e mese della pubblicazione.\nA seguito troviamo una breve descrizione di tutte le versioni finora pubblicate.\nDapper Drake 6.06.\nLa prima versione standalone di Xubuntu, la 6.06 LTS, \u00e8 stata pubblicata il 1\u00ba giugno 2006.\n\u00c8 stata introdotta con questa dichiarazione:\nQuesta versione usava il Linux kernel 2.6.15.7 e Xfce 4.4 beta 1. I programmi inclusi includevano Thunar file manager, GDM desktop manager, Abiword word processor e Gnumeric spread sheet, Evince PDF document viewer, Xarchiverarchive manager, Xfburn CD burner, Firefox 1.5.0.3 web browser, Thunderbird 1.5.0.2 email client e il gestore di pacchetti GDebi.\nEdgy Eft 6.10.\nLa principale novit\u00e0 di questa versione riguarda la presenza della versione 4.4 BETA 2 di Xfce.\nFeisty Fawn 7.04.\nQuesta versione si allinea ai miglioramenti apportati con Ubuntu 7.04 ed include la versione stabile di Xfce 4.4.\nGutsy Gibbon 7.10.\nUscita il 18 ottobre 2007, include l'ultima release stabile di Xfce (4.4.1).\nEsiste una versione adattata per l'ASUS Eee PC chiamata Eeexubuntu.\nHardy Heron 8.04.\nUscita il 24 aprile 2008, versione LTS (Long Term Support), include la versione stabile di Xfce (4.4.2), Linux kernel 2.6.24, Abiword 2.4.6, Gnumeric 1.8.2.\nIntrepid Ibex 8.10.\nUscita il 30 ottobre 2008, include la versione stabile di Xfce (4.4.2), X.Org 7.4, Linux kernel 2.6.27, Samba 3.2, AbiWord 2.6 e Network manager 0.7.\nJaunty Jackalope 9.04.\nUscita il 23 aprile 2009, include la versione stabile di Xfce (4.6.0), AbiWord 2.6.6. Openoffice non \u00e8 installato di default ma \u00e8 possibile installare la versione 3.0.1\nKarmic Koala 9.10.\nUscita il 29 ottobre 2009, include la versione stabile di Xfce (4.6.1), sostituisce hal con il nuovo gestore delle periferiche di archiviazione DeviceKit, sfrutta nuovi driver video per Intel, passando dall'accelerazione EXA alla nuova UXA, riducendo i problemi di lentezza della sospensione della sessione ed il \"flickering\" dell'avvio. File system Ext4 di default.\nLucid Lynx 10.04.\nUscita il 29 aprile 2010. Supporto LTS (Long Term Support). Contiene Xfce 4.6.1, AbiWord 2.8.2, Gnumeric 1.10.1, Linux kernel 2.6.32. Introdotto KMS (Kernel Mode Setting).\nMaverick Meerkat 10.10.\nUscita il 10 ottobre 2010, include la versione stabile di Xfce (4.6.2), Xfburn ha rimpiazzato Brasero, Xfce task manager ha rimpiazzato GNOME task manager e Parole ha sostituito Totem come media player. Linux kernel 2.6.35.\nNatty Narwhal 11.04.\nUscita il 29 aprile 2011, include Xfce 4.8 ed \u00e8 basata sul kernel Linux 2.6.38.2. Il supporto \u00e8 garantito fino all'ottobre 2012.\nOneiric Ocelot 11.10.\nUscita il 13 ottobre 2011, include Xfce 4.8.3 ed \u00e8 basata sul kernel Linux 3.0.\nLeafpad ha sostituito l'editor Mousepad e LightDM ha preso il posto di GDM. Inoltre \u00e8 stato aggiunto il visualizzatore di immagini gThumb.\nPrecise Pangolin 12.04.\nPubblicato il 26 aprile 2012, versione LTS (Long Term Support) include Xfce 4.8.3 ed \u00e8 basata sul kernel Linux 3.2 (non-PAE).\nIl supporto dura tre anni, a differenza dei cinque anni previsti per le versioni LTS di Edubuntu, Kubuntu e Ubuntu 12.04.\nPavucontrol \u00e8 usato al posto di xfce4-mixer, l'editor di men\u00f9 Alacarte \u00e8 installato di default e contiene le relative voci di menu di Xfce.\nI requisiti minimi per questa release sono: 512 MiB di Ram e 5GB di spazio libero su disco\nQuantal Quetzal 12.10.\nPubblicata il 18 ottobre 2012, include l'ambiente grafico Xfce 4.10 ed \u00e8 basata sul kernel Linux 3.5 PAE.\nIl supporto ufficiale durer\u00e0 fino ad aprile 2014.\n\u00c8 stato introdotto il login manager grafico LightDM, riscritta la documentazione offline e aggiornate varie applicazioni e temi grafici.\nRaring Ringtail 13.04.\nPubblicata il 25 aprile 2013, include l'ambiente grafico Xfce 4.10.2 e il kernel 3.8; da questa versione vengono rintrodotti Gimp e Gnumeric e a causa della grandezza dell'immagine ISO si necessiter\u00e0 di un DVD o penna USB. Il supporto sar\u00e0 di 9 mesi.\nSaucy Salamander 13.10.\nPubblicata il 17 ottobre 2013, contiene il kernel 3.11, supportata per 9 mesi.\nTrusty Tahr 14.04.\nPubblicata il 17 aprile 2014, versione LTS (Long Term Support), supportata per 3 anni.\nWhisker \u00e8 stato introdotto come men\u00f9 di default, MenuLibre sostituisce Alacarte per la gestione dei men\u00f9, Light Locker sostituisce xscreensaver per il blocco schermo. Versione del Kernel 3.13 mentre Xfce \u00e8 presente nella versione 4.11.\nUtopic Unicorn 14.10.\nPubblicata il 23 ottobre 2014, supportata per 9 mesi. Versione del Kernel 3.16.\nVivid Vervet 15.04.\nPubblicata il 23 aprile 2015, contiene il kernel 3.19 e Xfce 4.12.\nWily Werewolf 15.10.\nXubuntu 15.10 \u00e8 stata pubblicata il 22 ottobre 2015. La distribuzione giunge cos\u00ec al Kernel 4.2 e a Xfce 4.12\nXenial Xerus 16.04.\nQuesta \u00e8 la nuova versione LTS pubblicata il 21 aprile 2016\nQuesta versione porta solo pochi cambiamenti grafici rispetto alla 15.04. Gnumeric e Abiword sono stati rimpiazzati con\nLibreOffice Calc e LibreOffice Writer, insieme ad un nuovo tema di default per LibreOffice, chiamato \"libreoffice-style-elementary\".\nYakkety Yak 16.10.\nPubblicata il 13 ottobre 2016, versione kernel 4.8.\nZesty Zapus 17.04.\nPubblicata il 13 aprile 2017.\nArtful Aardavrk 17.10.\nPubblicata il 19 ottobre 2017.\nBionic Beaver 18.04.\nPubblicata il 27 aprile 2018.\nRequisiti minimi di sistema e quelli consigliati.\nPer provare Xubuntu Live DVD servono almeno 512 MB di RAM. Una volta installato il sistema sono necessari almeno 512 MB di memoria RAM. Quando si installa Xubuntu dal Live DVD sono necessari almeno 8 GB di spazio libero nel disco rigido. Il processore del computer deve supportare PAE per poter eseguire Xubuntu.\nPer far girare pi\u00f9 applicazioni \u00e8 raccomandato avere un processore a doppio core da 1,5 GHz, almeno 2 GB di RAM e 20 GB di spazio sul disco fisso per installare nuove applicazioni e salvare i propri dati."}
{"id": "235462", "revid": "123403885", "url": "https://it.wikipedia.org/wiki?curid=235462", "title": "Diagramma di Gantt", "text": "Il diagramma di Gantt \u00e8 uno strumento di supporto alla gestione dei progetti, cos\u00ec chiamato in ricordo dell'ingegnere statunitense Henry Lawrence Gantt\n(1861-1919), che si occupava di scienze sociali e che lo ide\u00f2 nel 1917.\nCaratteristiche.\nIl diagramma di Gantt, usato principalmente nelle attivit\u00e0 di \"project management\", \u00e8 costruito partendo da un asse orizzontale - a rappresentazione dell'arco temporale totale del progetto, suddiviso in fasi incrementali (ad esempio, giorni, settimane, mesi) - e da un asse verticale - a rappresentazione delle mansioni o attivit\u00e0 che costituiscono il progetto.\nDelle barre orizzontali di lunghezza variabile rappresentano le sequenze, la durata e l'arco temporale di ogni singola attivit\u00e0 del progetto (l'insieme di tutte le attivit\u00e0 del progetto ne costituisce la \"work breakdown structure\"). Queste barre possono sovrapporsi durante il medesimo arco temporale ad indicare la possibilit\u00e0 dello svolgimento \"in parallelo\" di alcune delle attivit\u00e0. Man mano che il progetto progredisce, delle barre secondarie, delle frecce o delle barre colorate possono essere aggiunte al diagramma, per indicare le attivit\u00e0 sottostanti completate o una porzione completata di queste. Una linea verticale \u00e8 utilizzata per indicare la data di riferimento.\nUn diagramma di Gantt permette dunque la rappresentazione grafica di un calendario di attivit\u00e0, utile al fine di pianificare, coordinare e tracciare specifiche attivit\u00e0 in un progetto dando una chiara illustrazione dello stato d'avanzamento del progetto rappresentato; di contro, uno degli aspetti non tenuti in considerazione in questo tipo di diagrammazione \u00e8 l'interdipendenza delle attivit\u00e0, caratteristica invece della programmazione reticolare, cio\u00e8 del diagramma PERT. Ad ogni attivit\u00e0 possono essere in generale associati una serie di attributi: durata (o data di inizio e fine), predecessori, risorsa, costo.\nAd ogni attivit\u00e0 possono essere associate una o pi\u00f9 risorse. Alcuni software disponibili sul mercato permettono di visualizzare il carico di lavoro di ogni risorsa e la sua saturazione, impostando una certa disponibilit\u00e0 per ogni risorsa. Contestualmente, pu\u00f2 essere definito il calendario dei giorni lavorativi e festivi, e il numero di ore di lavoro giornaliere.\nAd ogni attivit\u00e0 pu\u00f2 poi essere associato un costo. Il costo pu\u00f2 essere attribuito a una singola attivit\u00e0 oppure si pu\u00f2 assegnare un costo orario alle risorse, determinando il costo dell'attivit\u00e0 in base al relativo impegno orario. Nel corso del progetto, ad ogni attivit\u00e0 o alla risorsa pu\u00f2 essere attribuito un costo effettivo. Dai due dati di costo, preventivato al momento della stesura del Gantt, ed effettivi, si ricavano tre curve e due indicatori di avanzamento dell'intero progetto. Le tre curve riportano la cumulata del costo preventivato e/o effettivo in funzione del tempo, ossia i costi totali effettivi e/o preventivati dall'inizio:"}
