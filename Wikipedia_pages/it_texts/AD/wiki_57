{"id": "226478", "revid": "1848372", "url": "https://it.wikipedia.org/wiki?curid=226478", "title": "V for Vendetta", "text": "V for Vendetta \u00e8 una miniserie a fumetti della DC Comics scritta da Alan Moore e disegnata da David Lloyd. \u00c8 considerato, insieme a \"From Hell\" e \"Watchmen\", uno dei capolavori dell'autore britannico.\nLa storia \u00e8 ambientata a Londra, in un futuro distopico in cui il potere \u00e8 nelle mani di un governo totalitario. In quest'ambiente si muove il protagonista, \"V\", un enigmatico personaggio mascherato in cui il desiderio di libert\u00e0 si fonde con uno spiccato spirito anarchico.\nNella storia, di volta in volta, compaiono riferimenti alla lettera V e al numero 5 (\"V\", in numeri romani, rappresenta il 5); ad esempio, V \u00e8 rappresentato in un episodio mentre legge un romanzo di Thomas Pynchon che si intitola proprio \"V.\", e in un altro episodio viene citata la quinta sinfonia di Beethoven. Inoltre, spesso l'azione si svolge durante il 5 di novembre (la congiura delle Polveri, l'incidente a Larkhill, l'attentato all'Old Bailey e quello al Parlamento). V inoltre si esprime spesso con frasi riconducibili alla struttura metrica del pentametro giambico. Si possono notare alcune analogie, inoltre, con la storia del \"Fantasma dell'Opera\" di Gaston Leroux: ad esempio il parallelismo tra il rifugio di V e quello del Fantasma, il fatto che entrambi i personaggi indossino una maschera.\nStoria editoriale.\n\"V for Vendetta\" fu originariamente pubblicato in bianco e nero, tra il 1982 e il 1985, nelle pagine della rivista inglese \"Warrior\". La serie fu una delle pi\u00f9 acclamate della collana, tanto da meritarsi anche alcune copertine dei 26 numeri della testata.\nIl titolo, \"V for Vendetta\", fu un'idea dell'editore Dez Skinn, che volle rendere omaggio ad una striscia a fumetti degli anni sessanta, mentre Moore attribuisce a Lloyd l'idea di mascherare V come Guy Fawkes.\nNel 1985 \"Warrior\" chiuse i battenti, lasciando i lettori orfani della conclusione della storia di V. Molte case editrici cercarono di continuare la pubblicazione, ma la serie vide la conclusione pubblicata solo nel 1988, quando la DC Comics decise di ripubblicare tutta la serie in una collana di 10 numeri, a colori. Il primo materiale inedito vide la luce con il numero 7 della testata, che comprendeva un episodio che doveva essere pubblicato nel numero 27 di \"Warrior\". I colori della nuova edizione targata DC Comics furono affidati a Steve Whitaker e Siobhan Dodds.\nDopo un po' di tempo dalla pubblicazione del numero 10, la serie venne ristampata dalla DC Comics in un unico volume, come \"graphic novel\".\nIn Italia la storia apparve, col titolo \"V per Vendetta\", nel 1991, pubblicata a puntate sulla rivista \"Corto Maltese\" (Milano Libri), nei numeri dal 91 al 96. La prima edizione in volume \u00e8 del 1994, sempre per la Milano Libri. Dopo molti anni da questa uscita, la Magic Press pubblic\u00f2 una riedizione, di nuovo in un unico volume, nel 2002. Nel 2005, ancora la Magic Press ha provveduto a una ristampa in due versioni. Di particolare rilievo \u00e8 quella in bianco e nero di grande formato (21x28,5 cm. corrispondente a quello della rivista \"Warrior\"), definita \"edizione assoluta\" per la cura editoriale e il prestigio dell'edizione, che \u00e8 assolutamente integrale, e per quanto possibile nella traduzione conforme all'originale. L'altra edizione \u00e8 la riproposta del volume a colori gi\u00e0 edito nel 2002, con l'aggiunta di 9 pagine inedite, nel classico formato \"comic book\" (17x26cm). Durante i primi mesi del 2006, la Rizzoli, su licenza della Magic Press, ne pubblica una versione in bianco e nero in un formato leggermente ridotto dal titolo italianizzato \"V per Vendetta\". Nel 2008, la Planeta de Agostini fa uscire la versione \"Absolute\", edizione definitiva, a colori, con copertina cartonata e grande formato (22x32cm circa). Nel 2010 viene pubblicata una nuova edizione Absolute della Planeta con l'aggiunta di tutto il materiale inedito. La casa editrice RW/Lion pubblica nel 2012 e nel 2013 due nuove edizioni, rispettivamente a colori e in bianco e nero, della versione Absolute, entrambe in grande formato e copertina cartonata.\nTrama.\nAmbientazione.\nLa storia \u00e8 ambientata in una Gran Bretagna futuristica e distopica, in cui un regime dittatoriale totalitario, chiamato Norsefire (o Fuoco Norreno) ha preso il potere in seguito alla confusione derivata da una guerra nucleare. Le connotazioni del regime hanno dei chiari riferimenti ai modelli della politica totalitaria estremista, con mezzi di comunicazione controllati dal governo, corpi di polizia segreta, campi di concentramento per minoranze discriminate dal punto di vista razziale e sessuale. A questo si aggiunge una forte componente tecnocratica, con richiami al romanzo \"1984\" di George Orwell (i cittadini sono costantemente controllati dalle telecamere a circuito chiuso ed ascoltati tramite continue intercettazioni ambientali). \nLa serie si apre con il conflitto politico concluso, i campi di concentramento hanno esaurito la loro funzione, e il popolo \u00e8 assuefatto al regime instauratosi.\nLa massima autorit\u00e0 del partito controlla tutto attraverso un supercomputer noto come \"Fato\", che istruisce, nel modo consono al partito, le informazioni e i programmi alla \"Testa\", composto dall' \"Orecchio\" (responsabile della sorveglianza dei microfoni e microspie), l' \"Occhio\" (addetto alla sorveglianza visiva con telecamere sparse per la citt\u00e0), la \"Bocca\" (che si occupa della propaganda e della trasmissione) e il \"Naso\" (le normali forze di polizia). Vi \u00e8 inoltre il \"Dito\", ossia la polizia segreta, incaricata di indagare e eliminare qualsiasi tipo di minaccia al partito, a cui \u00e8 inoltre data massima libert\u00e0, risultando corrotti, spesso criminali e corrotti a causa del loro senso di impunit\u00e0.\nLibro 1: l'Europa dopo il regno.\n1997. Il 5 novembre (data della congiura delle Polveri), la giovane Evey Hammond tenta di adescare un uomo che, per sua sfortuna, si rivela essere un agente del Dito, che assieme ad altri due colleghi vogliono abusare di lei. In suo aiuto arriva un misterioso figuro con la maschera di Guy Fawkes, che li elimina con facilit\u00e0 e la porta fra i tetti di Londra. Evey assiste ad un evento terrifcante: il Parlamento inglese esplode mentre V recita una filastrocca: \"\"Ricorda per sempre il 5 novembre. E la congiura contro lo stato. Ricorda e sta attento che quel tradimento mai e poi mai sia dimenticato\",\" ammettendo che lo ha fatto esplodere lui. L'overture \u00e8 terminata.\nI capi delle varie sezioni della Testa sono in riunione con Adam Susan, il leader del partito, ma non hanno nulla in mano, a parte una foto del terrorista in maschera. Adam \u00e8 furioso, visto che l'Inghilterra \u00e8 ferita a causa di questo attentato e fa pressioni a Derek Almond, il capo del dito, affinch\u00e9 trovi il misterioso individuo, con gravi conseguenze in caso di fallimento.\nMentre Evey si \u00e8 trasferita nel sotterraneo che il misterioso figuro usa come casa, detto \"La Galleria delle ombre\", questi rapisce Lewis Prothero, colui che presta la sua voce al Fato, per renderlo pi\u00f9 umano, e sulle sue tracce si mette Eric Finch, capo del Naso, ed il suo aiutante Dominic.\nInfine l'uomo si presenta a Evey e come V, facendosi raccontare la storia della ragazza, che a seguito della carestia dovuta alla guerra, ha perso la madre, mentre il padre, un ex socialista, fu arrestato dal regime.\nV continua il suo piano traumatizzando irreparabilmente Prothero, bruciandogli tutte le bambole che collezionava assiduamente e vestendole come prigionieri in un campo di concentramento, e uccidendo, grazie all'aiuto di Evey (che si finge una prostituta) il vescovo di Londra Lilliman, obbligandolo a suicidarsi con del cianuro. Nel mentre fa esplodere l'Old Bayley.\nFinch non capisce il nesso, a parte che sulle scene, oltre al marchio di V (che ricorda il simbolo dell'anarchia al contrario), vi \u00e8 una Violet Carson, rosa che dovrebbe essere estinta, e chiede consiglio al medico legale Delia Surridge, la quale rimane visibilmente sconvolta dalla vista del fiore. Il detective, grazie a Dominic, scopre che in effetti un collegamento tra i due casi c'\u00e9: Prothero era il comandante di un campo di concentramento a Larkhill, mentre Lilliman era l'ex confessore del campo. Non solo, ma ogni individuo che ha lavorato l\u00ec \u00e8 deceduto per cause apparentemente accidentali, scoprendo con orrore che V \u00e8 attivo da quasi cinque anni. L'unica ad essere ancora viva era il medico capo del campo, ossia Delia Surridge, sicuramente la prossima vittima.\nLa sera stessa, infatti, Delia riceve la visita di V, sentendosi liberata e pronta a morire per i suoi peccati, al che V le rivela di averle fatto un'iniezione fatale mentre dormiva, ma prima che muoia in maniera indolore le mostra il volto. Quando esce da casa di Delia, V incontra ed uccide l'investigatore Derek Almond.\nFinch \u00e8 furioso per la morte di Delia (con cui aveva una relazione) e leggendone il diario scopre la storia di V: questi era un prigioniero a Larkhill e assieme ad altri individui era soggetto a terribili esperimenti da parte della Surridge che, a costo della lucidit\u00e0 mentale, gli diedero capacit\u00e0 sovrumane. In seguito scapp\u00f2 provocando un'esplosione con del fertilizzante (era responsabile del giardino e gli veniva concesso di coltivare, oltre a frutta ed ortaggi, anche le Violet Carson), distruggendo l'intero campo. Preso il nome di V, dal numero della sua cella (5 in numeri romani), si vendica eliminando gli ex ufficiali del campo e chi ci lavorava. \nFinch riferisce questi risultati a Susan e teorizza due possibili moventi: il primo \u00e8 semplice vendetta, che nulla a che vedere con il partito o la citt\u00e0, il secondo \u00e8 che si sia liberato di chi potesse identificarlo (alcune pagine del diario sono state strappate, quindi non si sa nulla sull'identit\u00e0 di V). Finch teme che V, ora che ha fatto piazza pulita, stia pianificando un attacco terroristico ancora pi\u00f9 grande.\nLibro 2: Un vile cabaret.\nQuattro mesi dopo, V irrompe nella Jordan Tower, la sede della Bocca, guidato da Roger Dascombe, per trasmettere un discorso che invita la gente a resistere al governo. V scappa usando un elaborato diversivo che si traduce nella morte di Dascombe, a cui fa mettere la sua maschera e il vestiario. Finch viene presto presentato a Peter Creedy, nuovo capo del Dito, un individuo viscido e crudele che spinge Finch a colpirlo, costringendo il leader (che comunque ha sempre rispettato l'investigatore, nonostante il suo astio nei confronti di alcune scelte di governo) a mandarlo in vacanza forzata. Per tutto questo tempo, Evey \u00e8 andata avanti con la sua vita, dopo aver litigato con V a seguito della morte del vescovo e venendo abbandonata dall'uomo, rimanendo romanticamente coinvolta con un uomo molto pi\u00f9 anziano di nome Gordon.\nRosa Almond (la moglie di Derek) viene costretta a lavorare in uno strip-club ed inizia ad odiare il partito e Peter Creedy, il capo del Dito. Nel frattempo Helen Heyer, donna ambiziosa, moglie del neo-capo dell'Occhio Conrad Heyer, un uomo senza spina dorsale, sottomesso alla coniuge, inizia a mettere insieme una milizia per prendere il posto del \"leader\" al vertice del partito, con l'aiuto del contrabbandiere scozzese Alistair Harper, detto Ally.\nDopo un regolamento di conti, Ally uccide Gordon ed Evey viene imprigionata con l'accusa di attentare alla vita di Creedy, che si vedeva con Ally. In prigione, Evey viene torturata e minacciata di morte ma la biografia scritta sulla carta igienica di una donna di nome Valerie, le d\u00e0 la forza di continuare. Quando ormai ha accettato la morte, il carceriere le dice che \u00e8 libera e si scopre che questi non \u00e8 altri che V, anch'egli un tempo salvato dalla lettera di Valerie, anch'ella detenuta a Larkhill nella stanza accanto alla sua, e che ora \u00e8 davvero libera da qualsiasi prigione, mentale e fisica.\nEvey perdona V, che rivela di aver violato il sistema informatico del \"Fato\" e ha iniziato a manipolare emotivamente Adam Susan con giochi mentali (scoprendo anche come mai fosse sempre un passo avanti agli altri). Di conseguenza, Susan, che ha formato un bizzarro attaccamento romantico al computer, sta iniziando a precipitare nella follia. \nLibro3: La terra del Fa-come-ti-pare.\nV distrugge il sistema di sorveglianza del partito, composto da Occhio, Orecchio e Bocca, facendo precipitare la citt\u00e0 nel disordine tanto che nemmeno l'intervento dell'esercito riesce a riportare la calma; intanto Finch arriva a Larkhill e assume dell'LSD per cercare di immedesimarsi in V. Sotto l'effetto della droga ha l'intuizione che V si nasconda a Victoria Station (la metropolitana \u00e8 ormai chiusa ed abbandonata) e si reca l\u00ec; trova V e gli spara, ferendolo. \nNel mentre, Rose Almond spara ad Adam Susan ed Ally e Conrad si uccidono a vicenda, visto che quest'ultimo era venuto a conoscenza dell'infedelt\u00e0 della moglie, mandando a monte ogni tipo di piano sovversivo ideato da quest'ultima.\nV riesce comunque a trovare Evey che, dopo la sua morte, non gli toglie la maschera per non sminuirne la personalit\u00e0. Evey porta, mascherata come lui, a termine il piano di V; gli fa un funerale vichingo ed avvia il treno per distruggere Downing Street, la sede del primo ministro.\nIl potere del Norsefire sull'Inghilterra \u00e8 ormai spezzato e la folla si abbandona a manifestazioni violente, in una voluta assenza di \"lieto fine\": non \u00e8 chiaro se da questo disordine emerger\u00e0 un nuovo stato di \"anarchia consapevole\" (e responsabile), come auspicato da V o solamente il caos e la sopraffazione, anche se Evey (si suppone) cercher\u00e0 di fare del suo meglio per realizzare la visione del suo mentore, con Dominic come apprendista. Nelle ultime pagine, Finch incontra Helen Heyer che, dopo la morte sia del marito Conrad che dell'amante Ally, \u00e8 rimasta priva di un protettore. Disgustato dal comportamento della donna, l'ex-ispettore la abbandona al suo destino e si allontana (forse per sempre) dalla citt\u00e0 lungo la M1 al sorgere del sole.\nAltri media.\nCinema.\nIl 17 marzo 2006 \u00e8 uscito in contemporanea mondiale \"V per Vendetta\", film di James McTeigue, su sceneggiatura delle sorelle Wachowski, tratto dall'opera di Moore e Lloyd, con Hugo Weaving e Natalie Portman (doppiati in italiano da Gabriele Lavia e Connie Bismuto).\nTelevisione.\nNella diciassettesima puntata della nona stagione di \"I Simpson\" ci sono due palesi riferimenti a V per Vendetta:\nNella versione originale della tredicesima puntata dell'ottava serie Bart afferma: \u00abEvery day is Guy Fawkes Day!\u00bb.\nMusica.\nAlan Moore stesso, con la fondamentale collaborazione del bassista dei Bauhaus David J., incise un EP nel 1984 dal titolo \"V for Vendetta\" in cui vengono interpretate atmosfere e brani (come \"This Vicious Cabaret\") dell'opera illustrata.\nIl gruppo musicale americano Shadow Gallery prende il suo nome dal rifugio di V, la \"galleria delle ombre\". Il loro album \"Room V\" (2005) \u00e8 un altro omaggio all'opera."}
{"id": "226479", "revid": "1305772", "url": "https://it.wikipedia.org/wiki?curid=226479", "title": "Orizzonte perduto (romanzo)", "text": "Orizzonte perduto (\"Lost Horizon\") \u00e8 un romanzo fantastico dello scrittore britannico James Hilton.\nEbbe un vasto successo popolare e utilizz\u00f2 il genere del mondo perduto come base di partenza per filosofia popolare e critica sociale. Introdusse il nome di Shangri-La, divenuto un meme per l'idealizzazione del mondo perduto come \"paradiso\".\nDa questo romanzo sono state tratte tre trasposizioni cinematografiche: nel 1937 la prima e pi\u00f9 celebre, diretta da Frank Capra, nel 1956 una versione in chiave musical, diretta da Sheldon Harnick, nel 1973 un altro film, diretto da Charles Jarrott.\nVenne pubblicato in italiano per la prima volta nel 1937."}
{"id": "226480", "revid": "287204", "url": "https://it.wikipedia.org/wiki?curid=226480", "title": "Bedrich Smetana", "text": ""}
{"id": "226481", "revid": "110157", "url": "https://it.wikipedia.org/wiki?curid=226481", "title": "Noladin", "text": "La noladina (2-arachidonil gliceril etere, 2-AGE) \u00e8 un mediatore lipidico della classe degli endocannabinoidi."}
{"id": "226483", "revid": "1149807", "url": "https://it.wikipedia.org/wiki?curid=226483", "title": "Detective Conan", "text": " \u00e8 un manga scritto e disegnato da G\u014dsh\u014d Aoyama, pubblicato sulla rivista \"Weekly Sh\u014dnen Sunday\" di Shogakukan dal gennaio 1994. La pubblicazione in \"tank\u014dbon\" \u00e8 arrivata al 100\u00ba volume il 18 ottobre 2021. In Italia \u00e8 stato tradotto e pubblicato inizialmente dalla Comic Art nel 1998 e in seguito dalla Star Comics dal 2005, a cadenza prima mensile (dal numero 1 al 61), poi bimestrale (dal numero 62 al 72) e, successivamente, quadrimestrale (dal numero 73 in poi). La pubblicazione italiana in \"tank\u014dbon\" \u00e8 arrivata al 99\u00ba volume il 13 ottobre 2021.\nCon oltre 250 milioni di copie vendute, \u00e8 il quarto manga di sempre per numero di vendite, e si distingue per l'originalit\u00e0 del genere, poich\u00e9 il giallo \u00e8 alquanto raro nei manga. Il relativo anime \u00e8 regolarmente presente nella \"top ten\" settimanale delle serie anime pi\u00f9 seguite in Giappone, e va in onda dal 1996, curato dalle emittenti giapponesi TMS Entertainment (produttrice della serie), Nippon TV (NTV) e Yomiuri TV (YTV). Al 5 febbraio 2022, conta 1037 episodi. In Italia, l'anime \u00e8 stato trasmesso dalle reti Mediaset fra il 2002 e il 2012 arrivando a 541 episodi, divisi in 592 da Mediaset vista la durata di alcuni episodi assai pi\u00f9 lunghi detti \"special\", mentre dal 2013 al 2016 \u00e8 stata trasmessa da Super! a partire dall'episodio 543 (594 secondo la numerazione italiana), saltando l'episodio 542 (593), poi trasmesso da Mediaset nel 2014. Dal 2014 gli episodi dal 543 (594) vengono pubblicati anche su TIMvision, piattaforma a pagamento per la visione tramite IPTV o Internet, compresi tre episodi non trasmessi da Super! in precedenza. La trasmissione \u00e8 arrivata all'episodio 724 (776 secondo la numerazione italiana), in seguito la De Agostini, editrice di Super!, ha fatto sapere che non avrebbe ordinato il doppiaggio di nuovi episodi. Di conseguenza l'anime \u00e8 sospeso fino all'eventuale acquisto da parte di un'altra emittente televisiva. Gli episodi dall'1 al 123 sono stati resi disponibili in lingua originale, sottotitolati in italiano, nel 2021 sul portale Crunchyroll.\nA partire dal 1997 sono stati prodotti dei film cinematografici ispirati alla serie, giunti nel 2020 al 24\u00ba lungometraggio e usciti nelle sale nipponiche ogni anno ad aprile. Dal 2000 al 2012 la rivista \"Weekly Sh\u014dnen Sunday\" ha anche realizzato degli OAV della durata di trenta minuti circa. Sempre dal 1997 vengono pubblicati anche dei manga realizzati dagli assistenti dell'autore, intitolati \"Detective Conan Special Cases\", di cui i primi dodici sono stati pubblicati in Italia fra il 2011 e il 2012. A partire dal 1996 sono stati prodotti anche 24 videogiochi ispirati alla serie. Inoltre sono stati realizzati film per la TV live action trasmessi in Giappone da Nippon TV e Yomiuri TV, il primo dei quali il 2 ottobre 2006. Dal 7 luglio al 29 settembre 2011 \u00e8 stato trasmesso anche un dorama live action composto da tredici puntate di quaranta minuti l'una, intitolato \"Meitantei Conan - Kud\u014d Shin'ichi e no ch\u014dsenj\u014d\".\nTrama.\nShinichi Kudo \u00e8 un liceale di 17 anni e, nonostante la giovane et\u00e0, \u00e8 un abilissimo investigatore che spesso collabora con la polizia risolvendo casi molto complicati. Grande \"fan\" di Sherlock Holmes, sogna di emularne le gesta e di diventare \"l'Holmes del nuovo millennio\". Un giorno, recatosi con l'amica d'infanzia Ran Mori al \"Tropical Land\", un parco divertimenti, assiste in prima persona a un sanguinoso caso di omicidio sulle montagne russe riuscendo, poco dopo, a risolverlo e a smascherare il colpevole. Prima di tornare a casa assiste allo scambio di un'ingente somma di denaro tra due uomini; uno di loro \u00e8 vestito completamente di nero e fa parte di una misteriosa organizzazione criminale, che Shinichi chiama semplicemente \"Organizzazione nera\". Preso da ci\u00f2 che sta accadendo davanti ai suoi occhi Shinichi non si accorge dell'arrivo alle sue spalle di un altro affiliato e finisce col venire scoperto e catturato; essendo un testimone scomodo i due uomini decidono di ucciderlo somministrandogli una sostanza chiamata APTX4869 e lo abbandonano privo di sensi. Il farmaco, tuttavia, ha un effetto ben diverso sul giovane: lo ringiovanisce di dieci anni.\nShinichi si rifugia dal vicino di casa, il professor Hiroshi Agasa e, seguendo il consiglio di quest'ultimo, decide di nascondere la propria identit\u00e0 ai conoscenti, onde evitare la possibile scoperta da parte dell'organizzazione della sua reale sorte. Per questo motivo, alla domanda di Ran sull'identit\u00e0 del bambino, il ragazzo, guardando alcuni titoli di libri su uno scaffale, inventa sul momento il nominativo di Conan Edogawa, prendendo spunto dai libri di Arthur \"Conan\" Doyle e Ranpo \"Edogawa\" che scorge sulla libreria di casa. Il professor Agasa suggerisce al ragazzo di trasferirsi a casa di Ran e di suo padre, Kogoro Mori, un detective di seconda categoria. Da questo momento in poi Conan risolver\u00e0 tutti i casi che verranno affidati a Kogoro o con cui verr\u00e0 a contatto insieme con i suoi nuovi amici, con cui forma la squadra dei \"Detective Boys\". Non potendo permettersi di destare sospetti sulla propria identit\u00e0 ogni volta utilizza un \u00aborologio spara aghi soporiferi\u00bb per addormentare Kogoro (o chi per lui) e un \u00abmodulatore vocale \"papillon\"\u00bb per imitarne la voce, tutte invenzioni del professor Agasa, ideatore anche di altri strumenti utili a Conan nel corso delle indagini.\n\u00c8 in questo modo che continuer\u00e0 a investigare alla ricerca della pi\u00f9 piccola prova che lo riavvicini all'Organizzazione. Con il prosieguo dei casi verr\u00e0 fortunatamente a conoscenza dei nomi in codice dei due individui responsabili del suo restringimento, Gin e Vodka. In un secondo momento irromper\u00e0 sulla scena Ai Haibara, ex-membro dell'Organizzazione e creatrice dell'APTX4869, fuggita dopo avere assunto tale sostanza. In seguito la storia vedr\u00e0 la comparsa di molti personaggi collegati alla trama principale, e l'entrata in scena dell'FBI, della CIA e dei servizi segreti Giapponesi; nonch\u00e9 di ulteriori componenti dell'Organizzazione nera, come Vermouth, Kir, Chianti, Korn, Bourbon, Rum e Calvados. Cos\u00ec Conan, con l'aiuto di Ai Haibara, Shuichi Akai e Jodie Starling dell'FBI, continua la sua caccia agli \u00abuomini in nero\u00bb, alla ricerca dell'antidoto che lo render\u00e0 nuovamente un ragazzo di 17 anni.\nPersonaggi.\nIl manga annovera molti personaggi. Alcuni dei quali sono essenziali per lo svolgimento della trama, come il protagonista Conan/Shinichi o i membri dell'organizzazione, mentre altri sono secondari, come Heiji Hattori o Sonoko Suzuki. Ci sono anche apparizioni di personaggi protagonisti di altre serie di G\u014dsh\u014d Aoyama, quali per esempio Kaito Kid.\nManga.\nIn Giappone, il manga \u00e8 pubblicato dalla Shogakukan dal 19 gennaio 1994 sul periodico antologico Weekly Sh\u014dnen Sunday e sono usciti oltre 1000 capitoli. Al 18 ottobre 2021, sono stati pubblicati 100 volumi.\nIn Italia \u00e8 stato pubblicato sinora da tre diversi editori:\n\"Special Cases\".\n \u00e8 una serie di volumi speciali contenenti storie brevi, che non influiscono sulla trama del manga principale, realizzate dagli assistenti di G\u014dsh\u014d Aoyama. In Giappone, il primo volume \u00e8 stato pubblicato il 28 gennaio 1997 e sono stati pubblicati finora 42 volumi, tutti da Shogakukan.\nIn Italia i volumi sono stati pubblicati da Star Comics a partire dal 24 gennaio 2011, a cadenza bimestrale, alternati ai volumi principali, sulla testata \"Mitico\" (nei mesi in cui non usciva, la testata \"Mitico\" ospitava altri manga e il manga principale di Detective Conan usciva a parte) fino al dodicesimo volume, uscito il 22 novembre 2012. Dopodich\u00e9, non sono pi\u00f9 stati pubblicati altri volumi perch\u00e9, come dichiarato dalla Star Comics, \"non hanno raggiunto la stessa popolarit\u00e0 del manga originale\". Di tutta la serie solo due storie, del primo volume, sono state adattate per l'anime: l'episodio 86 (89 secondo la numerazione italiana) \u00e8 tratto dal File 2 e l'episodio 113 (119 secondo la numerazione italiana) dal File 6.\nApparizioni su \"Ciao\".\nNel 2014 \"Detective Conan\" \u00e8 apparso due volte sulla rivista sh\u014djo \"Ciao\", edita da Shogakukan:\n\"Meitantei Conan &amp; Kindaichi sh\u014dnen no jikenbo\".\nPer celebrare il cinquantesimo anniversario delle riviste \"Weekly Sh\u014dnen Sunday\" e \"Weekly Sh\u014dnen Magazine\", le due case editrici, rispettivamente Shogakukan e K\u014ddansha, hanno collaborato per pubblicare una rivista che raccoglieva capitoli dei due manga gialli \"Detective Conan\" (di \"Weekly Sh\u014dnen Sunday\") e \"Kindaichi sh\u014dnen no jikenbo\" (di \"Weekly Sh\u014dnen Magazine\"). Questa rivista, intitolata , \u00e8 stata pubblicata in dodici uscite dal 10 aprile al 25 settembre 2008 a cadenza quindicinale.\n\"Detective Conan: The Culprit Hanzawa\".\n\u00c8 uno spin-off di \"Detective Conan\", il manga ad oggi inedito in Italia. \nL'anime \u00e8 stato acquistato da Netflix a livello internazionale, uscir\u00e0 in Italia prossimamente.\n\"Detective Conan: Zero's Tea Time\".\n\u00c8 uno spin-off di \"Detective Conan\", creato sotto la supervisione di G\u014dsh\u014d Aoyama e illustrato da Takahiro Arai. \u00c8 edito in Italia da Star Comics a partire dal 24 febbraio 2021.\nRacconta la vita di un uomo dalle molteplici identit\u00e0: da Bourbon, super agente degli Uomini in nero, a Rei Furuya, agente segreto della NPA, passando per Tooru Amuro, detective privato e cameriere del Caf\u00e9 Poirot.\nL'anime \u00e8 stato acquistato da Netflix a livello internazionale, uscir\u00e0 in Italia prossimamente\n\"Detective Conan - Wild Police Story\".\n\u00c8 uno spin-off di \"Detective Conan\", uscir\u00e0 nel 2022 in Italia edito da Star Comics.\nAnime.\nLa serie animata di \"Detective Conan\" \u00e8 prodotta dalla TMS Entertainment a partire dal 1996 e trasmessa contemporaneamente da Yomiuri TV e Nippon Television. Al 5 febbraio 2022, la serie \u00e8 arrivata a 1037 episodi, la maggior parte dei quali ha una durata di 24 minuti ciascuno. Fanno eccezione alcuni episodi detti \"special\", quasi sempre relativi a storie tratte dal manga, che possono estendersi in durata anche per una o due ore. Nei vari adattamenti fuori dal Giappone gli \"special\" vengono divisi in pi\u00f9 parti, ciascuna della durata di un normale episodio, circa 24 minuti.\nIn Giappone, l'anime \u00e8 stato trasmesso in contemporanea su Yomiuri TV e Nippon Television il luned\u00ec alle 19:30 dall'8 gennaio 1996 fino all'episodio 514 dell'8 settembre 2008, il luned\u00ec alle 19:00 dall'episodio 515 del 20 ottobre 2008 all'episodio 529 del 16 marzo 2009 e il sabato alle 18:00 a partire dall'episodio 530 del 18 aprile 2009. Rispetto al manga la versione animata di \"Detective Conan\" comprende episodi originali, detti anche \"filler\", che non risultano determinanti ai fini del proseguimento della trama principale.\nUn episodio si svolge seguendo questo schema:\nGli \"eyecatch\" sono degli intermezzi di pochi secondi tra la pubblicit\u00e0 e il programma; in \"Detective Conan\" questi spazi sono rappresentati da un portone di legno che si apre e che si chiude. Introduce l'episodio una breve anticipazione della puntata che di l\u00ec a poco verr\u00e0 proposta, di solito detta da una voce fuori campo con l'inizio della sigla in sottofondo e composta da una parte uguale per gli episodi con la stessa sigla, una sempre diversa e una sempre uguale: . \nA partire dall'inizio del 2008 (episodio 491 della numerazione originale, 538 della numerazione italiana), una scena viene inserita prima della sigla iniziale e del prologo con la voce fuori campo e, dopo la sigla iniziale, di solito, compare subito la schermata del titolo mentre negli anni precedenti l'episodio incominciava con la voce fuori campo e la prima scena si trovava tra la sigla iniziale e la schermata del titolo. Nella versione originale, con esclusione degli episodi che costituiscono la prima parte di un caso, si trova anche l'epilogo, ovvero il finale di un episodio che si svolge subito dopo la sigla di chiusura. Dopodich\u00e9, c'\u00e8 l'anticipazione dell'episodio seguente, il \"Next Conan's Hint\" (indizio rilevante per il caso successivo), e uno scambio di battute fra alcuni personaggi di qualche secondo. La serie era inizialmente in formato . A partire dall'episodio 453, trasmesso il 23 ottobre 2006, la serie viene prodotta e trasmessa in HD e in formato .\nColonna sonora.\nTutte le pi\u00f9 di duecento musiche di sottofondo sono state composte da Katsuo \u014cno; sono state messe in vendita quattro colonne sonore ufficiali della serie e con l'uscita di ogni film viene pubblicato il relativo motivo musicale. Le musiche composte per i film vengono poi usate anche nella serie animata.\nSigle di apertura e chiusura originali.\nDi \"Detective Conan\" esistono, finora, 55 sigle di apertura e 65 di chiusura, ognuna caratterizzata da diverse situazioni, musiche e cantanti (fra cui noti esponenti del genere J-pop, quali Miho Komatsu, ZARD, GARNET CROW, Rina Aiuchi, Mai Kuraki e U-ka saegusa IN db, e i B'z per il genere J-Rock) durante le quali compaiono svariati personaggi della serie. Ogni sigla ha il suo video, e una caratteristica delle sigle finali \u00e8 la presenza di alcune immagini tratte dall'episodio che si alternano a quelle della sigla, rendendo il video della sigla parzialmente diverso in ogni episodio. Le immagini delle sigle degli special, sia di apertura sia di chiusura, sono invece sempre diverse.\nDVD e VHS.\nDa giugno 1996 a ottobre 2006 Shogakukan ha pubblicato 426 episodi in VHS per poi pubblicare in DVD gli episodi a partire dal primo fino al 134 (\"Part 1-5\") e continuare a pubblicare solo in DVD gli episodi dal 427. Gli episodi dal 135 al 426 (\"Part 6-14\") erano gi\u00e0 usciti anche in DVD dal 2000. I DVD sono divisi in stagioni chiamate in inglese \"Part\" e ogni DVD \u00e8 chiamato \"Volume\". A marzo 2021, i DVD pubblicati sono 246 in 29 \"Part\".\nAnime comic.\nCon i fotogrammi dei primi 143 episodi dell'anime \u00e8 stata prodotta una serie di anime comic in cinquanta volumi, pubblicata da giugno 1996 ad agosto 2000, ma alcuni episodi furono saltati. Cinque altri volumi, intitolati , sono stati pubblicati tra luglio 2001 e gennaio 2002, tratti da episodi selezionati tra il 162 e il 219.\nAdattamento italiano.\nIn Italia, l'adattamento dell'anime era curato dalla Merak Film per conto sia di Mediaset sia della De Agostini. Sono stati doppiati 776 episodi, 724 secondo la numerazione originale, diversa in quanto gli episodi speciali della durata di una o due ore vengono divisi in parti di circa 20 minuti. \nL'adattamento italiano presenta varie censure, in particolare nella prima stagione italiana (ep 1-130): termini come \"uccidere\", \"morire, suicidarsi\" e \"sangue\" venivano alleggeriti in \"eliminare\", \"perdere la vita, farla finita\" e \"tracce ematiche.\" Un caso eclatante \u00e8 quello dell'episodio \"Il caso della sonata al chiaro di luna\", dove della \"droga\" diventa \"microfilm\" e dove vengono alterati identit\u00e0 e sesso del colpevole, rendendo l'episodio di difficile comprensione. Dalla seconda stagione italiana in poi (ep 131+) tale pratica fu quasi interamente eliminata e limitata ad alcune circostanze specifiche. Durante la messa in onda degli episodi su Italia 1 venivano applicate anche censure video durante le scene pi\u00f9 cruente, tra cui fermi immagine e lo scurimento del sangue, fino ad arrivare al taglio di intere scene. Tali censure furono rimosse durante le repliche su Hiro e Italia 2. \nCol passaggio della serie a De Agostini, essendo Super! un canale indirizzato ad un target di bambini, sono aumentate notevolmente le censure audio e video, fino al taglio di interi episodi.\nMediaset (2002-2012)\nDe Agostini (2013-2016) (Tim Vision 2014-2018)\nSigle italiane.\nLe sigle utilizzate nell'adattamento italiano sono tre: \"Detective Conan\", \"Detective Conan, l'infallibile\" e \"Conan, il detective pi\u00f9 famoso\", tutte scritte e composte da Alessandra Valeri Manera, Max Longhi e Giorgio Vanni, e cantate da quest'ultimo.\nDVD.\nIn Italia, \u00e8 uscito nel 2008 sotto i marchi Fool Frame ed Exa Cinema un box set contenente quattro DVD con i primi undici episodi della serie e il , ma poi la pubblicazione \u00e8 stata interrotta a causa della chiusura della casa editrice. I DVD contenenti gli episodi della prima stagione sono usciti attraverso pubblicazioni periodiche in edicola a cura di De Agostini. Le uscite che inizialmente prevedevano anche la seconda stagione sono state ridotte alla sola prima stagione. Negli episodi erano presenti le sigle originali, gli eyecatch e gli epiloghi doppiati ma non trasmessi da Mediaset, mentre non erano presenti prologhi, anticipazioni e \"Next Conan's hint\".\nAdattamenti internazionali.\nSpagnolo.\nIn Spagna la serie \u00e8 distribuita da Arait Multimedia con i doppiaggi nelle varie lingue spagnole: castigliano, catalano, galiziano, valenciano, balearico e basco. La serie mantiene le sigle originali tranne nella versione galiziana (in cui sono rifacimenti di quelle giapponesi), anche se sono eliminati prologhi, anticipazioni e \"Next Conan's Hint\" e le parti prima della sigla iniziale e dopo la finale vengono spostate e unite al resto dell'episodio. Inoltre, gli special sono divisi in pi\u00f9 parti, le sigle iniziali sono senza titoli e le sigle finali hanno i titoli in inglese. La censura \u00e8 applicata solo su alcuni canali: il doppiaggio spagnolo \u00e8 considerato per tutti o vietato ai minori di sette anni a seconda del canale, quello catalano vietato ai minori di tredici, gli altri vietati ai minori di sette anni, anche se i dialoghi sono gli stessi (la versione TV \u00e8 censurata, ma non i dialoghi). A volte, ad esempio, viene citata una macchia di sangue che per\u00f2 \u00e8 censurata in video.\nIn spagnolo sono stati trasmessi cinquanta episodi da Cartoon Network e poi da Antena 3 nel 2000, dopodich\u00e9 la serie \u00e8 ripresa nel 2005 sui canali Canal Sur, Arag\u00f3n Televisi\u00f3n, Castilla-La Mancha Televisi\u00f3n, Canal Extremadura e AXN arrivando a 352 episodi. Il canale Animax ha replicato gli episodi dopo AXN e, nel 2010, la serie \u00e8 passata di nuovo a Cartoon Network che ha trasmesso in prima visione i film uno, due e quattro. Nel 2009 sono stati doppiati gli episodi fino al 456, ma non sono ancora stati trasmessi. Il doppiaggio in catalano \u00e8 incominciato nel 2001 sul canale Canal 33 con 80 episodi e nel 2004 arriv\u00f2 a 200 episodi. Nel 2005 continu\u00f2 su Canal 33 e poi su K3 fino all'episodio 352 e, nel 2007, fino al 456. Nel 2009, il canale K3 aveva cambiato nome in Canal Super 3 e trasmise gli episodi fino al 561 e i primi otto film. Tra il 2006 e il 2008 trecento episodi furono doppiati in galiziano e trasmessi da TVG. I primi 105 episodi e il quinto e sesto film sono stati doppiati anche in basco e trasmessi da EITB dal 2007. 456 episodi sono stati doppiati in valenciano e trasmessi da Canal Nou 2 nel 2010-2012. In balearico sono stati doppiati cinquanta episodi, trasmessi da IB3 dal 2007.\nTedesco.\nIn Germania la serie \u00e8 chiamata \"Detektiv Conan\", e fu mandata in onda a partire dal 10 aprile 2002 su RTL II. I nomi dei personaggi non sono mutati. Come in Italia, gli episodi \"special\" sono divisi in parti. Particolarit\u00e0 dell'adattamento \u00e8 la voce di Conan, appartenente al doppiatore Tobias M\u00fcller, che \u00e8 la stessa di Shinichi, a differenza dell'edizione originale e delle altre internazionali. La serie si \u00e8 interrotta nel 2006 dopo 333 episodi della numerazione tedesca (308 della numerazione originale). Da marzo 2005 ad aprile 2006 sono stati pubblicati in DVD da 39 episodi. La pubblicazione dei film invece non si \u00e8 interrotta: ben dieci film sono stati pubblicati da Anime Virtual dal 3 settembre 2007 al 23 febbraio 2009 e gli altri film fino al quattordicesimo sono stati pubblicati da Kaz\u00e9, il quattordicesimo anche in Blu-ray Disc il 13 maggio 2011.\nFrancese.\nIn Francia la serie \u00e8 intitolata \"D\u00e9tective Conan\" ed \u00e8 censurata, ma mantiene i nomi originali dei personaggi, tranne per Kait\u014d Kid, rinominato \"Kid Cat Burglar\". Solo i primi 214 episodi (della numerazione originale) sono stati acquistati e pubblicati da AB Distribution in sei box DVD, ma solo 170 sono stati trasmessi: prima su Cartoon Network dal 4 gennaio 2004 fino alla fine del 2007 poi da France 3 durante il programma France Truc il 3 gennaio 2005 e nel 2008 su NT1. Il canale Mangas ha trasmesso i primi 30 episodi nella versione non censurata (che sono stati pubblicati anche in un box DVD) dal 24 marzo 2008 a giugno 2010. Kaz\u00e9 ha pubblicato in DVD i primi cinque film.\nStatunitense/canadese.\nL'edizione in lingua inglese si intitola \"Case Closed\" (lett. \"Caso chiuso\") ed \u00e8 curata e pubblicata da FUNimation Entertainment. In questa versione i nomi di molti personaggi hanno subito un'anglicizzazione nonostante la serie non sia stata trasmessa in orari riservati ai bambini, ma di notte: Ran M\u014dri \u00e8 diventata Rachel Moore, Shinichi Kud\u014d \u00e8 diventato Jimmy Kudo e Kogor\u014d M\u014dri \u00e8 diventato Richard Moore. Alcuni dei nomi, cos\u00ec come il titolo, sono stati usati anche per la versione americana del manga pubblicata in Canada e Stati Uniti da VIZ Media e nel Regno Unito da Gollancz Manga. Le sigle sono rifacimenti di quelle originali giapponesi. \"Case Closed\" ha esordito su Cartoon Network nel blocco \"Adult Swim\" il 24 maggio 2004, ma furono trasmessi solo 48 episodi a causa dello scarso successo. \nL'anime \u00e8 passato, poi, alla TV canadese YTV che ha trasmesso i primi 22 episodi dal 7 aprile 2006 al 2 settembre 2006. A novembre 2005, il canale statunitense FUNimation Channel cominci\u00f2 a trasmettere la serie che era disponibile anche su Colours TV durante la syndication con FUNimation Channel. La serie \u00e8 continuata in DVD in Canada e negli Stati Uniti, ma solo fino all'episodio 123 della numerazione originale: l'ultimo box uscito \u00e8 quello della quinta stagione (episodi 106-130 secondo la numerazione americana, corrispondente a quella italiana; 100-123 secondo la numerazione originale), pubblicato il 12 maggio 2009. Gli special sono divisi in pi\u00f9 parti come in Italia. Anche i primi sei film sono stati pubblicati. Anche la versione originale giapponese viene trasmessa in Nordamerica, su TV Japan, canale della NHK. In Nordamerica sono stati pubblicati anche: una guida non ufficiale intitolata \"The Case Closed Casebook: An Essential Guide\" (\"Il libro dei casi di Case Closed: una guida essenziale\"), pubblicata da DH Publishing il 25 marzo 2008, e un gioco di carte collezionabili intitolato \"Case Closed Trading Card Game\", creato da Score Entertainment nel 2005.\nSudamericano.\nOltre al doppiaggio in lingua spagnola trasmesso in Spagna ne esiste un altro trasmesso in Sudamerica. In questo doppiaggio sono stati modificati i nomi dei personaggi: Conan Edogawa \u00e8 diventato Conan Blassy, Shinichi Kudo \u00e8 diventato Bobby Jackson, Ran e Kogoro Mori sono diventati Claudia e Carlos Guzm\u00e1n ecc. La sigla \u00e8 una versione doppiata della prima sigla originale di apertura. \u00c8 stato trasmesso in Cile da La Red nel 1998 e poi da Chilevisi\u00f3n nel 1999 arrivando all'episodio 65. Nel 2006 \u00e8 ricominciata la trasmissione sullo stesso canale fino all'episodio 123. Etc TV replica questi episodi. In Messico (su TV Azteca) e in Colombia (su RCN Televisi\u00f3n) furono trasmessi solo i primi episodi nel 2000. In Argentina i primi 65 episodi sono stati trasmessi da Magic Kids.\nNel 2010 la casa distributrice Comarex ha acquistato i primi due film e il canale City Family li ha trasmessi in tutta l'America latina con doppiatori diversi dalla serie e i nomi originali, intitolati rispettivamente \"Detective Conan: El rascacielos del tiempo\" e \"Detective Conan: La decimocuarta v\u00edctima\". Nel 2014 TMS comincia a distribuire direttamente in Sudamerica con il doppiaggio del terzo film chiamato \"Detective Conan: El \u00daltimo Mago del Siglo\", che \u00e8 stato condotto in Cile da AEDEA Studio. Poi, nel mese di agosto dello stesso anno, Etc Tv Canale annuncia il proseguimento doppiaggio della serie dall'episodio 124, questa volta rispettando i nomi dei personaggi originali.\nFilippino.\nOltre al doppiaggio in inglese di FUNimation ne esiste un altro, intitolato \"Detective Conan\" e trasmesso da Animax nelle Filippine dal 18 gennaio 2006. Animax non \u00e8 riuscita a ottenere i diritti per altri episodi e si \u00e8 fermata all'episodio 52 continuando a replicare questi ultimi fino al 7 agosto 2006.\nFilm d'animazione.\nI film d'animazione escono in Giappone ogni anno ad aprile dal 1997 e sono arrivati al ventitreesimo. Solamente con gli incassi dei film prodotti la serie ha guadagnato finora 44 miliardi di yen. I registi sono: Kenji Kodama per i film dal primo al settimo, Yasuichir\u014d Yamamoto dall'ottavo al quattordicesimo, K\u014dbun Shizuno dal quindicesimo in poi. Per tutti i film dal settimo al ventiduesimo, escluso il sedicesimo, e per il secondo, il titolo originale \u00e8 formato da una parola in giapponese, la particella e una parola in inglese, scritta, per\u00f2, con i kanji della parola giapponese corrispondente e un furigana che ne modifica la pronuncia.\nAi film si aggiunge il film per la TV crossover del 2009 con l'anime \"Lupin III\", dal titolo \"Lupin III vs Detective Conan\", cui ha fatto seguito, nel 2013, un crossover per il cinema, dal titolo \"Lupin Terzo vs. Detective Conan - Il film\".\nL'unico film distribuito nei cinema con doppiaggio in italiano \u00e8 il secondo crossover, distribuito in Italia da Lucky Red il 10 e l'11 febbraio 2015. Altri film sono stati doppiati dalla Merak Film di Milano a partire dal 2005 solo per la trasmissione televisiva: i primi tredici sono stati trasmessi in Italia dalle reti Mediaset, mentre il sedicesimo sul canale Super! della De Agostini. Solo i primi due e il sedicesimo sono stati pubblicati anche per l'home video, i primi due solo in DVD da EXA Cinema-Fool Frame, ma il secondo solo per il noleggio, e il sedicesimo in DVD e Blu-ray Disc da Cecchi Gori. Il secondo film \u00e8 stato proiettato con audio giapponese e sottotitoli in italiano al \"San Marino Anim\u00e6 Festival\" di Citt\u00e0 di San Marino ogni giorno dal 7 al 9 dicembre 2012. Prima della distribuzione doppiata, anche il film crossover era stato proiettato due volte al cinema con audio giapponese e sottotitoli in italiano, rispettivamente l'11 maggio 2014 a Firenze e il 14 maggio dello stesso anno a Milano, come parte della rassegna di cinema giapponese \"Wa! Japan Film Festival\".\nFumetti tratti dai film.\nDa ognuno dei film d'animazione vengono tratti due volumi anime comic.\nDal 2012 vengono prodotte anche delle serie manga tratte dai film, disegnate da Yutaka Abe e Denjir\u014d Maru, disegnatori anche di alcuni volumi di \"Detective Conan Special Cases\", e pubblicate dalla Shogakukan sulla rivista \"Sh\u014dnen Sunday Super\" e poi in tank\u014dbon. Finora sono state tratte due serie di tre volumi rispettivamente dal e dal , una serie di tre capitoli raccolta in un volume unico dal crossover televisivo \"Lupin III vs Detective Conan\", un'altra serie raccolta in un volume unico dal , una serie di due volumi dal crossover cinematografico \"Lupin Terzo vs. Detective Conan - Il film\" e un'altra serie di due volumi dal diciottesimo film. \u00c8 in pubblicazione una settima serie, tratta dal .\nLive action televisivi.\nDato il grande successo della serie, oltre ai film animati, sono stati realizzati anche quattro film per la TV live action, cio\u00e8 dal vivo, con attori in carne e ossa. Anch'essi sono stati trasmessi da Yomiuri TV. Sono tratti dai romanzi di Detective Conan e sono tutti ambientati prima del rimpicciolimento del protagonista, con l'eccezione del secondo, in cui per\u00f2 Conan e Ai ritornano adulti. A partire dal terzo film \u00e8 cambiata la maggior parte del cast.\nInoltre, \u00e8 stata prodotta una serie TV live action: il dorama, intitolato , ha esordito il 7 luglio 2011 alle 23:58 su YTV, NTV e le loro emittenti affiliate ed \u00e8 stato trasmesso ogni gioved\u00ec alla stessa ora fino al 29 settembre 2011, per un totale di tredici episodi. La serie \u00e8 ambientata tre mesi prima che Shinichi tornasse bambino e ha lo stesso cast del terzo special, parzialmente diverso da quello dei primi due.\nOAV.\nCome per molte altre serie giapponesi, oltre al manga, l'anime e alcuni film sono stati realizzati degli episodi speciali usciti solo in DVD detti OAV.\nQuesti sono stati pubblicati allegati alla rivista Sh\u014dnen Sunday, su cui appare settimanalmente anche il manga, che ha distribuito il primo nel 2000 e altri undici annualmente dal 2002 al 2012. Gli OAV hanno una durata di circa trenta minuti e variano sia nella trama, sia nei personaggi presenti.\nA differenza della serie TV, tuttavia, non presentano alcuna sigla di apertura, ma soltanto una di chiusura per la quale viene utilizzato di volta in volta il brano musicale dell'attuale ending (sigla di chiusura) dell'anime.\nDal 2008 al 2012 sono stati prodotti altri sei OAV, collegati ai film, che sono usciti nello stesso giorno di questi ultimi. Dal dodicesimo al quindicesimo film erano chiamati \"Magic File\": il \"Magic File 1\" era una raccolta di episodi della serie televisiva uscita nel 2007, mentre il \"Magic File 2\", il \"Magic File 3\" e il \"Magic File 4\" sono gli OAV collegati rispettivamente al dodicesimo, al tredicesimo e quattordicesimo film, e quello del quindicesimo film \u00e8 chiamato \"Magic File 2011\". L'OAV collegato al sedicesimo film \u00e8 invece chiamato \"Bonus File\". Dal 2013 non \u00e8 stato pi\u00f9 prodotto alcun OAV e gli episodi collegati ai film vengono trasmessi come parte della serie televisiva.\nInoltre negli OAV del 1999 tratti dalle storie brevi del manga \"Aoyama G\u014dsh\u014d tanpensh\u016b\" sono stati inseriti alcuni episodi con i personaggi di \"Detective Conan\".\nVideogiochi.\nDal 1996 al 2013 sono stati tratti 24 videogiochi dal manga. Solo uno, \"\" per Wii, \u00e8 stato pubblicato in Europa. Uno dei videogiochi \u00e8 un crossover con \"Kindaichi sh\u014dnen no jikenbo\": si tratta di un gioco per Nintendo DS sviluppato da Bandai e intitolato , pubblicato il 3 febbraio 2009.\nAltro.\nDatabook.\nDa luglio 1997 ad aprile 2009 sono state pubblicate tredici guide ufficiali.\nLista parziale:\nAccoglienza.\nNel 2001, il manga vinse lo Shogakukan Manga Award per sh\u014dnen. Nella quinta competizione del T\u014dky\u014d Anime Award, il nono film della serie, intitolato \"La strategia degli abissi\", port\u00f2 a casa il primo premio nella categoria film. Nel febbraio del 2008, l'undicesimo film, \"L'isola mortale\", consegu\u00ec il Nihon Academy Award nella categoria animazione, aggiudicandosi per il secondo anno consecutivo il premio, dopo la vittoria della decima pellicola \"Tantei-tachi no requiem\". Nel 2005 e nel 2006, la televisione nipponica TV Asahi indisse alcuni sondaggi per stilare una classifica dei cento anime pi\u00f9 popolari di ogni tempo; da quanto emerse al termine delle votazioni, \"Detective Conan\" risult\u00f2 occupare l'8\u00ba posto nel 2005 e il 23\u00ba posto nel 2006. Nello stesso anno raggiunse anche la 43\u00aa posizione nella classifica degli \"Anime celebri della storia\".\nDa tutte le graduatorie pubblicate nel 2006 \u00e8 stata tratta una Top 500 che include sia anime, sia cartoon americani: in questa speciale classifica \"Detective Conan\" giunse al 36\u00ba posto, davanti a noti titoli quali \"Bleach\", \"Pok\u00e9mon\" e lo statunitense \"Futurama\". A partire dal marzo 2007, fu aperto nella citt\u00e0 di Hokuei un museo chiamato \"Aoyama G\u014dsh\u014d Furusato-kan\". La galleria \u00e8 interamente dedicata al mangaka e alla sua opera pi\u00f9 celebre; il suddetto museo fu costruito nelle vicinanze della casa natale dell'autore. Sia all'interno dell'esposizione sia nei dintorni, sono presenti numerose statue raffiguranti i personaggi di \"Detective Conan\", come quelle dedicate a Conan Edogawa e a Ran Mori. Nel sondaggio Manga S\u014dsenkyo 2021 indetto da TV Asahi, persone hanno votato la loro top 100 delle serie manga e \"Detective Conan\" si \u00e8 classificata al 4\u00ba posto.\nRiferimenti e citazioni.\nL'opera giapponese \u00e8 stata pi\u00f9 volte oggetto di citazioni o di parodie in altre serie manga e anime."}
{"id": "226484", "revid": "119990046", "url": "https://it.wikipedia.org/wiki?curid=226484", "title": "Societ\u00e0 in accomandita semplice", "text": "Una societ\u00e0 in accomandita semplice in sigla S.a.s. nel diritto italiano, \u00e8 una societ\u00e0 di persone che pu\u00f2 esercitare sia attivit\u00e0 commerciale sia attivit\u00e0 non commerciale e che si caratterizza per la presenza di due categorie distinte di soci: il socio accomandatario e il socio accomandante.\nLa forma \u00e8 molto simile alla limited partnership (LP) presente nell'ordinamento statunitense.\nEtimologia.\nIl termine \"accomandita\" deriva dal medievale \"accomand\u00ecgia\", un istituto giuridico di origine longobarda (la prima parte della radice del termine \u00e8 latina: \"comes\", cio\u00e8 \"comitati\", le comunit\u00e0 che componevano una \"gens\"). In base all'accomandigia, un soggetto (comune o signoria fondiaria) si metteva sotto il protettorato di un altro pari soggetto \u2013 altro comune o signoria \u2013 per un periodo di tempo determinato o in perpetuo. L'accomandigia era un atto giuridico di tipo personale. Nel tempo, l'obbligazione patrimoniale-finanziaria ha assunto valore anche all'interno di una societ\u00e0 .\nDisciplina normativa.\nEssa \u00e8 disciplinata dagli articoli 2313-2324 del codice civile (libro V), sul modello della societ\u00e0 in nome collettivo con gli adattamenti resi necessari dalla presenza delle due categorie di soci.\nL'atto costitutivo della societ\u00e0 deve indicare espressamente i soci accomandatari e i soci accomandanti. Un eventuale creditore potr\u00e0 rivalersi sul capitale della societ\u00e0 (come per le societ\u00e0 a responsabilit\u00e0 limitata) ed in parte sul patrimonio personale degli accomandatari.\nSono soggette nell'esercizio ad avere una partita IVA, un'iscrizione alla camera di commercio per le attivit\u00e0 soggette ed un registro societario.\nLa s.a.s. si distingue dalla societ\u00e0 in accomandita per azioni per il fatto che la prima fa parte della categoria delle societ\u00e0 di persone e dunque ad essa si applica la disciplina della societ\u00e0 in nome collettivo con i normali adattamenti previsti per la presenza di soci a responsabilit\u00e0 limitata, mentre alla seconda viene applicata la disciplina della Societ\u00e0 per Azioni, facendo parte della categoria delle societ\u00e0 di Capitali.\nIl capitale sociale della societ\u00e0 in accomandita semplice \u00e8 diviso in quote, in modo tale che ogni socio ha una quota di grandezza diversa, proporzionale ai conferimenti apportati. Le quote di partecipazione non possono mai essere costituite da azioni, come accade invece nelle societ\u00e0 in accomandita per azioni.\nNon possiedono personalit\u00e0 giuridica e di conseguenza hanno un'autonomia patrimoniale imperfetta.\nI soci.\nSono di due tipi:"}
{"id": "226487", "revid": "1745361", "url": "https://it.wikipedia.org/wiki?curid=226487", "title": "Campagna pubblicitaria", "text": "Per campagna pubblicitaria s'intende una serie coordinata di messaggi pubblicitari che, veicolati attraverso uno o pi\u00f9 media, mirano a raggiungere un obiettivo prefissato.\nDescrizione.\nUna campagna pubblicitaria ottiene risultati migliori rispetto a un insieme scoordinato di annunci, in quanto tutti i messaggi comunicano una stessa idea, sono ben coordinati tra loro e mirano a uno stesso obiettivo. Essendo i messaggi fondati su una stessa idea di base, il ricordo del gruppo \"target\" viene facilitato. I vari comunicati devono essere tra loro coordinati, ossia presentare elementi di somiglianza e di continuit\u00e0.\nLa pianificazione e la realizzazione della campagna possono essere affidate a un'agenzia pubblicitaria oppure, nel caso di grandi imprese, a un reparto pubblicit\u00e0, ossia marketing, in-house. Alla realizzazione di una campagna pubblicitaria collaborano anche una serie di fornitori esterni di servizi: dal tipografo al web designer allo studio di registrazione. La scelta del servizio dipende da quella del media.\nClassificazione.\nUna campagna pubblicitaria pu\u00f2 essere realizzata a vari livelli:\nStrumenti.\nPer la creazione di una campagna ci si serve di diversi strumenti e mezzi di comunicazione di massa, come ad esempio:"}
{"id": "226496", "revid": "1543377", "url": "https://it.wikipedia.org/wiki?curid=226496", "title": "Loriga", "text": "Loriga \u00e8 una freguesia (\"frazione\") e una \"vila\" portoghese, con 36,52\u00a0km\u00b2, di 1.367 abitanti (2005), ha pi\u00f9 di 2100 anni, situata nel comune di Seia nel distretto di Guarda, nelle montagne Serra da Estrela. Conosciuta come \"Lobriga\" dai lusitani e \"Lorica\" dai romani. Si trova al di sopra dei 770 m s.l.m. \nLoriga \u00e8 parte del Parco Naturale della Serra da Estrela (Catena montuosa della Stella)."}
{"id": "226497", "revid": "110157", "url": "https://it.wikipedia.org/wiki?curid=226497", "title": "Virodamina", "text": "La virodamina \u00e8 un endocannabinoide che in vivo agisce come antagonista del recettore cannabinoide CB1 e come agonista del recettore cannabinoide CB2.\nBiosintesi.\nNon \u00e8 ancora stato chiarito come la virodamina sia prodotta, immagazzinata o degradata. Comunque la sua abilit\u00e0 di bloccare il trasporto dell'anandamide suggeriscono che possa condividere qualche via catabolica con quest'ultima.\nLa virodamina potrebbe essere sintetizzata a partire da una molecola di etanolamina legata ad acido arachidonico in posizione SN-2: questa molecola potrebbe divenire virodamina in seguito ad una reazione di transfosfatidilazione catalizzata dalla fosfolipasi D. Esiste anche la possibilit\u00e0 che la virodamina possa essere prodotta a partire dall'anandamide da una reazione spontanea o catalizzata enzimaticamente: \u00e8 infatti possibile che la molecola vada incontro ad un riarrangiamento chimico presso la porzione di etanolamina a partire da un legame di tipo amidico ad un legame estere. \nLa comprensione di questi meccanismi richiede ulteriori approfondimenti."}
{"id": "226498", "revid": "125792153", "url": "https://it.wikipedia.org/wiki?curid=226498", "title": "L'origine delle specie", "text": "L'origine delle specie \u00e8 una tra le opere cardine nella storia scientifica e, senza dubbio, una delle pi\u00f9 eminenti in biologia, scritta dal naturalista inglese Charles Darwin.\nPubblicata per la prima volta il 24 novembre 1859, in essa Darwin spiegava la sua teoria dell'evoluzione, riportandovi le osservazioni che egli stesso aveva compiuto durante una spedizione, secondo cui \u00abgruppi\u00bb di organismi di una stessa specie si evolvono gradualmente nel tempo attraverso il processo di selezione naturale, un meccanismo che venne reso noto per la prima volta a un pubblico non specialistico proprio grazie a questo libro. L'opera contiene dettagliate prove scientifiche che l'autore ebbe il tempo di accumulare sia durante il secondo viaggio del HMS \"Beagle\" nel 1831, sia al suo ritorno, preparando diligentemente la sua teoria e, contemporaneamente, rifiutando quella pi\u00f9 in voga fino a quel tempo, il creazionismo, che ritiene le specie come il frutto della creazione di Dio e quindi perfette ed immutabili.\nIl libro risult\u00f2 accessibile anche ai non specialisti e suscit\u00f2 da subito un grande interesse.\nPrima de \"L'origine\".\nI primi scritti sulla teoria.\nDarwin fu ben consapevole delle implicazioni che la sua teoria poteva avere sull'origine dell'umanit\u00e0, e del grave pericolo che la sua carriera e reputazione di eminente geologo potesse essere compromessa da una condanna per blasfemia. Per questi motivi, egli lavor\u00f2 in segreto ed ottenne delle prove schiaccianti a supporto della sua teoria. Col tempo crebbe in lui il desiderio di discutere le sue idee con i colleghi e, nel gennaio del 1842, invi\u00f2 a Lyell una descrizione della sua teoria. Lyell, spaventato nel vedere il suo vecchio alleato aderire alla teoria della trasmutazione delle specie, not\u00f2 che Darwin \u00absi rifiuta di vedere un inizio per ogni gruppo di specie\u00bb.\nNonostante i problemi di salute, nel giugno 1842 Darwin scrisse a matita un abbozzo di 35 pagine sulle quali poi lavor\u00f2 per ampliare il suo saggio. Il botanico Joseph Dalton Hooker divenne il suo principale sostenitore e nel 1845 Darwin gli offr\u00ec il suo \"schizzo\" per eventuali commenti, ma senza ricevere un'immediata risposta. Nel gennaio 1847, quando le condizioni di salute di Darwin attraversavano un momento di particolare criticit\u00e0, Hooker ebbe modo di visionare gli scritti: le sue critiche positive erano ci\u00f2 di cui Darwin aveva bisogno. In seguito, Darwin fece un accurato studio sui Cirripedi che stabilizz\u00f2 le sue credenziali di biologo apportando ulteriori prove a favore della sua teoria.\nLa pubblicazione.\nNella primavera del 1856 Charles Lyell port\u00f2 all'attenzione di Darwin uno scritto introduttivo sulle specie di Alfred Russel Wallace, un naturalista che lavorava nel Borneo, e tent\u00f2 di convincerlo a pubblicare il suo lavoro per anticipare Wallace. Darwin fu costretto a scegliere fra una relazione completa ma di lunga e laboriosa redazione, o un articolo di dimensioni ridotte ma di pi\u00f9 rapida redazione; scart\u00f2 l'idea di esporsi al giudizio di un editore, cosa vincolante per la pubblicazione su una rivista scientifica. Il 14 maggio 1856 inizi\u00f2 un abbozzo della relazione e, dopo luglio, decise di produrre un trattato tecnico completo sulle specie.\nProprio durante il suo massimo impegno nello scrivere il libro sulla \"Selezione naturale\", il 18 giugno 1858 ricevette da Wallace una ventina di pagine in cui era descritto un meccanismo evolutivo, un'inaspettata risposta ai recenti incoraggiamenti che Darwin stesso gli aveva dato, con la richiesta di mandare il tutto a Lyell. Darwin scrisse a Lyell che \u00able sue parole si sono avverate come una vendetta... preventiva\u00bb e che egli avrebbe \u00abovviamente subito scritto ed offerto di mandare l'articolo a qualunque rivista\u00bb che Wallace avesse scelto, aggiungendo che \u00abtutta la mia originalit\u00e0, per quanto grande potesse essere, sar\u00e0 fatta a pezzi\u00bb. Il 1\u00ba luglio 1858 furono presentati alla Societ\u00e0 \"Societ\u00e0 Linneana\" i lavori di Wallace e Darwin intitolati rispettivamente \"On the Tendency of Species to form Varieties\" e \"On the Perpetuation of Varieties and Species by Natural Means of Selection\". La reazione del pubblico fu sorprendentemente tiepida.\nDarwin a questo punto lavor\u00f2 intensamente ad un \u00abriassunto\u00bb della sua \"Selezione naturale\", scrivendolo in buona parte affidandosi alla propria memoria. Lyell si accord\u00f2 con l'editore John Murray, che accett\u00f2 di pubblicare il manoscritto senza averlo visto, e di pagare a Darwin i due terzi del guadagno netto. Darwin aveva deciso di intitolare il libro \"An Abstract of an Essay on the Origin of Species and Varieties through Natural Selection\" (\"Riassunto del saggio sull'origine delle specie e variet\u00e0 per mezzo della selezione naturale\"), ma dietro suggerimento di Murray lo abbrevi\u00f2 nel pi\u00f9 agile \"On the Origin of Species through Natural Selection\" (\"Sull'origine delle specie per mezzo della Selezione naturale\").\n\"L'origine\" fu pubblicata la prima volta il 24 novembre 1859, al prezzo di 15 scellini ed and\u00f2 immediatamente esaurita, tutte le 1250 copie furono richieste dai librai lo stesso giorno. La seconda edizione risale al gennaio del 1860 e, durante l'esistenza di Darwin, il libro pass\u00f2 attraverso sei edizioni, con successivi cambiamenti e revisioni per rispondere alle critiche avanzate.\nLa traduzione in italiano risale al 1864 e fu curata da Giovanni Canestrini e da Leonardo Salimbeni.\nNel 1871, Mivart pubblic\u00f2 \"On the Genesis of Species\" (Sulla genesi delle specie), la pi\u00f9 abile critica alla selezione naturale durante la vita di Darwin. Darwin ne fu toccato personalmente e per la fine dell'anno apport\u00f2 un'estesa revisione all'opera, tra cui l'aggiunta di un nuovo capitolo per smentire Mivart. Altre modifiche inclusero la frase di Herbert Spencer di \"sopravvivenza del pi\u00f9 forte\" e l'aggiunta di \"by the Creator\" nella frase conclusiva: \nDarwin inform\u00f2 Murray di una colletta che alcuni lavoratori del Lancashire avevano fatto per comprare la quinta edizione a 15 scellini, suggerendo un'edizione pi\u00f9 economica. La sesta edizione dell'opera fu pubblicata da John Murray il 19 febbraio 1872 ad un prezzo ridotto a 7 scellini e 6 pence, usando caratteri pi\u00f9 piccoli: le vendite aumentarono da 60 a 250 copie al mese.\nLa teoria di Darwin.\nGli individui di una popolazione sono in competizione fra loro per le risorse naturali; in questa lotta per la sopravvivenza, l'ambiente opera una selezione, detta selezione naturale.\nCon la selezione naturale vengono eliminati gli individui pi\u00f9 deboli, cio\u00e8 quelli che, per le loro caratteristiche sono meno adatti a sopravvivere a determinate condizioni ambientali; solo i pi\u00f9 adatti sopravvivono e trasmettono i loro caratteri ai figli. In sintesi, i punti principali su cui \u00e8 basata la teoria evoluzionistica di Darwin sono: variabilit\u00e0 dei caratteri, eredit\u00e0 dei caratteri innati, adattamento all'ambiente, lotta per la sopravvivenza, selezione naturale ed isolamento geografico.\nPresentazione.\nLa teoria dell'evoluzione di Darwin si basa su 5 osservazioni-chiave e sulle conclusioni che se ne traggono, come riassunto dal biologo Ernst Mayr:\nPer queste ragioni Darwin afferma che: in un mondo di popolazioni stabili, dove ogni individuo deve lottare per sopravvivere, quelli con le \"migliori\" caratteristiche avranno maggiori possibilit\u00e0 di sopravvivenza e cos\u00ec di trasmettere quei tratti favorevoli ai loro discendenti. Col trascorrere delle generazioni, le caratteristiche vantaggiose diverranno dominanti nella popolazione. Questa \u00e8 la selezione naturale.\nDarwin afferma inoltre che la selezione naturale, se si trascina abbastanza a lungo, produce dei cambiamenti in una popolazione, conducendo eventualmente alla formazione di nuove specie (speciazione). Egli propose una miriade di osservazioni come dimostrazione del processo e dichiar\u00f2 anche che la documentazione fossile potesse essere interpretata come sostegno a queste osservazioni. Darwin immagin\u00f2 inoltre la possibilit\u00e0 che tutte le specie viventi discendessero da un antico progenitore comune. Le moderne prove del DNA sostengono questa idea.\nUn piccolo errore: l'ereditariet\u00e0.\nIn quel periodo, una delle principali difficolt\u00e0 per Darwin fu lo sviluppo di un modello sull'ereditariet\u00e0 dei caratteri che avesse potuto mostrare i requisiti basilari per la sua teoria sulla speciazione. Darwin si trov\u00f2 relativamente impreciso sulla comprensione dell'ereditariet\u00e0, connettendola alle teorie di Lamarck che insistevano su come soltanto l'uso e il disuso di caratteri durante la vita portasse ad una loro trasmissione o meno nella generazione successiva.\nPer esempio, nella prima edizione egli dichiara che: \u00abquando una tendenza si manifesta per la prima volta, la selezione continua e gli effetti ereditari dell'uso degli organi sulle successive generazioni completano in fretta l'opera\u00bb. Pi\u00f9 tardi Darwin lavor\u00f2 su un modello di ereditariet\u00e0 pi\u00f9 elaborato, che soprannomin\u00f2 \"Pangenesi\" e che incorporava anche vari aspetti delle teorie lamarckiane, sebbene fosse anche influenzato da teorie dell'eredit\u00e0 non-lamarckiane (come il modello biometrico sviluppato da un suo cugino, Francis Galton). L'ereditariet\u00e0 lamarckiana non sarebbe stata definitivamente abbandonata fino a dopo la morte di Darwin, e la genetica mendeliana non sarebbe stata riscoperta fino al XX secolo.\n\u00abRelazione fra evoluzione e creazione\u00bb.\nI creazionisti con cui Darwin polemizzava sostenevano che in molti momenti della storia Dio avesse creato parti dell'universo. Molti fenomeni non spiegati scientificamente erano attribuiti ad una creazione divina. Vari pensatori riprendevano dall'evangelista Giovanni il concetto di creazione continua, e sostenevano che l'intervento creatore di Dio fosse ancora in corso, arrivando a portarlo anche in singoli eventi.\nNella prima e nell'ottava ed ultima riedizione del libro, Darwin non affermava la necessit\u00e0 o probabilit\u00e0 di un intervento creativo, n\u00e9 ne dichiarava l'incompatibilit\u00e0 con la teoria dell'evoluzione. Tuttavia secondo Darwin la tesi di un intervento creativo continuo non \u00e8 propria dell'intelligenza necessaria al creatore dell'universo; egli pertanto manifestava esplicitamente il suo disaccordo con la posizione dei creazionisti, e sosteneva che se mai ci fosse stata una creazione, l'intelligenza necessaria a un Dio creatore dell'universo si sarebbe rivelata nella capacit\u00e0 di condizionarne il futuro nei modi voluti con un solo intervento creativo, senza ulteriori creazioni nella storia dell'uomo, ovvero con un unico piano reso attuabile con un'unica azione creatrice.\nLa polemica fra evoluzionisti e creazionisti non \u00e8 stata certamente conclusa a livello scientifico, ma alcuni movimenti religiosi radicali (alcuni presenti anche in Europa, ma per lo pi\u00f9 legati al fondamentalismo cristiano negli Stati Uniti) continuano a sostenere che l'origine della Terra risalga a una \u00abCreazione\u00bb avvenuta circa 6000 anni fa, in accordo con il racconto della \"Genesi\"; altri invece sostengono il cosiddetto \u00abcreazionismo scientifico\u00bb, noto anche come \u00abdisegno intelligente\u00bb. Le rivendicazioni di questi movimenti hanno acceso in America un vivace dibattito sull'opportunit\u00e0 di presentare le ipotesi creazioniste\u00a0\u2013\u00a0\u2013 nei programmi di biologia delle scuole superiori.\nReazioni pubbliche.\nDopo la pubblicazione dell'opera, l'evoluzione per mezzo della selezione naturale fu discussa e dibattuta ampiamente. Le lezioni per i lavoratori di Huxley si rivelarono un'attrazione anche per i naturalisti e per i religiosi colti, cos\u00ec la sesta edizione fu dimezzata di prezzo, aumentando con successo le vendite per venir incontro alla sua richiesta.\nIl libro fu fonte di aspre controversie alla sua prima apparizione, poich\u00e9 esso contraddiceva le allora diffuse teorie \u00abscientifiche\u00bb di un intervento divino diretto sulla natura e contrastava con la Creazione vista secondo interpretazione letterale del libro della Genesi. Sebbene Darwin fosse sostenuto da alcuni scienziati (tra i quali Thomas Henry Huxley), altri esitarono ad accettare la sua teoria a causa del mancato chiarimento del modo con il quale gli individui potevano trasmettere le loro caratteristiche alla discendenza. Darwin propose una propria teoria dell'eredit\u00e0 per pangenesi, ma essa non era molto convincente. La mancanza di un meccanismo coerente dell'eredit\u00e0 rest\u00f2 uno dei principali punti deboli della teoria darwiniana fino alla riscoperta del lavoro di Gregor Mendel nei primi anni del XX secolo. Si pu\u00f2 comunque dire che il maggior merito di Darwin fu quello di aver portato l'idea di evoluzione nell'arena del dibattito scientifico propriamente detto.\nNel 1874, il teologo Charles Hodge accus\u00f2 Darwin di negare l'esistenza di Dio per aver definito gli esseri umani il risultato di un processo naturale piuttosto che una creazione concepita da Dio. Infatti, la teoria dell'evoluzione si trova in completa contraddizione con le interpretazioni letterali di molte leggende o storie religiose che narrano di come si sia originata la vita terrestre; quindi, coloro che accettarono questa teoria aumentarono il loro scetticismo nei confronti della \"Bibbia\" o di altre fonti religiose. Hodge indic\u00f2 che l'evoluzione non poteva essere intesa come originata da una sorgente divina ed alcuni consideravano Dio una forza meno potente nell'universo; la sua posizione non \u00e8 comune a tutti i Cristiani: ad esempio la Chiesa Cattolica accetta l'evoluzione, ma non la considera frutto del caso n\u00e9 ritiene l'anima dell\"'homo sapiens\" uguale a quella dei suoi \u00abpredecessori\u00bb. Nel corso della polemica fra Darwin e la chiesa anglicana, Thomas Huxley ebbe a dichiarare:\nLa teoria di Darwin cambi\u00f2 negli uomini il modo di vedere se stessi ed il mondo che li circondava. Con l'accettazione che gli umani discendessero dagli animali, diventava palese che anche l'uomo fosse un animale. Il mondo naturale assunse una tinta fosca nelle menti dei pi\u00f9, poich\u00e9 gli animali selvaggi erano immaginati in perenne stato di competizione gli uni con gli altri. Il mondo fu visto in termini di minore \u00absolidit\u00e0\u00bb: siccome molti milioni di anni fa esso era del tutto diverso dall'attuale, fu chiaro a molti che l'impatto dell'uomo sulla Terra non era cos\u00ec grande, e che l'uomo stesso avrebbe potuto estinguersi in un futuro. Soprattutto, forn\u00ec giustificazioni di tipo scientifico alla politica imperialista praticata dalla Gran Bretagna, impegnata nella conquista di quello che fu, sino alla fine della Seconda Guerra Mondiale, il pi\u00f9 vasto impero nella storia dell'uomo. La razza umana pi\u00f9 forte, infatti, era destinata a prevalere, le altre ad estinguersi.\nDal 1860 sino agli anni 1930, la teoria dell'evoluzione per selezione naturale di Darwin non fu accettata universalmente dagli scienziati, mentre \"qualche forma\" di evoluzione era considerata possibile. Numerose teorie evolutive, tra le quali il neodarwinismo, il neolamarckismo, l'ortogenesi e la teoria delle mutazioni furono discusse dagli scienziati all'inizio del XX secolo. Negli anni '30 il lavoro di numerosi biologi, genetisti, statistici e paleontologi port\u00f2 alla formulazione della cosiddetta Sintesi moderna dell'evoluzione, che fondeva il concetto darwiniano di selezione naturale con la genetica di Mendel.\nAttualmente la stragrande maggioranza degli studiosi della vita (oltre il 90%) non crede nella \"creazione\", anche se lo scetticismo nei confronti del Darwinismo \u00e8 molto diffuso, soprattutto tra paleontologi e genetisti. Negli Stati Uniti una parte significativa della popolazione \u00e8 contraria all'evoluzione, soprattutto a causa di credenze religiose.\nInfatti si cercano ancora oggi le testimonianze dell'evoluzione, perch\u00e9 Darwin, come dice nel libro sull'\"Origine\", era preoccupato delle obiezioni alla sua \"teoria\". Tra quelle che temeva di pi\u00f9 c'era l'assenza di forme intermedie tra una specie e l'altra (capitoli VI, X, e XI) e lui pensava che queste forme sarebbero state trovate dai paleontologi che studiavano le successioni sedimentarie a strati; ma le sue speranze andarono deluse quando quelli che lui aveva interpellato, es. Trautscheld e d'Orbigny, gli dissero che non l'avevano mai trovate e tra una specie e l'altra, nelle successioni stratigrafiche, e c'erano sempre salti. Darwin cerc\u00f2 di trovare le ragioni di ci\u00f2, ma probabilmente non si sentiva soddisfatto pur avendo argomentato ampiamente. Oggi si comprende che, per le conoscenze dell'epoca, non erano stati eseguiti studi stratigrafici con fossili in successioni affidabili. In realt\u00e0 le serie concrete fossili sono rare, perch\u00e9 queste si devono basare sulla continuit\u00e0 di sedimentazione e sull'abbondanza e qualit\u00e0 dei campioni. Attualmente si sa che le successioni stratigrafiche delle rocce marine sono generalmente lacunose e quindi per tale motivo non possono ospitare una documentazione graduale e di conseguenza non si trovano le forme di passaggio tra le specie; ci\u00f2 Darwin l'aveva intuito e malgrado si angustiava per la mancanza di tali prove, ben comprendendone l'importanza. Per quello che si pu\u00f2 capire, \u00e8 proprio la successione del \"Rosso Ammonitico\" umbro-marchigiano con ammoniti del Toarciano (ultimo piano del Giurassico inferiore) che potrebbe deporre in questo senso, perch\u00e9 la continuit\u00e0 di sedimentazione \u00e8 dimostrata dalla fittezza dei livelli fossiliferi ed ha registrato il fluire del tempo con grande dettaglio. Il \"Rosso Ammonitico\" \u00e8 costituito da un corpo stratigrafico di 7\u00a0- 8\u00a0m di spessore, con stratarelli centimetrici calcareo-marnosi pi\u00f9 o meno nodulari, alternati a giunti argillosi anch'essi nodulari ed \u00e8 probabilmente il risultato di una sedimentazione rallentata rispetto a quella delle unit\u00e0 stratigrafiche sotto e soprastanti nel territorio; \"Corniola\" e \"Calcari a Posidonia\". \u00c8 da considerare che n\u00e9 la \"Corniola\" n\u00e9 i \"Calcari a Posidonia\" mostrano la ricchezza di documentazione del Rosso Ammonitico, i cui modelli interni conchigliari spesso sono conservati in modo mirabile. In tali condizioni si capisce perch\u00e9 l'evoluzione, documentata dai campioni di ammoniti Hildoceratidae (fossili guida), trovati strato per strato, si mostrerebbe di tipo gradualistico, con forme di transizione e non, tra specie o generi, come aveva previsto Darwin (Venturi e al., 2010).\nInnovazione della dottrina di Darwin e comparazione con la teoria di Wallace.\nDarwin non \"scopr\u00ec\" l'evoluzione, n\u00e9 intendeva essere confuso con chi utilizzava questo termine nel suo senso originario, come facevano i suoi predecessori e contemporanei. Non \u00e8 un caso che il termine \"evoluzione\", reputato poco \"scientifico\" da Darwin in relazione alla ricostruzione dell'origine delle specie, non venga utilizzato in \"The origin of species\" se non nella sesta e ultima edizione del 1872, di tredici anni successiva alla prima edizione. A met\u00e0 Ottocento, i naturalisti che si definivano \"evoluzionisti\" erano semplicemente coloro che negavano il fissismo delle specie (un \"evoluzionista\", pertanto, poteva ben reputarsi tale pur continuando a credere nell'esistenza di una divinit\u00e0 responsabile delle \"leggi\" che regolavano la trasformazione delle specie, e dunque che la natura fosse il prodotto di un piano determinato). Il problema dell'origine delle specie, di come le specie si originassero, non era di loro interesse poich\u00e9 era molto diffusa la concezione secondo cui, semplicemente, eccedesse gli interessi della scienza. La reticenza di Darwin rispetto all'impiego del termine \"evoluzione\" si spiega col fatto che esso provenisse dagli studi embriologici sei-settecenteschi. Il termine era originariamente riferito alla vita dell'embrione, che si \"dispiegava\" in qualcosa di altro, di definito e compiuto. Esso indicava lo \"svolgimento\" di qualcosa di \"inviluppato\", in un senso \"preformistico\", per poi passare a indicare lo \"sviluppo\" nelle teorie dell\u2019epigenesi (si\u00a0veda B. Continenza, \"Evoluzione e sviluppo tra divorzi, sintesi e simulazioni\", in L. Calabi, \"Il futuro di Darwin. L\u2019individuo\", Torino, 2008, pp. 19-53; si veda anche J. Browne, \"Charles Darwin. The power of place;\" R. B. Freeman, \"The works of Charles Darwin: an annotated bibliographical handlist, second edition, revised and enlarged,\" London, 1977, pp. 79-80). \"Evoluzione\" indicava dunque un processo lineare e semplice: quello attraverso cui l'embrione diventa un individuo compiuto. \"Evoluzione\" riguarda dunque lo sviluppo del singolo individuo (quello che oggi chiamiamo ontogenesi) e solo negli anni Trenta, con C. Lyell, assume il significato moderno relativo alla trasformazione organica, successivamente reso popolare da Spencer come concezione totalizzante della realt\u00e0 (cfr. A. LA Vergata, \"L'evoluzione biologica da Linneo a Darwin,\" Torino, 1979, pp. 14-15). Assumere l'evoluzione in un senso che resta connesso alle sue radici embriologiche avrebbe comportato un'interpretazione \"progressiva\" della vita organica sulla terra, e quindi una ricaduta in quelle antiche concezioni della \"scala naturae\" nelle quali le tassonomie non fanno altro che svelare i \"gradi\" di perfezione della vita culminanti nell'uomo, prodotto perfetto e superiore della natura. L'elemento esplicativo innovativo impiegato da Darwin per dare conto della trasformazione biologica non \u00e8, dunque, il concetto di \"evoluzione\", fin troppo usato e abusato ai suoi tempi (col quale il suo nome comunque viene associato oggi perch\u00e9 il termine non \u00e8 pi\u00f9 inteso nel suo senso embriologico ma nel senso di evoluzione \"variazionale\" delle specie: a tale riguardo si veda E. Mayr, \"Un lungo ragionamento. Genesi e sviluppo del pensiero darwiniano\" [1991], Milano, 1994), bens\u00ec quello di \"selezione naturale\". Questo \u00e8 l'elemento concettuale innovativo e rivoluzionario per i tempi di Darwin, in quanto non implica soltanto l'abbandono dell'ideologia religiosa del creazionismo biblico e di quella teologico-naturale dei \"piani intelligenti\" sottostanti alla formazione e al cammino delle specie, bens\u00ec implica l'utilizzo di una categoria che sia la scienza, sia il pensiero popolare rigettava, la categoria del \"caso\", che con Darwin si poneva alla base delle scienze della vita. La selezione naturale \"produce\", infatti, le specie a partire dagli elementi \"casuali\" che si presentano, in natura, nelle \"variazioni spontanee\" degli organismi (cfr. T. Pievani, \"Introduzione a Darwin,\" Roma-Bari, 2012). Nel 1858 Darwin e Wallace proposero per primi il meccanismo evolutivo della selezione naturale ma, di fatto, Wallace \"non se la sent\u00ec\", poi, di abbracciare la spiegazione selettivo-naturale per \"tutto\" l'universo biologico (cfr. Pievani 2012, pp. 100-101), escludendo l'uomo dall'azione della selezione naturale di cui egli stesso era stato il co-scopritore, e ricadendo entro posizioni teologico-naturali e spiritualistiche. Si pu\u00f2 dire che mentre Darwin \u00e8 impegnato a colmare ogni distanza all'interno del regno animale, tra la specie umana e le altre specie, sul finire del XIX secolo Wallace \u00e8 impegnato nell'impresa opposta di favorire e accentuare l'idea della distanza incolmabile tra l'uomo e la bestia. Il fatto che il pensiero di Darwin si presti, da sempre, a fraintendimenti \u00e8 testimoniato dall'introduzione, nella quinta edizione de \"L'origine delle specie\" (1869)\",\" dell'espressione spenceriana \u00absopravvivenza del pi\u00f9 adatto\u00bb. Darwin introdusse in qualche occorrenza - e non senza esprimere i suoi dubbi in merito - l'espressione spenceriana dietro consiglio di Wallace, ritenendola un adeguato sinonimo per \"selezione naturale\", ma questo termine gener\u00f2 una confusione ben pi\u00f9 grande rispetto a quella che avrebbe dovuto dissipare (Spencer aveva osservato infatti che sarebbe stato preferibile non fare riferimento alla \"selezione naturale\" in quanto questo concetto ricordava l'idea di un'intelligenza alla base della creazione delle specie, di un \"selettore supremo\"). Il superlativo \"fittest\" che Spencer usa (anzich\u00e9 \"fitter\", che avrebbe indicato in modo pi\u00f9 preciso il carattere contingente dell'evoluzione cos\u00ec come la intende Darwin), si prestava a nuove interpretazioni di carattere anche sociologico (il cosiddetto \"darwinismo sociale\", che \u00e8 appunto di matrice spenceriana e non darwiniana), evidentemente molto distanti dallo spirito de \"L'origine delle specie\".\nImplicazioni filosofiche.\nSecondo Ernst Mayr, il pensiero evoluzionistico di Darwin si basa sul rifiuto dell'essenzialismo, con cui si presume l'esistenza di certe perfezioni, forme essenziali per ogni particolare classe di viventi, e le differenze tra gli individui vengono trattate come imperfezioni o deviazioni di questa perfetta forma essenziale. Darwin abbracci\u00f2 invece ci\u00f2 che Mayr chiama \"approccio popolazionista\", con cui si nega l'esistenza di qualsiasi forma essenziale, sostenendo che una classe non \u00e8 altro che la concettualizzazione di numerosi individui unici.\nMentre la classe \u00e8 un'astrazione, un artefatto di epistemologia, gli individui sono reali in modo oggettivo. Questa enfasi sull'importanza delle differenze individuali risulta necessaria se si crede che il meccanismo dell'evoluzione, la selezione naturale, operi su di esse.\nMayr afferma che l'essenzialismo abbia dominato il pensiero occidentale per circa duemila anni e che le teorie di Darwin rappresentino di fatto un'importante e radicale svolta per la filosofia tradizionale. \"Le onde del pensiero di Darwin si riflettono oggi su campi come l'economia e la teoria della complessit\u00e0, suggerendo che l'influenza darwiniana si estenda ben oltre il campo della biologia.\"\nMayr teorizza una definizione biologica del concetto di specie. Due esseri viventi appartengono alla stessa specie se dalla loro unione pu\u00f2 nascere un individuo a sua volta fertile.\nDiversamente, un'unione fra individui che nella classificazione di Linneo appartengono a specie diverse, d\u00e0 origine a un aborto spontaneo oppure a un individuo sterile.\nUn esempio tipico \u00e8 quello dei muli che sono sterili e non sono specie in quanto risultano dall'incrocio (accoppiamento) tra un asino (maschio) e una cavalla (femmina).\nLa sua teoria mostra anche che all'interno dello stesso gruppo avvengono pi\u00f9 mutazioni casuali (svantaggiose e non) e una maggior differenziazione che fra gruppi che non sono autoctoni, che non restano isolati per generazioni. Tale argomento sment\u00ec le teorie eugenetiche sulla purezza della razza ariana. Le sment\u00ec in maniera biologica, con un argomento scientifico: la diversificazione degli individui che si sarebbe venuta a creare in una Germania isolata dalle altre nazioni sarebbe paradossalmente stata maggiore di quella subita da Paesi che non avevano aderito alle teorie per la conservazione della razza.\nIl concetto di razza umana ne risulta biologicamente privo di fondamento."}
{"id": "226499", "revid": "21880", "url": "https://it.wikipedia.org/wiki?curid=226499", "title": "Tripanosomiasi americana", "text": ""}
{"id": "226500", "revid": "1226", "url": "https://it.wikipedia.org/wiki?curid=226500", "title": "Universo Animato DC", "text": ""}
{"id": "226503", "revid": "1000897", "url": "https://it.wikipedia.org/wiki?curid=226503", "title": "Blum Blum Shub", "text": "L'algoritmo Blum Blum Shub (BBS) \u00e8 un generatore di numeri pseudo-casuali crittograficamente sicuro proposto nel 1986 da Lenore Blum, Manuel Blum e Michael Shub.\nL'algoritmo \u00e8 il seguente:\nIl fatto che \"p\" e \"q\" siano congruenti a 3 modulo 4 garantisce che il MCD(\u03c6(\"p\" -1), \u03c6(\"q\" -1)) sia piccolo (il che rende pi\u00f9 lungo il ciclo per cui xi torna ad essere uguale a x0).\nSicurezza.\nQuesto algoritmo non \u00e8 adatto alle simulazioni, ma solo alla crittografia a causa della sua lentezza. Ha per\u00f2 una dimostrazione della sua sicurezza legata alla difficolt\u00e0 computazionale della fattorizzazione di grandi numeri interi. Quando i numeri \"p\" e \"q\" sono scelti appropriatamente, e O(log2(log2 \"n\")) bit di ogni \"xi\" sono emessi in output, allora al crescere di \"n\" distinguere i bit di output dai bit generati da una fonte realmente casuale \u00e8 difficile almeno quanto fattorizzare \"n\".\nNonostante le sue propriet\u00e0 teoriche dimostrabili matematicamente BBS \u00e8 difficilmente usato in contesti pratici. Infatti le sue garanzie di sicurezza sono valide solo quando il modulo \"n\" \u00e8 molto grande. Ad esempio, supponendo di voler generare 220 bit e voler proteggersi da un attaccante che eseguir\u00e0 2100 istruzioni \u00e8 necessario che il modulo \"n\" sia di almeno 6800 bit, molto pi\u00f9 grande di altri algoritmi crittografici che forniscono simili garanzie di sicurezza. In modo simile, se si utilizza un modulo \"n\" di 768 bit e si estraggono 9.58 bit per ogni iterazione e si generano 109 bit, \u00e8 possibile dimostrare che si ha una garanzia che un possibile attaccante abbia al pi\u00f9 il 1% di probabilit\u00e0 di predire l'output di BBS solo se l'attaccante compie 2\u2212264 istruzioni (notare l'esponente negativo). In altre parole, le garanzie teoriche di BBS non necessariamente si traducono in vantaggi nelle applicazioni pratiche."}
{"id": "226504", "revid": "729019", "url": "https://it.wikipedia.org/wiki?curid=226504", "title": "Anjouan", "text": "Anjouan (anche conosciuta come Ndzuwani o Nzwani) \u00e8 un'isola dello Stato delle Comore.\nLa sua capitale \u00e8 Mutsamudu e la sua popolazione nel 1991 era di circa 240.000.\nGeografia.\nAnjouan \u00e8 parte dell'arcipelago delle Comore ed \u00e8 situata nell'Oceano Indiano e pi\u00f9 precisamente nel Canale del Mozambico. L'area totale dell'isola \u00e8 424 km\u00b2.\nClima.\nLa temperatura annuale sull'isola varia da 27 a 32 \u00b0C.\nIl clima \u00e8 caldo ed umido da dicembre ad aprile e leggermente freddo da maggio a novembre.\nCultura.\nNativi africani, Creoli, Arabi, Polinesiani, Anatalotes e Persiani Shirazi creano la popolazione di Anjouan. La principale religione \u00e8 l'Islam Sunnita. Sebbene sull'isola ci siano molte moschee, l'osservanza religiosa non \u00e8 cos\u00ec stretta come in molti altri Paesi islamici. L'alcool \u00e8 vietato. A causa dell'influenza francese, la cucina \u00e8 molto simile a quella francese.\nStoria.\nI primi abitanti dell'isola erano esploratori e immigranti dall'Indonesia-Polinesia. Dopo ci\u00f2, molta della popolazione che abitava nell'Oceano Indiano, inizi\u00f2 ad arrivare ad Anjouan e nelle Isole Comore. All'incirca nel 1500 fu fondato il sultanato di Ndzuwani, che si impossess\u00f2 dell'intera isola.\nL'isola fin\u00ec sotto protettorato francese nel 1866. Fu annessa dalla Francia nel 1912 ed il sultanato fu schiacciato. Anjouan si un\u00ec allo Stato delle Comore quando divenne indipendente nel 1975. Nel 1997 le isole di Anjouan e Moh\u00e9li dichiararono la loro indipendenza dalle Comore. Il susseguente tentativo del governo di ristabilire il controllo sui ribelli dell'isola fall\u00ec. Attualmente \u00e8 in corso un tentativo dell'Unione Africana di riprendere i negoziati.\nEconomia.\nL'isola usa il franco come sua valuta corrente. L'economia \u00e8 dipendente dall'agricoltura e relative industrie. Queste impiegano circa l'80% della forza lavoro. L'alimento base delle isole \u00e8 il riso, molto del quale \u00e8 importato. Anjouan \u00e8 l'esportatore primario dell'olio di ylang-ylang, un ingrediente in quasi tutti i profumi.\nStruttura amministrativa.\nCome le altre due isole principali delle Comore, Anjouni costituisce una unit\u00e0 amministrativa indipendente, con un proprio presidente eletto. L'isola comprende due municipi, Domoni e Mutsamudu."}
{"id": "226536", "revid": "729019", "url": "https://it.wikipedia.org/wiki?curid=226536", "title": "Moh\u00e9li", "text": "Moh\u00e9li, anche conosciuta come Mwali, \u00e8 una delle tre isole delle Comore.\nGeografia.\nMoh\u00e9li si trova nell'Oceano Indiano al largo della costa dell'Africa. \u00c8 situata tra la Grande Comore e Anjouan.\nDemografia.\nLa sua popolazione, nel 1991, era di circa 24\u00a0000 persone. La sua capitale \u00e8 Fomboni.\nIl suo gruppo etnico principale, come nelle altre isole Comore e nel territorio francese delle Mayotte, \u00e8 quello comoriano, una sintesi delle culture bant\u00f9, araba, malese e malgascia.\nLa religione principale \u00e8 l'islam sunnita.\nStoria.\nFino al 1830 Moh\u00e9li era parte del sultanato di Ndzuwenie che controllava anche Anjouan, la vicina isola. Nel 1830 immigrati dal Madagascar capeggiati da Ramanetaka, che pi\u00f9 tardi cambi\u00f2 il suo nome in Abderemane, presero il controllo dell'isola e costituirono il sultanato di Mwali. Nel 1886 la Francia ne fece un suo protettorato. Fino al 1889 Moh\u00e9li aveva un proprio \"residente\" francese (una sorta di governatore), ma l'isola fu poi sottomessa alla residenza di Anjouan. Il sultanato fu abolito nel 1909, quando la Francia convert\u00ec lo \"status\" di Moh\u00e9li in colonia.\nLa regina Djombe Fatima I (1836-1878).\nFu regina di Moh\u00e9li (1841-1867 e 1874-1878). Primogenita del sultano Ramanetaka (figlio del re Radama I del Madagascar) e della principessa Rovao che svolse funzioni di reggente alla morte del marito.\nL'isola era turbata da gravi problemi, quali le intenzioni della Francia di farne una colonia (nel 1843 sbarcarano elementi della marina) e l'aggressivit\u00e0 dei vicini malgasci. La giovane sovrana era circondata da soggetti locali che tentavano di manovrarla, ma soprattutto cadde sotto l'influenza non positiva della governante madame Droit, appositamente inviata dalla Francia per questo motivo. La situazione divenne cos\u00ec critica che i notabili del regno spinsero Fatima a cacciare la donna nel 1851. La regina, intanto, l'anno successivo convol\u00f2 a prime nozze con il principe M'kadara, dal quale avr\u00e0 tre figli. Il primogenito Mohammed le succedette nel 1867 quando lei decise di abdicare, stanca della criticit\u00e0 delle vicende.\nFatima I si rec\u00f2 a Parigi per chiedere l'appoggio di Napoleone III, ma, scomparso nel 1874 il giovane sultano, dovette risalire sul trono. La sua storia sentimentale fu ancora movimentata: morto M'kadara, intrecci\u00f2 una relazione con Joseph Lambert che eserciter\u00e0 un ruolo significativo nella politica isolana, ma si rispos\u00f2 con il principe d'Anjouan Said Omar, vicino alla Francia. La regina si piegher\u00e0 infatti alla volont\u00e0 dei francesi accettando le interferenze, che poi si trasformeranno in colonizzazione. Dal terzo matrimonio con il conte francese Emile Fleuriot de Langle nacque nel 1874 Ursula Salima che sar\u00e0 l'ultima sultana di Moh\u00e9li. Fatima mor\u00ec nel 1878, a soli 42 anni.\nL'ultima sultana Salima I Machamba (1878-1909).\nFu l'ultima regina di Moh\u00e9li indipendente e del ramo locale dei Merina. Succedette a soli quattro anni alla madre Fatima I, deceduta nel 1878 e fu sottoposta all'autorit\u00e0 di alcuni reggenti che, per mantenere il potere, la manovrarono a loro piacimento inviandola in Francia, con la motivazione ufficiale di farle compiere adeguati studi in uno Stato moderno.\nNel 1886 il reggente, in suo nome, sottoscrisse il trattato di protettorato francese, mentre la regina si occidentalizz\u00f2 sempre pi\u00f9 convertendosi al cattolicesimo e trascurando la lingua madre. In Francia, dunque, la giovane Salima conobbe il gendarme Camille Paule, pi\u00f9 anziano di lei: espresse la volont\u00e0 di sposarlo causando una \"bufera\" diplomatica tra la sua isola e Parigi. Si decise che avrebbe dovuto scegliere tra l'uomo e il trono: la regina prefer\u00ec sposare Camille. Si stabil\u00ec con lui a Pesmes en Franche-Comt\u00e8 dove nacquero i tre figli: Louise Henriette principessa di Moh\u00e9li, Louis e Fernand. A Moh\u00e9li, intanto, fu soppresso il sultanato e la Francia decise per l'isola lo status di colonia.\nSalima mor\u00ec quasi novantenne nel 1962 e fu sepolta accanto al marito nella chiesa di Saint-Hilaire a Pesmes.\nStoria recente.\nNel 1975 Moh\u00e9li si un\u00ec con la Grande Comore e Anjouan a formare lo Stato delle Comore.\nAgitazioni politiche, economiche e sociali afflissero Moh\u00e9li e le Comore in generale.\nL'11 agosto 1997, Moh\u00e9li usc\u00ec dalle Comore, seguita da Anjouan dopo una sola settimana. I leader secessionisti di Moh\u00e9li erano Said Mohamed Soefu che divenne presidente e Soidri Ahmed, che divent\u00f2 primo ministro.\nMoh\u00e9li si riun\u00ec, poi, tranquillamente alle Comore nel 1998. Nel 2002, Moh\u00e9li ratific\u00f2 la nuova costituzione comorese, la quale prevedeva un governo federale meno centralizzato e concedeva pi\u00f9 potere ai governi dell'isola. Ci\u00f2 aiut\u00f2 a placare lo stato di continua agitazione politica nelle Comore e i perduranti intenti secessionisti di Anjouan. Nel 2002 Mohamed Said Fazul \u00e8 stato eletto presidente dell'isola e i suoi sostenitori ottennero molti posti nella delegazione di Moh\u00e9li al Parlamento nelle elezioni politiche del 2004.\nI francobolli, vecchi e nuovi, emessi dalle poste di Moh\u00e9li sono ricercati dai collezionisti e rappresentano un'ottima entrata per il bilancio\ndello Stato delle isole Comore unitamente al turismo che si sviluppa, facendo s\u00ec che i giovani abbiano nuove occasioni lavorative e non siano\ncostretti a lasciare l'arcipelago."}
{"id": "226537", "revid": "88740", "url": "https://it.wikipedia.org/wiki?curid=226537", "title": "Pizzicato Five", "text": "I , spesso abbreviati in P5, sono stati un gruppo Shibuya kei giapponese.\nBiografia.\nI Pizzicato Five hanno le loro radici nel 1980, anno in cui i due compagni di scuola e DJ Yasuharu Konishi e Keitaro Takanami (detto K-taro Takanami) fondarono un primo gruppo musicale in cui avrebbero militato vari membri. Il gruppo divenne un gruppo stabile solo nel 1984 quando la cantante Sasaki Mamiko si un\u00ec a Konishi e Takanami.\nI Pizzicato Five sono stati uno dei gruppi pi\u00f9 rappresentativi del pop anni novanta, dell'easy listening, della cultura neo-lounge internazionale, del \"revival\" anni sessanta, ed in generale uno dei gruppi giapponesi pi\u00f9 famosi nel mondo, noti agli appassionati di musica nipponica e non. Autori molto prolifici, i due musicisti si sono sempre accompagnati con una vocalist femminile che \u00e8 cambiata pi\u00f9 volte negli anni, sempre mantenendo la formazione a tre componenti.\nNel 1990 entr\u00f2 a far parte del gruppo la vocalist Maki Nomiya, la pi\u00f9 stabile e famosa fra le cantanti che hanno fatto parte dei Pizzicato Five. A partire dalla met\u00e0 del decennio i Pizzicato Five restano quindi in due, e la quasi totalit\u00e0 delle canzoni viene scritta da Yasuharu Konishi. Gli anni '90 rappresentano il culmine della fama e della carriera del gruppo, che vende album in tutto il mondo e riceve recensioni entusiastiche da riviste di ogni continente. Subito dopo l'album \"The Fifth Release from Matador\" la band decide per\u00f2 di sciogliersi il 31 marzo 2001 con un concerto tenuto a Tokyo. In seguito Maki Nomiya ha intrapreso una carriera solista \nStile musicale.\nResponsabili di aver popolarizzato lo shibuya-kei dai circoli underground e precorso il revival easy listening degli anni novanta, i Pizzicato Five citano innumerevoli tendenze musicali provenienti da tutto il mondo quali il j-pop, la drum and bass, il jazz e la musica da cocktail fra le molte. Importante elemento dei loro brani \u00e8 il cantato in giapponese di Nomiya, che contribuisce a dare un piglio esotico alla loro musica. Il repertorio allegro e ironico dei Pizzicato Five riecheggia i successi musicali degli anni sessanta ed \u00e8 stato definito da pi\u00f9 parti \"stiloso\" e \"alla moda\". Molti sottolineano anche il loro carattere postmoderno e kitsch.\nFormazione.\nEx componenti\nCronologia\nDiscografia parziale.\nSono stati prodotti sedici album in studio in quindici anni di attivit\u00e0 oltre a singoli, compilation, live, remix, ristampe e materiale promozionale."}
{"id": "226541", "revid": "2020013", "url": "https://it.wikipedia.org/wiki?curid=226541", "title": "MIT OpencourseWare", "text": "Il progetto MIT OpencourseWare, in sigla MIT OCW, \u00e8 una iniziativa didattica del Massachusetts Institute of Technology, patrocinata dall'Hewlett Foundation, che ha lo scopo di rendere disponibile gratuitamente sul Web i materiali utilizzati per alcuni corsi universitari. All'ottobre del 2008 si contano 1800 diversi corsi (in inglese, spagnolo, portoghese, cinese e thai) il cui materiale sia stato reso disponibile tramite questa iniziativa. MIT OCW \u00e8 un progetto per la diffusione su larga scala di materiale didattico universitario di buon livello in modo accessibile e non \u00e8 volta a fornire titoli di studio o procurare crediti formativi.\nPer riuscire a sviluppare questo progetto \u00e8 stato fondato un consorzio (OpenCourseWare Consortium) al quale hanno aderito universit\u00e0 di tutto il mondo contribuendo all'ampliamento e diffusione dell'iniziativa.\nStruttura dei corsi.\nI corsi presenti sul sito del MIT presentano tutti una struttura precisa composta da:\nLe voci in corsivo possono non essere presenti.\nSpesso prima della voce \"Download\" si presentano i vari argomenti in cui si \u00e8 deciso di dividere il corso, in un elenco che permette l'accesso modulare ai vari blocchi, posti in genere nella stessa sequenza presentata nel syllabus o nel calendario.\nLicenza applicata.\nLa licenza applicata dal MIT \u00e8 una Creative Commons di tipo BY-NC-SA, ossia una \"copyleft\"."}
{"id": "226546", "revid": "721282", "url": "https://it.wikipedia.org/wiki?curid=226546", "title": "Ai Haibara", "text": ", il cui vero nome \u00e8 \u00e8 un personaggio immaginario e uno dei personaggi principali della serie manga e anime \"Detective Conan\", creata da G\u014dsh\u014d Aoyama. \"Ai Haibara\" \u00e8 un nome inventato da Hiroshi Agasa come copertura.\nMentre il suo vero cognome viene rivelato nel capitolo 9 del volume 18 (episodio speciale 129, 138 secondo la numerazione italiana), il suo nome si scopre solo nel capitolo 11 del volume 24 (episodio 178, 192 secondo la numerazione italiana).\nCreazione e sviluppo.\nSecondo il dottor Agasa, il nome di Ai corrisponde alla pronuncia tanto giapponese quanto inglese dell'iniziale \u00abI\u00bb di V. I. Warshawski, la detective creata da Sara Paretsky, mentre il cognome deriva da quello di un'altra detective, Cordelia Gray, protagonista di alcuni romanzi di P.D. James, in quanto significa \u00abgrigio\u00bb, \"gray\" in inglese, appunto (\u7070 vuol dire \u00abcenere\u00bb). Agasa ha suggerito di usare il kanji \u611b, \u00abamore\u00bb, per il nome della ragazzina, ma ella ha preferito \u54c0, cio\u00e8 \u00abdolore\u00bb. Tuttavia, in un'intervista pubblicata nel numero di maggio 2014 della rivista \"Da Vinci\", G\u014dsh\u014d Aoyama ha riferito che il nome Ai deriva da I Rene Adler, personaggio del racconto di Sherlock Holmes \"Uno scandalo in Boemia\". Shiho, invece, probabilmente viene dalla pronuncia giapponese di Sherlock Holmes|Sherlock Holmes, mentre Sherry \u00e8 tratto dal liquore preferito del Detective Shunsaku Kudo, di \"Tantei Monogotari\".\nLa sua storia.\nShiho Miyano era la miglior scienziata dell'Organizzazione nera, conosciuta con il nome in codice di , ed \u00e8 lei che ha portato avanti gli studi sull'APTX4869, iniziati dopo la morte dei suoi genitori, il padre giapponese Atsushi Miyano e la madre inglese Elena Miyano. I due erano ricercatori importanti per l'organizzazione ed entrambi morirono in quello che viene descritto, dagli altri membri, come un incidente, mentre Shiho era molto giovane. La sorella maggiore, Akemi Miyano, condusse una vita normale in Giappone, mentre Shiho venne mandata a frequentare la scuola all'estero, in America. Nella maggior parte del suo tempo in America, Shiho veniva allontanata e lasciata pranzare da sola dai suoi compagni, poich\u00e9 considerata diversa. Nonostante la difficile situazione sociale, Shiho era considerata un prodigio accademico, per cui, all'et\u00e0 di 13 anni, inizi\u00f2 a lavorare come scienziata altamente classificata nella divisione droga interna dell'organizzazione. All'et\u00e0 di 18 anni, Shiho svilupp\u00f2 il pi\u00f9 recente composto in fase sperimentale dell'APTX4869, nonostante non fosse questo il suo scopo. Si scopr\u00ec che la sostanza poteva essere usata come veleno per uccidere senza lasciare tracce di s\u00e9 nel corpo delle vittime. Durante le ricerche, Shiho not\u00f2 che uno dei topi di laboratorio, dopo aver assunto la droga, invece di morire era diventato pi\u00f9 giovane. L'organizzazione, per\u00f2, inizi\u00f2 ad utilizzare il farmaco per commettere omicidi.\nRimasta sola con la sorella, unica che potesse farle da famiglia, fu sempre costretta a lavorare sulla sostanza, non avendo perci\u00f2 la possibilit\u00e0 di crearsi una propria vita sociale. Akemi spronava la sorella a relazionarsi con gli altri, organizzando alcuni incontri ai ristoranti e inviandole alcuni dischetti contenenti foto dei suoi viaggi con gli amici. Dopo averli guardati frettolosamente, Shiho mescol\u00f2 accidentalmente i dischi con uno contenente informazioni delle sue ricerche e lo sped\u00ec ad Akemi. Il disco si scopre poi essere caduto nelle mani di un professore, amico di Akemi: Masami Hirota.\nPoco tempo dopo l'inizio degli eventi correnti, alcuni team di ricerca dell'organizzazione vennero mandati ad investigare per accertare la morte di uno dei loro obiettivi: Shinichi Kudo. Come creatrice del farmaco sperimentale, Shiho fece parte della squadra, la quale perlustr\u00f2 con perizia casa Kudo. Shiho not\u00f2 per\u00f2 che la divisa di scuola elementare del ragazzo era sparita dopo la prima ispezione e inizi\u00f2 a sospettare che Shinichi fosse ringiovanito per effetto del farmaco e che fosse scappato. Pochi giorni dopo, la ragazza incontr\u00f2 la sorella e le disse che era andata nella casa di Kudo, a Beika, per \"controllare qualcosa\".\n\u00c8 a causa della morte di Akemi per mano di Gin, il diretto superiore dei reparti inferiori dell'organizzazione, che Shiho decide di ribellarsi a quest'ultima. La ragazza viene per\u00f2 immobilizzata e incatenata in una cella nel laboratorio in cui lavorava, in attesa della sua esecuzione. Shiho assume una pillola dell'APTX4869, sicura che, oltre alla morte, ci sarebbe stata una minima possibilit\u00e0 di tornare ad uno stato fisico precedente, cos\u00ec da avere la possibilit\u00e0 di scappare. Fortunatamente, le sue cellule iniziarono il processo di apoptosi, dandole la possibilit\u00e0 di liberarsi dalle manette, fuggire dal laboratorio attraverso un condotto dell'aria ed arrivare sino davanti a casa dell'unica persona la cui morte non \u00e8 stata confermata tra i soggetti a cui era stata somministrata l'APTX4869: Shinichi Kudo.\nIl suo arrivo nella trama.\nLa ragazza viene ritrovata dal dottor Agasa, il quale la porta nella sua abitazione, le d\u00e0 le cure necessarie e le suggerisce di usare lo pseudonimo di Ai Haibara, iscrivendola nella stessa scuola e nella stessa classe di Conan Edogawa, alias Shinichi. La ragazzina si comporta in modo freddo e riservato quando i Detective Boys cercano di fare amicizia con lei e Genta si accorge che guarda Conan in modo strano. Ai dice loro dove abita ma, l\u00ec per l\u00ec, Conan non si rende conto che si tratta della casa di Agasa. Quella sera, sulla strada di ritorno, Ai decide di spaventarlo, rivelandogli la sua vera identit\u00e0, ma tralasciando cos'era successo tra lei e il dottor Agasa e il fatto che sia fuggita dall'organizzazione. Dopo aver creduto per un momento alla sua storia, per\u00f2, Conan si fa raccontare la verit\u00e0 dei fatti dal dottor Agasa e, nonostante la diffidenza iniziale, decide di lasciar vivere Ai nella casa del professore per poterle permettere di iniziare la ricerca ad un antidoto per l'APTX4869. La ragazzina gli rivela, inoltre, che un disco contenente informazioni sull'organizzazione sia caduto nelle mani di un professore amico di sua sorella: Masami Hirota. I tre si recano immediatamente a casa del professore, ma quest'ultimo viene trovato morto. Conan rivela il nome del colpevole e riesce a recuperare il disco. Dopo la spiegazione del caso, per\u00f2, Ai crolla e inizia a piangere a dirotto, afferrando la maglietta di Conan e chiedendogli perch\u00e9 non sia riuscito a salvare la sorella, Akemi Miyano. Pi\u00f9 tardi, Ai tenta di leggere i file contenuti nel disco, ma un virus chiamato \"Il Barone della Notte\" cancella tutti i dati.\nLa sua parte nella trama.\nIn quanto creatrice ed unica in grado di creare un antidoto per l'APTX4869, Ai riveste un ruolo essenziale nella trama. Dimostra di essere in grado di fiutare la presenza di un membro dell'organizzazione nelle sue vicinanze. Si accorger\u00e0 pi\u00f9 avanti che questa capacit\u00e0 va sempre pi\u00f9 affievolendo, forse a causa del fatto che si stia ormai abituando ad una vita normale. In seguito, sar\u00e0 lei ad avvertire Conan di rinunciare a cercare il capo dell'organizzazione, una volta che egli ha trovato il modo per contattarlo, dicendogli che il numero del boss non deve essere aperto in alcun modo, perch\u00e9 sarebbe come aprire un Vaso di Pandora. \u00c8 anche a causa della sua troppa conoscenza dell'organizzazione che Conan tende a lasciare Ai fuori dall'azione e dai pericoli, tentando di fare in modo di non esporla troppo, lasciandole quindi un ruolo marginale, non per questo meno importante, ma soltanto molto pi\u00f9 sicuro.\nPrimo confronto con l'organizzazione.\nMentre stanno tornando a casa da scuola, Conan e Ai vedono la Porsche di Gin. Conan piazza una microspia all'interno e, al ritorno di Gin e Vodka, origlia i loro discorsi. Gin chiama un membro dell'organizzazione con il nome in codice di Pisco e discute riguardo al piano di uccidere qualcuno ad una cerimonia che si terr\u00e0 nell'Haido City Hotel, avvisandolo che, se sar\u00e0 il caso, potr\u00e0 anche utilizzare il \"detective incompleto\" per completare il piano. Poco dopo, sfortunatamente, Gin trova la microspia e, avendo rinvenuto anche un capello castano, crede che a piazzarla possa essere stata Sherry, per cui informa Pisco. Anche se inizialmente riluttante, Ai viene convinta da Conan ad andare alla festa per tentare di evitare l'omicidio e ottenere un campione del \"detective incompleto\" (che altri non \u00e8 che l'APTX4869), ma Pisco, che conosceva Shiho da bambina, la riconosce in Ai e la rapisce, addormentandola con il cloroformio e chiudendola in un magazzino di liquori. Pi\u00f9 tardi, Ai si sveglia e Conan, attraverso una ricetrasmittente, le dice di bere del Paikal, il quale le permetter\u00e0 di fuggire, ma nel frattempo inizia a copiare alcuni dati riguardanti l'APTX4869 da un computer che Pisco ha lasciato l\u00ec. Improvvisamente, Ai torna ad essere Shiho, indossa una tuta da lavoro trovata nel magazzino e si arrampica lungo il camino sino a raggiungere il tetto. Gin e Vodka entrano nel magazzino in cerca di Pisco, ma Gin sente il respiro affannato di una donna e trova a terra un altro capello castano. \u00c8 quindi sul tetto dell'Haido City Hotel che Shiho si ritrova faccia a faccia con i due uomini in nero. Gin le spara alla schiena. Dopo lo scambio di alcune battute, l'uomo le chiede in che modo sia fuggita dalla cella del laboratorio, ma Shiho rimane in silenzio. Gin allora le spara ripetutamente, tentando di convincerla a parlare. La ragazza \u00e8 ora in fin di vita a terra e, essendosi oramai reso conto che non ha intenzione di collaborare, Gin \u00e8 pronto a spararle il colpo fatale. Conan arriva in tempo, lancia un ago soporifero sul braccio destro di Gin e camuffa la sua voce, ordinando a Shiho di gettarsi velocemente nel camino. Vodka le spara, per evitare che accada, ma la ragazza riesce nell'intento e torna ad essere Ai, sotto gli occhi di Pisco, il quale, nel frattempo, ha raggiunto il magazzino. L'uomo la ringrazia per aver compiuto tali progressi con l'APTX4869 e le dice che, anche se probabilmente non lo riconoscer\u00e0, era un amico stretto dei suoi genitori. Pisco si prepara a farla fuori, ma Conan appare per distrarlo. Il magazzino va in fiamme, dato che Pisco stava fumando sopra lo spirito evaporato dai liquori caduti a terra, e Conan fugge, portando con s\u00e9 Ai, mentre l'uomo continua a cercarli. Gin scende dal camino e, sotto ordine del boss, uccide Pisco, poich\u00e9 si \u00e8 fatto fotografare da un paparazzo mentre utilizzava la pistola per compiere il delitto durante la festa.\nSaga di Vermouth.\nIl giorno del dirottamento dell'autobus.\nIn questo episodio, Conan, Ai, i Detective Boys e il dottor Agasa sono su un autobus per andare in montagna. Mentre sono sull'autobus, all'improvviso Ai si irrigidisce e afferra la mano di Conan. Quando quest'ultimo le chiede che cosa le succede, la ragazzina gli risponde che ha percepito la presenza di un membro dell'organizzazione, pi\u00f9 precisamente di Vermouth. Conan fa dei ragionamenti e conclude che nessuno dei passeggeri pu\u00f2 essere un membro, se non la professoressa Jodie e il dottor Araide. Alla fine dell'episodio, nonostante tutto, non riescono a capire chi sia Vermouth, anche se, mentre passano vicino a lui, Ai prova una strana sensazione.\nSaga di Bourbon.\nPoco tempo dopo la presunta morte dell'agente dell'FBI Shuichi Akai, Conan riceve una telefonata da Jodie, nella quale l'agente lo mette al corrente delle informazioni che la loro infiltrata nell'organizzazione, Rena Mizunashi, le ha fornito recentemente: un nuovo membro dell'organizzazione \u00e8 entrato in azione. Si tratta di una persona con abili doti investigative ed una spiccata capacit\u00e0 di raccolta di informazioni: il suo nome in codice \u00e8 Bourbon. Jodie e Conan temono che Bourbon abbia il compito di trovare Sherry.\nUna nuova minaccia: Subaru Okiya.\nSubaru Okiya \u00e8 un giovane studente universitario che racconta di seguire un dottorato d'ingegneria all'universit\u00e0 di Toto ed essere un fan di Sherlock Holmes. Appare per la prima volta durante un caso di incendio alla palazzina in cui abita, caso nel quale \u00e8 uno dei tre indiziati. \u00c8 lui la fonte della sensazione che Ai avverte in presenza dei membri dell'organizzazione, sensazione che prova proprio nel momento in cui lo vede, ma che svanisce nell'istante successivo. Il ragazzo, dopo aver saputo che i Detective Boys conoscono un certo dottor Agasa, decide di farsi presentare a lui. Dopo averlo conosciuto, chiede ad Agasa momentanea ospitalit\u00e0, in cambio di assistenza per le sue ricerche. Ai \u00e8 contraria all'idea, ma Conan, ignorando la sua paura per l'individuo, permette ad Okiya di andare ad abitare in casa Kudo. Quando Ai gli chiede sconcertata il perch\u00e9, Conan risponde solo che un fan di Sherlock Holmes non pu\u00f2 essere cattivo, senza darle altre motivazioni valide. Da qui in poi, Ai ripeter\u00e0 pi\u00f9 volte a Conan di cacciare quell'uomo da casa sua, poich\u00e9, secondo lei, \u00e8 un membro dell'organizzazione, ma Conan le dir\u00e0 sempre che \u00e8 solo una sua sensazione e che, se Okiya fosse davvero uno di loro, sarebbero gi\u00e0 stati uccisi. Nonostante quindi i tentativi di Conan di rassicurarla, Ai sar\u00e0 sempre diffidente nei confronti di Okiya. Nel caso del rapimento di Conan da parte di un'assassina, Okiya la convince ad unirsi all'inseguimento della donna, durante il quale l'uomo le dice la frase \"Non fare quella faccia...\", frase che le rimarr\u00e0 impressa. Giorni dopo, Conan si accorge che Ai ha iniziato a chiamare Okiya per nome (Subaru-san), per cui le chiede se, per caso, stia iniziando a fidarsi di lui, ma la ragazza nega. Pi\u00f9 tardi, la frase \"Non fare quella faccia...\" le torna in mente e ricorda che \u00e8 la stessa frase che una volta disse anche Dai Moroboshi, il fidanzato di sua sorella. In seguito, mentre Conan si trova al dipartimento di polizia per risolvere un caso, Ai e Okiya rimangono soli per la prima volta e hanno un dialogo breve ma intenso. Ai afferma che lui potrebbe trascinarla con la forza se volesse, dimostrando una certa relazione quasi amichevole nei suoi confronti, considerandolo dunque non pi\u00f9 un pericolo come prima, e Okiya le risponde che non la tratterebbe mai in modo sgarbato, poich\u00e9, pensando tra s\u00e9 e s\u00e9, lo ha promesso a \"lei\". Pi\u00f9 tardi, quando Okiya si addormenta in macchina, Ai entra di soppiatto nel veicolo e tenta di sfilare la sciarpa dal collo dell'uomo, ma Okiya le afferra il polso, dicendole che da l\u00ec in poi \u00e8 il \"suo territorio\". Subaru Okiya \u00e8 in realt\u00e0 Shuichi Akai.\nUna nuova minaccia: Masumi Sera.\nMasumi Sera \u00e8 una detective liceale che si \u00e8 trasferita nella classe di Ran e Sonoko. La ragazza \u00e8 misteriosamente interessata ad Ai, nonostante non l'abbia mai incontrata. Una sera, la si vede nella sua camera d'albergo eliminare al computer un'immagine estratta da un video, in cui viene ripresa anche Ai. Tenta in tutti i modi di convincere Conan a lasciargliela incontrare. Durante l'inseguimento della rapitrice di Conan, a bordo dell'auto di Okiya, Ai avverte una sensazione di pericolo quando Sera arriva dietro di loro. Ai ha sentito parlare di Sera solo quando Conan credeva ancora che quest'ultima fosse un ragazzo.\nUna nuova minaccia: Tooru Amuro.\nTooru Amuro \u00e8 un detective che si \u00e8 trasferito a lavorare come cameriere al \"Caff\u00e8 Poirot\" e ha convinto Kogoro a prenderlo come suo allievo. Amuro non ha mai mostrato interesse nel voler incontrare Ai, ma quest'ultima avverte una sensazione di pericolo quando, durante l'inseguimento della rapitrice di Conan, Amuro arriva dietro l'auto di Okiya, nella quale lei \u00e8 a bordo.\nLa seconda trasformazione.\nDurante una gita fuori citt\u00e0 con il dottor Agasa e i Detective Boys, Conan scopre che Ai possiede un antidoto dell'APTX4869, probabilmente pi\u00f9 efficace e duraturo di quelli precedenti, e insiste tra l'altro nel non darglielo per nessun motivo, dato che non vuole vederlo sprecato per portare avanti quella che lei definisce \"una commedia romantica\". Pi\u00f9 tardi, la ragazza e i Detective Boys assistono alla sepoltura del cadavere di una donna in un bosco e corrono via per non essere uccisi dall'assassino. I ragazzini si barricano in una capanna, che si riveler\u00e0 poi essere la scena primaria del crimine, ovvero il luogo dove il colpevole far\u00e0 ritorno. L'uomo, come previsto, tenta di entrare, ma, non riuscendo, blocca la porta e appicca fuoco alla baita. Non avendo altra scelta, Ai si rifugia in un'altra stanza, assume l'antidoto e torna adulta per afferrare un'ascia e sfondare la porta prima che per i bambini sia troppo tardi. Genta, Ayumi e Mitsuhiko raggiungono Conan nel bosco, raccontandogli come si sono svolti i fatti e che Ai sia stata la prima ad essere portata in salvo. Conan intuisce come siano andate veramente le cose e si precipita nel bosco alla ricerca di Shiho, gridando ripetutamente il suo nome. La ragazza, nascosta dietro un albero, gli fa lo sgambetto e lo rimprovera di essere arrivato tardi. Conan le raccomanda di rimanere nascosta nella tenda, finch\u00e9 l'effetto dell'antidoto non svanisca. Nel frattempo, Sera chiede ai Detective Boys informazioni circa la loro salvatrice e si viene a sapere che Mitsuhiko le ha fatto un video di nascosto con il suo cellulare, in modo tale da porterlo spedire a Kogoro per poter rintracciare la donna e ringraziarla dell'aiuto. Sera vede il video e rimane scioccata. La sera stessa, in agenzia, Ran sente alcuni rumori provenire dalle scale. Si vede che Amuro si \u00e8 introdotto furtivamente nell'ufficio per accedere al computer di Kogoro, utilizzando la password ingegnosamente carpita in precedenza, e guarda con incredibile stupore il video che riprende Shiho, accorgendosi che la ragazza indossa un anello col quale si pu\u00f2 salpare a bordo del \"Bell Tree Express\". Il computer viene hackerato e, nell'ultima scena, vediamo Okiya in casa Kudo, circondato da tre monitor, con l'atteggiamento di uno che sa gi\u00e0 tutto.\nPer cui, tutti e tre i protagonisti della saga di Bourbon, ovvero Subaru Okiya, Masumi Sera e Toru Amuro, vedono Shiho adulta, sanno che ha il pass per il \"Bell Tree Express\" e saranno quindi, presumibilmente, a bordo del treno per eliminarla.\nA bordo del Mystery Train.\nNel capitolo 819, durante il caso del \"Mystery Train\", avviene l'incontro con Masumi Sera, che le provoca di nuovo la sensazione di angoscia ed inquietudine, come successole altre volte. A bordo del treno, la ragazza avverte altre strane sensazioni omicide, ma non sa dar loro una spiegazione, finch\u00e9 Mitsuhiko non spiegher\u00e0 di aver inviato il video del salvataggio al detective Kogoro, il quale lo ha messo su internet, facendole capire che probabilmente l'organizzazione \u00e8 a bordo. S'imbatte anche nel Sosia di Akai per ben due volte, la prima quando l'uomo esce dalla cabina alle sue spalle e la seconda incrociandolo nel corridoio di un vagone: in particolare, questa seconda volta viene vista dall'Akai con la cicatrice e, terrorizzata a morte, afferra il maglione di Ran, tenendosi con tutta se stessa. Nel capitolo 824, la ragazza si nasconde e piange, ripensando alle audiocassette lasciatele dalla madre Elena e prendendo la decisione di suicidarsi, assumendo l'antidoto, e consegnandosi all'organizzazione. Nel capitolo 823, ridiventa Shiho, ma viene scoperta da Tooru Amuro, che in realt\u00e0 le rivela di essere Bourbon, il membro dell'organizzazione che ha proprio lei come obiettivo. Nel file successivo, per\u00f2, si scopre che Shiho era in realt\u00e0 Kaito Kid travestito, chiamato in causa da Conan, affinch\u00e9 potesse far credere all'organizzazione che Shiho sia effettivamente morta nell'esplosione sul treno, mentre la vera Shiho, sotto le sembianze di Ai, era rimasta in un'altra cabina del treno a parlare tramite un microfono per suggerire le risposte che Kid avrebbe dovuto dare a Bourbon. L'unica al corrente del fatto che Sherry sia ancora viva \u00e8 Vermouth, la quale per\u00f2 ha promesso a Conan che non avrebbe pi\u00f9 cercato di ucciderla.\nNel caso immediatamente successivo al \"Mystery Train\", Ai si mostra molto arrabbiata con Conan per averla tenuta all'oscuro di tutto per molto tempo, tuttavia la ragazza, molto timida, voleva in realt\u00e0 ringraziarlo, perch\u00e9 ancora una volta le ha salvato la vita, inventandosi un piano studiato nei minimi dettagli. Durante la conversazione, chiede per la prima volta chiaramente a Conan chi \u00e8 in realt\u00e0 Subaru, ma ancora una volta non le viene spiegato nulla. Conan le dice solo che \u00e8 dalla loro parte.\nRapporto con altri personaggi.\nShiho, a causa del suo passato, trova sempre molte difficolt\u00e0 a relazionarsi con gli altri. Essendo vissuta sempre in solitudine, non ha mai avuto la possibilit\u00e0 di crearsi una propria vita sociale e perci\u00f2, una volta rimpicciolita ed assunte le sembianze di Ai Haibara, ha trovato diverse difficolt\u00e0 ad inserirsi tra i suoi nuovi compagni di classe.\n\u00c8 proprio con loro che Ai ha la possibilit\u00e0 di crearsi una propria vita in rapporto con gli altri. Nonostante sia vista da loro come una persona che si comporta in un modo pi\u00f9 adulto rispetto alla sua et\u00e0, nutrono comunque profonda ammirazione e rispetto, tanto da riferirsi a lei, nella versione giapponese, col suffisso -San, chiamandola perci\u00f2 \"Signorina Haibara\".\nTra di loro solo Ayumi Yoshida \u00e8 riuscita davvero a colpire Ai, facendole notare la spontaneit\u00e0 e la semplicit\u00e0 dei sentimenti che scaturiscono da una bambina, al punto che, proprio grazie ad Ayumi, Ai decider\u00e0 di non entrare nel programma protezione testimoni dell'FBI.\nBen diverso \u00e8 il suo rapporto con Conan Edogawa. Essendo anche lui nelle sue stesse condizioni, \u00e8 l'unico col quale pu\u00f2 confrontarsi, ma, nonostante ci\u00f2, Ai sa di non poterlo aiutare.\nAiutarlo vorrebbe infatti dire mandarlo a viso aperto contro l'organizzazione e Ai sa che facendolo Conan andrebbe incontro a morte sicura.\nProprio per questo motivo cerca di evitare in tutti i modi possibili che lui si esponga troppo per scoprire chi sia il capo dell'organizzazione, e infatti lei ha sempre saputo che si tratta di Renya Karasuma, anche se fino ad ora tutti i suoi tentativi di fermarlo si sono rivelati inutili. A partire dal volume 48, per\u00f2, anche lei comincia a volersi esporre di pi\u00f9 contro l'organizzazione. Inoltre, Yukiko Kudo, studiando i comportamenti che Ai assume nei confronti di Conan, ha suggerito al figlio che la ragazza possa essere innamorata di lui.\nCon le persone pi\u00f9 grandi Ai ha rapporti molto diversi. Sin da quando ha deciso di accudirla nella sua casa, il dottor Agasa le ha sempre fatto da secondo padre, aiutandola in tutti i modi a lui possibili.\nRan Mori \u00e8 vista invece da Haibara con una strana luce. Inizialmente la vede come il suo opposto, solare, sempre felice, proprio il suo esatto contrario. Successivamente, per\u00f2, riconosce in Ran la figura di sua sorella Akemi, la quale non esita un secondo nel salvarla dalle pallottole di Vermouth.\nDei membri dell'organizzazione sono due i personaggi che hanno maggiore importanza per la vita di Haibara: Gin e Vermouth. Il primo, che ha un'ossessione morbosa per lei.\nLa seconda, che invece, nonostante sia inizialmente anche lei sulle sue tracce per lo stesso motivo, ha cambiato i suoi piani dopo aver scoperto la doppia identit\u00e0 di Ai/Shiho. Si scopre poi, da una chiamata a Gin, che lei prova molto odio per lei per un motivo ancora sconosciuto.\nAccoglienza.\nDal 12 aprile al 12 maggio 2011, \"eBookJapan\" ha tenuto un sondaggio di popolarit\u00e0 dei personaggi, per il quale i lettori di \"Detective Conan\" (a livello internazionale) avrebbero potuto votare il loro preferito. Ai si \u00e8 piazzata al quarto posto, con 686 voti. In occasione del lancio del quindicesimo film, il sito ufficiale sui \"movies\" della serie ha organizzato un sondaggio di popolarit\u00e0 da cui sarebbero emersi i primi dieci personaggi della storia. Ai \u00e8 risultata quarta, prima tra i personaggi femminili. Per il rilascio dell'ottocentesimo capitolo del manga, \"Weekly Sh\u014dnen Sunday\" ha intrapreso un sondaggio/concorso di popolarit\u00e0 tra novantuno personaggi di \"Detective Conan\" da scegliere. Ai ha avuto il terzo posto assoluto, il primo tra i personaggi femminili, con 1.592 voti. Nel 2016, il sito web Charapedia ha indetto un sondaggio riguardante i migliori studenti trasferiti degli anime e Ai si \u00e8 classificata al secondo posto, con 509 voti."}
{"id": "226548", "revid": "1222", "url": "https://it.wikipedia.org/wiki?curid=226548", "title": "Bison bonanus", "text": ""}
{"id": "226556", "revid": "600229", "url": "https://it.wikipedia.org/wiki?curid=226556", "title": "Chiave di Sol", "text": ""}
{"id": "226559", "revid": "104265", "url": "https://it.wikipedia.org/wiki?curid=226559", "title": "Pellaro", "text": "P\u00e8llaro (\"P\u00e8ddhuru\" in dialetto reggino, \"Pillaro\" in greco-calabro) \u00e8 un quartiere di Reggio Calabria, situato nella parte meridionale della citt\u00e0, gi\u00e0 formante la XV circoscrizione comunale. Conta poco pi\u00f9 di 29.000 abitanti e confina a nord con San Gregorio, rione della XIII circoscrizione, ad est con Ravagnese e a sud con il quartiere di Bocale, mentre ad ovest si affaccia sullo Stretto di Messina. Composto da diverse rioni, il quartiere \u00e8 sede di un \"Centro Civico\", edificio istituzionale della circoscrizione insieme al vecchio municipio. Dalle viti dei suoi giardini e appezzamenti collinari nasce il vino Pellaro IGT.\nStoria.\nLa zona, , \u00e8 sempre rientrata nell'area d'influenza di Reggio Calabria. Con la conquista della citt\u00e0 nel 272 a.C. da parte dei romani, .\nIl terremoto e successivo maremoto, che il 28 dicembre 1908 colp\u00ec profondamente Reggio Calabria e Messina, caus\u00f2 gravissimi danni anche a Pellaro: sulla parte costiera dell'abitato si abbatterono che, insieme al movimento tellurico, rasero al suolo il paese e causarono oltre un migliaio di vittime.\nNel 1927 il Comune di Pellaro, insieme ad altri dieci, fu incluso nella conurbazione, fortemente voluta dal podest\u00e0 Giuseppe Genoese Zerbi, della \"Grande Reggio \"e ridotto a semplice circoscrizione. Un libro ne racconta la storia con immagini e descrizioni inedite: \"C'era una volta Pellaro\" di Salvatore D'Aleo.\nGeografia.\nLa zona di Pellaro \u00e8 prevalentemente collinare, digrada verso il mare, e forma una baia naturale dove nel XVI secolo sost\u00f2 anche la flotta che avrebbe sostenuto la battaglia di Lepanto.\nGran parte dell'abitato del centro si sviluppa lungo la \"Via Nazionale\", parte della SS 106.\nCorsi d'acqua.\nI corsi d'acqua che interessano il territorio pellarese sono:\nRioni.\nLungo la costa sono presenti i seguenti rioni, da nord verso sud:\nAltri rioni si trovano nelle zone collinari:\nBocale.\nIl quartiere situato all'estrema periferia sud della circoscrizione, al confine con Motta San Giovanni, \u00e8 suddiviso in cinque rioni: Bocale I, Bocale II, Campoli, Zambaldo e San Cosimo. Il centro abitato di Bocale I si estende dal torrente Fiumarella fino alla chiesa parrocchiale dedicata ai Santi Cosma e Damiano e si snoda tra l'odierna via Nazionale e la Statale Jonica 106. Il centro abitato di Bocale II va dalla chiesa parrocchiale fino alla via Campolelli, un tempo piccola fiumara, che segna il confine col comune di Motta San Giovanni. Al di sopra della statale 106, all'altezza di Bocale II, si trova il rione di Campoli e il quartiere Zambaldo. All'altezza di Bocale I troviamo invece il centro abitato di San Cosimo.\nNelle colline di Bocale si coltivano vigneti la cui produzione \u00e8 destinata alla vinificazione del \"P\u00e8llaro\" un IGT (Indicazione Geografica Tipica) di consistente gradazione e robusti sapori. Il vino \u00e8 stato per lungo tempo del secolo scorso, insieme alla pesca, l'economia pi\u00f9 vocata della zona. A Bocale si trova la chiesa dei SS. Cosma e Damiano, rifatta dopo il terremoto nel 1908. Nella zona \u00e8 stata ritrovata una necropoli ellenistica, e tombe bizantine, un palmento medioevale e altri oggetti risalenti al VI secolo a.C.\nLo stadio comunale \"Mim\u00ec Pellican\u00f2\", inaugurato nel 2008, pu\u00f2 ospitare 3.500 spettatori di cui 100 coperti, grazie a una tribuna coperta in legno. Gode di ampi spazi destinati a verde e parcheggi. In un'area, inoltre, \u00e8 prevista la realizzazione di una piscina con annessa palestra.\nI \"crateri\" di Bocale,sono delle enormi cavit\u00e0 sulle colline di Bocale e pi\u00f9 precisamente in localit\u00e0 Campoli attualmente area sotto sequestroed inserita gi\u00e0 nel Dossier Cave del 2008 di Legambiente, che sono state realizzate da un'impresa di movimento terra \"vicina\" alla 'ndrina Barreca nel periodo tra il 1998 e il 2014. Sono stati estratti migliaia di metri cubi di terreno e devastato pi\u00f9 di dieci ettari di colline sottoposte a vincolo Paesaggistico Ambientalee idrogeologico-forestale.\nOggi, questi crateri sono diventate delle discariche a cielo aperto, di cui si sta occupando Legambiente e varie associazioni di categoria in ambito nazionale.\nIl Monumento 38\u00ba Parallelo.\nLa citt\u00e0 di Reggio Calabria \u00e8 attraversata dal 38\u00ba parallelo proprio nel quartiere di Bocale; su tale retta convenzionale giacciono anche le citt\u00e0 di Seul, Smirne, Lisbona, Atene, San Francisco e Cordova. Nel 1987 fu edificato un Monumento al 38\u00ba parallelo nel punto esatto in cui questo incrocia la SS 106, esso fu creato in seguito al congresso internazionale della Societ\u00e0 Dante Alighieri.\nLuoghi di culto.\nNella circoscrizione di Pellaro sono presenti diversi luoghi di culto cattolici ed Evangelici:\nSul territorio \u00e8 presente un'antica chiesa padronale settecentesca, oggi diroccata, intitolata alla \"Madonna della Liga\" (per \"liga\" si intende il procedimento di legatura delle viti da uva).\nNella zona di S.Filippo, in quella che allora veniva chiamata Contrada degli Jiriti sorgono i ruderi dell'antico monastero basiliano intitolato a S.Filippo d'Argir\u00f2 e che risale dunque al XII secolo. Attualmente non \u00e8 possibile accertarsi della vera struttura del complesso, dato che si possono solo osservare macerie informi e per lo pi\u00f9 interrate, qualche pilastro con archi a tutto sesto e un'abside. Le rovine si affacciano alla sponda destra del torrente Fiumarella, mentre dall'altro lato incombono le pendici del colle Monalla (Munadda). Si notano, inoltre, una piccola nicchia in calce, probabilmente dipinta, tre archi di cui due interrati, in direzione est-ovest, uno in direzione nord-sud.\nLa chiesa dei Santi Cosma e Damiano, dalla classica pianta a croce latina, accoglie, nella navata sulla sinistra, la Cappella del Santissimo Sacramento, con la statua della Madonna del Rosario antistante il piccolo altare in pietra bianca, mentre la navata sinistra alberga la Cappella dei Santi Cosma e Damiano, dove \u00e8 posizionata la Statua dei Santi Medici, e la Cappella di San Giovanni Battista, con il nuovo Battistero e il dipinto raffigurante il Battesimo di Ges\u00f9 nel fiume Giordano. La navata centrale, bordata da capitelli in stile corinzio, accompagna i fedeli e i visitatori all'altare centrale, preziosamente adornato da vetrate e affreschi, anche questi ultimi recentemente restaurati, e raffiguranti le opere dei Santi Medici. Alla sinistra dell'altare centrale si pu\u00f2 apprezzare l'affresco riguardante una delle scene del martirio dei Santi, in particolare il tentativo di ucciderli mediante il castigo del rogo, mentre sulla destra \u00e8 rappresentata la scena finale della decapitazione dei Santi Fratelli.\nSport.\nA Pellaro sono presenti alcune societ\u00e0 dilettantistiche sportive: la squadra di calcio pi\u00f9 conosciuta \u00e8 la F.C. Pro Pellaro 1919 che nel 2019 ha ottenuto l'onore di essere insignita a Roma tramite il presidente d'Aleo della Benemerenza da parte della Lega nazionale. Attualmente sono attive tre squadre di pallacanestro, la \"Fortitudo Pellaro\" nata nel 1998, la \"Diego Suraci Pellaro\" fondata nel 2000 e la \"Pro Pellaro Basket\" (2007), militanti nel campionato calabrese della provincia di Reggio Calabria.\nNegli ultimi anni Pellaro \u00e8 diventata famosa grazie alla sua vocazione naturale: il vento. Da oltre 10 anni si \u00e8 cos\u00ec sviluppata una economia ed un flusso turistico nuovo legato al kitesurf \nNello spot di \"Punta Pellaro\", appena 3 km rispetto ai 780 di tutta la costa Calabrese, \nNewKiteZone \u00e8 la societ\u00e0 sportiva fondata nel 2007 che ha come obiettivo la promozione del kitesurf a Punta Pellaro, da 10 anni organizza la Traversata dello Stretto a vento, chiamata \"Continent-Island GPS Race\", la prima gara al mondo ad usare un sistema di tracciatura GPS degli atleti in real-time.\nDal 2015 \u00e8 disponibile una centralina meteo per raccoglierne e visualizzarne i dati in tempo reale ().\nDall'estate 2015 \u00e8 possibile fruire della concessione Demaniale Comunale riservata specificamente al kitesurf ed autorizzata alla pratica di questo sport e consentire gli allenamenti durante tutto l'arco dell'anno.\nFilm.\n\u201cFaida\u201d \u00e8 un film prodotto nel 1988 dal regista Paolo Pecora e girato a Bocale in una delle ville del boss Vincenzo Barreca oltre ad essere uno dei protagonisti. \u00c8 una storia drammatica che amaramente propone figure e vicende di uomini violenti e teneri. Uomini di una terra che la sofferenza e la miseria hanno indurito. Incapaci forse di sperare ma capaci di rassegnarsi.\nLinee Autobus urbani Atam / Treno.\nA Pellaro \u00e8 presente un servizio di autobus che collega il quartiere con il centro cittadino mediante le seguenti linee:\nIn alternativa \u00e8 possibile usare la stazione ferroviaria di Pellaro, in pieno paese, che collega con appena 3 fermate la Stazione Centrale di Reggio Calabria."}
{"id": "226561", "revid": "287204", "url": "https://it.wikipedia.org/wiki?curid=226561", "title": "Pagano", "text": ""}
{"id": "226562", "revid": "14691", "url": "https://it.wikipedia.org/wiki?curid=226562", "title": "Mestruazioni", "text": ""}
{"id": "226564", "revid": "613769", "url": "https://it.wikipedia.org/wiki?curid=226564", "title": "Ken Mattingly", "text": "Studi e servizio militare.\nMattingly frequent\u00f2 la \"Miami Edison High School\" a Miami, Florida ed in seguito studi\u00f2 tecnica aerea e spaziale presso l'Universit\u00e0 di Auburn (Alabama).\nTerminati gli studi, si arruol\u00f2 nel 1958 nella Marina degli Stati Uniti, dove venne addestrato come pilota. Prest\u00f2 servizio su due portaerei, pi\u00f9 precisamente sulla e sulla . Nel 1965 inizi\u00f2 un ulteriore periodo di studi presso la \"Air Force Aerospace Research Pilot School\".\nProgramma Apollo.\nMattingly fece domanda alla NASA ed il 4 aprile 1966 venne presentato al pubblico con il quinto gruppo di astronauti.\nGli fu assegnato l'incarico speciale di contribuire alla ricerca ed all'ottimizzazione della tuta spaziale per le missioni sulla Luna.\nPochi mesi dopo il suo ingresso alla NASA, cio\u00e8 verso la fine del 1966, venne assegnato alla \"Support Crew\" (equipaggio di supporto) del terzo volo Apollo con persone a bordo. La missione allora venne ancora denominata come missione E e solo dopo le venne assegnato il numero di Apollo 8.\nMattingly contribu\u00ec fra l'altro come radiofonista di contatto con l'equipaggio (Capcom). Pure in occasione del volo di Apollo 11 fece parte della \"Support Crew\" e assunse il ruolo di Capcom.\nEssendo uno degli esperti del modulo Apollo, il 6 agosto 1969 venne nominato pilota del modulo di comando (CM) per la missione Apollo 13, senza mai aver fatto parte di un equipaggio di riserva. La prassi era del tutto nuova, perch\u00e9 fino a quel momento i vari equipaggi di supporto completi diventavano gli equipaggi di riserva di future missioni per diventare equipaggi effettivi nella terza missione successiva (cos\u00ec come, per esempio, previsto per l'equipaggio di riserva di Apollo 11 che avrebbe dovuto volare su Apollo 14 - anche se poi fu nominato per Apollo 13).\nPochi giorni prima del lancio (previsto per l'11 aprile), pi\u00f9 precisamente il 6 aprile 1970, si scopr\u00ec che il pilota di riserva del modulo lunare, Charles Duke, era affetto da rosolia. Per gli altri due membri dell'equipaggio (James Lovell e Fred Haise) ci\u00f2 non significava un problema, mentre si scopr\u00ec che Mattingly non aveva ancora avuto tale malattia. Onde evitare il rischio che Mattingly si ammalasse durante il volo nello spazio, la NASA il 9 aprile decise di sostituire Mattingly con il pilota di riserva del modulo di comando Jack Swigert.\nMattingly non si ammal\u00f2 di rosolia e pot\u00e9 dunque contribuire all'azione di salvataggio degli astronauti di Apollo 13 che si trovavano in una situazione di grave emergenza in seguito ad un'esplosione avvenuta a bordo.\nIl 16 aprile 1972 Mattingly part\u00ec per il suo primo volo nello spazio quale pilota del modulo di comando di Apollo 16. Al ritorno dalla Luna Mattingly usc\u00ec dal modulo di comando \"Casper\" per delle attivit\u00e0 extraveicolari (EVA). Tale esercitazione non era ancora prevista durante la missione di Apollo 13.\nMattingly svolse pure durante l'ultima missione del programma Apollo (Apollo 17), nel dicembre 1972, il ruolo di Capcom.\nSpace Shuttle.\nTerminato il programma lunare \"Apollo\", Mattingly assunse nel 1973 la direzione dell'Astronaut Office Support per la navetta Space Shuttle allora in programma. Nel 1978 divenne assistente tecnico per i voli d'esercitazione e verso la fine del 1979 divenne direttore del gruppo di lavoro per il lancio e la fase di rientro dell'Astronaut Office. Svolse tale incarico fino all'aprile del 1981, mese nel quale venne deciso che Mattingly dovesse nuovamente prepararsi per l'attivit\u00e0 di astronauta.\nPer i voli d'esercitazione STS-2 nel novembre 1981 e STS-3 nel marzo 1982, Mattingly ebbe il ruolo di comandante di riserva.\nLa sua seconda missione nello spazio si svolse dal 27 giugno al 4 luglio 1982. Mattingly era comandante del volo d'esercitazione STS-4 della navicella spaziale \"Columbia\". Pilota di questa missione era Henry Hartsfield.\nA partire dal 1983, Mattingly assunse la direzione di un reparto della NASA che collaborava strettamente con il ministero della difesa americano.\nMattingly era pure previsto quale comandante del volo STS-10, nel novembre 1983. Obbiettivo di tale missione era di portare in orbita un satellite di osservazione per il ministero della difesa americano. La missione venne cancellata a causa del ritardo nella costruzione di tale satellite. Cos\u00ec successe pure per il volo STS-41-E, previsto per il luglio 1984 con Mattingly quale comandante.\nFinalmente, il 24 gennaio 1985, Mattingly pot\u00e9 partire per il suo terzo volo nello spazio, a bordo dello Space Shuttle \"Discovery\". Era comandante della missione STS-51-C, con obbiettivi per il ministero di difesa americano, portando in orbita diversi satelliti.\nIn totale Mattingly \u00e8 stato nello spazio per 21 giorni in tre missioni.\nDopo la NASA.\nNel giugno 1986 Mattingly lasci\u00f2 la NASA per ritornare alla marina americana. Ebbe l'incarico di manager dei programmi per i satelliti. Lasci\u00f2 la US-Navy nel 1990 con il grado di ammiraglio, passando all'industria.\nPresso la \"Grumman\" a Reston, Virginia, lavor\u00f2 nel programma per le basi spaziali. Nel 1993 pass\u00f2 alla General Dynamics a San Diego, dove assunse la responsabilit\u00e0 per lo sviluppo del razzo Atlas. Tutto il suo ramo commerciale venne venduto a Martin Marietta ed inserito nella ditta Lockheed Martin. In questa ditta Mattingly, per un breve periodo, diresse lo sviluppo della navicella spaziale X-33.\nDal 1998 Mattingly \u00e8 amministratore unico della \"Rocket Development Company\" a Los Alamitos, California. Si tratta di una ditta che sviluppa sistemi di trasporto nello spazio economici. In contemporanea Mattingly fa parte del consiglio di amministrazione (dal luglio del 1999) della societ\u00e0 madre, la \"Universal Space Network\".\nKen Mattingly \u00e8 divorziato due volte e ha avuto un figlio (Thomas Ken III, nato nel 1972) con la prima moglie."}
{"id": "226573", "revid": "123506085", "url": "https://it.wikipedia.org/wiki?curid=226573", "title": "Camper", "text": "Il camper o autocaravan \u00e8 un mezzo di trasporto, \u00e8 classificato dal codice della strada tra gli autoveicoli, che, come la roulotte - detta anche \"caravan\" - sono allestiti permanentemente in modo da permettere il soggiorno dei suoi occupanti. A differenza della roulotte, che deve essere trainata da un altro veicolo, il camper \u00e8 dotato di motore e sistema di guida autonomi.\nIl contesto.\nIl camper nacque in Francia da un'idea di Jules Secrestat, ricco gentleman-driver e pioniere dell'automobile, che commission\u00f2 la realizzazione della sua pensata al carrozziere bordolese Henri Lafitte. Ultimato nel 1903, su autotelaio Panhard &amp; Levassor 7CV, il camper \"ante litteram\" fu denominato \"Bourlinguette\".\nAlcuni modelli hanno caratteristiche di comfort ed abitabilit\u00e0 molto elevate. In alcuni paesi, in cui una parte significativa della popolazione cambia frequentemente luogo di residenza e di lavoro, come ad esempio gli Stati Uniti, viene utilizzato da molti nuclei familiari come abitazione stabile, al pari delle moderne popolazioni nomadi, soprattutto stanziate in Europa. La costruzione della cellula abitativa si sviluppa sul telaio motorizzato di un veicolo commerciale di serie. In Italia i pi\u00f9 utilizzati sono Fiat Ducato e Ford Transit; il Ford ha un telaio che consente la preparazione di un allestimento la cui massa a pieno carico (PTT) non supera le 3,5 tonnellate, peso limite per la guida con patente di guida di categoria \"B\", mentre il Fiat pu\u00f2 arrivare, in alcune versioni specifiche, fino a 4,3 t.\nPer gli allestimenti pi\u00f9 impegnativi, specie se oltre 3,5 t di PTT, si preferisce utilizzare meccaniche con telaio camionistico come l'Iveco Daily. Rari sono gli allestimenti su veicoli 4x4 tipo Daily o Mercedes Sprinter. Le meccaniche a trazione anteriore sono preferite sulla gran parte degli allestimenti, per il costo relativamente contenuto e l'assenza dell'ingombro meccanico della trasmissione verso le ruote posteriori; questo particolare facilita non poco la trasformazione del veicolo. La trazione posteriore offre il vantaggio di migliore motricit\u00e0 in condizioni di guida impegnative, per il fatto che il peso dell'allestimento spesso grava maggiormente sul retrotreno (anche oltre lo sbalzo posteriore: garage in coda, portamoto estraibile e traino di carrelli appendice, ecc).\nIn Europa, i primi carri costruiti ad uso specifico di abitazione, piuttosto che solo per il trasporto di persone o di merci, sono stati sviluppati in Francia intorno al 1810. In Inghilterra sono stati impiegati da ambulanti e artisti circensi dal 1820, mentre i gitani hanno cominciato a vivere in roulotte (\"vardos\") dal 1850. In Italia ed Europa \u00e8 molto popolare come mezzo di trasporto turistico, utilizzato da villeggianti di ogni ceto sociale, che apprezzano il senso di libert\u00e0 e flessibilit\u00e0 con cui consente di programmare le proprie vacanze o i brevi periodi di tempo libero durante tutto l'arco dell'anno, che altrimenti sarebbero difficilmente fruibili; inoltre \u00e8 spesso utilizzato per motivi di lavoro (fiera) o per altre attivit\u00e0 o competizioni sportive. In alcuni contesti turistici, viene visto come concorrente rispetto al turismo stabile. Alcune categorie di operatori economici locali, potendolo considerare come parziale sottrazione di introiti, non amano questa forma di mobilit\u00e0 e conoscenza delle culture, orientata pi\u00f9 sul viaggio \"On the road\" che ai tipici hotel e villaggi vacanze socialmente accettati. Questa opinione non \u00e8 tuttavia universalmente condivisa.\nAlcune localit\u00e0 turistiche comunque si stanno attrezzando dando il benvenuto a queste persone che hanno scelto un nuovo modo di fare turismo, vedendo in essi una fonte di reddito poich\u00e9 questa categoria ha pi\u00f9 o meno gli stessi bisogni dei turisti tradizionali: bar, ristoranti, souvenir, approvvigionamento di cibo, ecc. Di solito il ritorno economico \u00e8 maggiore in quei luoghi che offrono la sosta libera. Molti agriturismi si sono gi\u00e0 attrezzati per la sosta libera chiedendo in cambio l'acquisto dei prodotti di propria produzione oppure dopo aver fruito del servizio di ristoro. In alcuni casi \u00e8 richiesta comunque una tariffa. Non sempre la scelta di acquisto di un camper \u00e8 quella giusta, in molti casi la formula pi\u00f9 conveniente resta il noleggio. I costi dei camper a noleggio variano in base alla stagione, modello, km e numero dei posti. Come in molti altri Stati, alcuni noleggiatori di camper prevedono il servizio navetta da e per gli aeroporti abbinato al noleggio del camper. Turismo alternativo usato dal turista straniero o nazionale che si sposta dapprima in aereo e successivamente in camper per l'Italia o verso gli Stati Europei per apprezzare i sapori e visitare luoghi che solo un turismo in movimento pu\u00f2 dare.\nL'Art. 7 del C.d.S. \"Regolamentazione della circolazione nei centri abitati\", al punto h recita: i comuni possono, con ordinanza del sindaco, istituire le aree attrezzate riservate alla sosta e al parcheggio delle autocaravan di cui all'art. 185. Gli impianti di servizio per i camper presenti in dette Aree servizio per i camper (generalmente chiamati camper service) constano di un'area nella quale sia presente almeno una griglia di scarico, dove \u00e8 consentito vuotare i serbatoi delle acque grigie e delle acque nere e di almeno una presa di acqua potabile per rifornire i serbatoi delle acque chiare.\nLa realizzazione dei suddetti impianti di servizio \u00e8 requisito obbligatorio anche per le seguenti strutture:\n-Aree di Servizio con superficie non inferiore a 10.000 m\u00b2 (ex Art. 378 Reg.);\n-Strutture ricettive all'aperto, se previsto dalle norme emanate in materia di turismo dalle regioni\nIn un'Area attrezzata sono spesso presenti altri servizi come ad esempio: parcheggi dedicati, cassonetti per la raccolta differenziata, collegamenti con i mezzi pubblici, colonnette per il collegamento elettrico, verde e giardini pubblici. Il camper \u00e8 un veicolo autosufficiente anche nel caso di sosta in aeree non attrezzate, essendo fornito di impianto elettrico, riscaldamento e impianti di scarico.\nClassificazione degli autocaravan.\nI camper si differenziano per l'unit\u00e0 abitativa (o cellula) in 4 principali categorie:\na cui si aggiunge anche la categoria \"Cellula scarrabile\", che per\u00f2 non viene considerato come un camper vero e proprio.\nMansardati.\nLa cellula abitativa \u00e8 composta da un elemento esterno, coniugato in fase costruttiva con una motrice. Particolarit\u00e0 di questo mezzo \u00e8 il proseguimento della cellula fin sopra l'abitacolo di guida che consente la presenza di ulteriori posti letto. Si tratta di una delle versioni pi\u00f9 diffuse e che coniuga la relativa facilit\u00e0 di costruzione con la possibilit\u00e0 di ospitare un buon numero di passeggeri, tipicamente tra i 4 e i 6, senza sacrificare eccessivamente gli spazi abitativi a bordo.\nLa mansarda pone comunque alcuni limiti di guidabilit\u00e0, a causa di un ingombro maggiore in altezza rispetto agli altri allestimenti ed una maggiore resistenza aerodinamica, dovuta all'evidente sbalzo rispetto al profilo della cabina di guida, con conseguente aumento dei consumi di combustibile. La usabilit\u00e0 del mezzo anche in situazione di soste prolungate pu\u00f2 essere ulteriormente aumentata dalla presenza sul lato porte e passeggero di tendalini estraibili che aumentano la superficie riparata dagli agenti atmosferici.\nSemi-integrale.\nIl semintegrale (anche detto profilato) presenta la cellula abitativa allestita su un autotelaio cabinato che, al posto della mansarda, \u00e8 raccordato aerodinamicamente alla volumetria della cabina di guida mediante un cupolino preformato nel quale, generalmente, vengono collocati pensili bassi e, a volte, un vano porta-televisore. Il nome stesso, \"profilato\", indica che di norma questa tipologia di veicoli \u00e8 pi\u00f9 bassa degli altri e, quindi, pi\u00f9 veloce, parco nei consumi di carburante e pi\u00f9 maneggevole da guidare. Questo camper pone anche meno difficolt\u00e0 in caso di rimessaggi in garage (generalmente 2,65 - 2,80 metri circa). Poich\u00e9 dispone di un letto matrimoniale in meno (quello che in genere \u00e8 collocato nella mansarda di cui questo veicolo non dispone) viene in genere scelto da chi preferisce viaggiare in coppia, senza figli.\nMotorhome.\nLa cellula abitativa \u00e8 corpo unico con la motrice. Si tratta del tipo pi\u00f9 lussuoso e costoso dato che l'intera struttura \u00e8 costruita ex novo utilizzando solo la parte motoristica (telaio scudato) del mezzo da cui proviene.\n\u00c8 anche la soluzione pi\u00f9 gettonata per i camper di maggiori dimensioni dove il contenimento delle masse non \u00e8 considerato essenziale.\nIl \"design\" del mezzo non ricorda in nessun modo l'automezzo commerciale da cui il telaio proviene, di conseguenza la cellula abitativa \u00e8 ridisegnata in modo da utilizzare nel modo migliore lo spazio disponibile; anche la parte destinata ad ospitare il guidatore durante la marcia diventa parte integrante dell'ambiente vivibile durante le soste. Molto pubblicizzati e molto spesso inquadrati sono i lussuosi motorhome che servono ad ospitare i piloti degli sport motoristici durante le trasferte di gara.\nIl motorhome offre a tutti i passeggeri una coinvolgente visuale in marcia grazie anche alla notevole superficie vetrata anteriore molto simile a quella di un pullman. Alcuni motorhome hanno un letto basculante che permette di avere una specie di mansarda senza rovinare la forma del camper con la stessa; ovviamente a letto abbassato l'abitabilit\u00e0 del motorhome risulta difficoltosa, per cui il letto viene abbassato solo per il periodo strettamente necessario all'uso (di solito solo la notte) e non \u00e8 possibile porsi alla guida del mezzo fintanto che il letto non \u00e8 stato sollevato. Per contro lo spazio disponibile tra il materasso del basculante ed il soffitto della cellula \u00e8 comunemente maggiore rispetto alla media dei mansardati.\nCamper puro.\nQuello dal quale hanno preso in prestito il nome gli altri modelli, non \u00e8 altro che un furgone vero e proprio, del quale viene in gran parte mantenuta la carrozzeria di serie, e successivamente allestito internamente, dotandolo di isolamento termico, dell'arredamento, dell'impiantistica necessari alla vita a bordo. Possono essere dotati di tetti rialzati di serie o modificati dall'allestitore (chiamati anche \"hi-top\"), oppure di tetto \"a soffietto\" ovvero di un tetto, generalmente in vetroresina, che dall'interno pu\u00f2 essere alzato rimanendo incernierato su un lato, oppure sollevato completamente e le cui pareti sono rappresentate da materiale flessibile tipo tenda da campeggio (chiamato anche \"pop-up\"). Questi veicoli pur avendo vivibilit\u00e0 inferiore agli altri sono apprezzati perch\u00e9 molto maneggevoli, hanno dimensioni di lunghezza, larghezza e altezza inferiori rispetto alle altre tipologie di camper.\nQuesto li rende anche pi\u00f9 veloci e meno avidi di carburante. I primi esempi di camper sono state delle trasformazioni artigianali di automezzi finestrati di serie con la sostituzione dei sedili e generalmente degli interni con mobiletti e arredi notte per consentire un certo grado di mobilit\u00e0. Famosi negli anni settanta e immortalati in molte realizzazioni cinematografiche i camper derivati dalla meccanica di furgoni Volkswagen, considerati quasi una icona della generazione dei figli dei fiori.\nAncora oggi appassionati si prestano ad inventare soluzioni particolari, anche, ad esempio, partendo dalla meccanica di vecchi autocarri o di vecchi autobus, creando delle realizzazioni molto curiose. Alcuni hanno un letto basculante al posto della mansarda.\nSeguend\nCellula scarrabile (per pick-up).\nMentre una cellula fissa, costruita solidalmente sulla meccanica di un pick-up, viene considerata camper, non lo possono essere le \"cellule scarrabili\", vere e proprie cellule abitative svincolate dal mezzo, predisposte per essere semplicemente appoggiate e agganciate ad un normale veicolo.\nSolitamente il veicolo usato come base \u00e8 un autocarro con pianale o, in tempi pi\u00f9 recenti, il tipico \"pick-up\" americano, utilizzato normalmente durante l'anno e trasformato in veicolo ricreativo, con l'aggiunta di una cellula separata, per il periodo di vacanza. Questa combinazione - \"pick-up + cellula scarrabile\" - non va assolutamente confusa con i camper costruiti sulla meccanica di un pick-up, che invece sono, e restano sostanzialmente per peso complessivo e - normalmente - accessibilit\u00e0 dalla cabina di guida, dei camper a tutti gli effetti (solo pi\u00f9 efficienti degli altri camper su terreni difficili grazie alla potenza, tenuta di strada e \"altezza minima\" del mezzo).\nLa soluzione della \"cellula\" applicata non offre lo stesso comfort dei modelli costruiti specificatamente con la cellula solidale al veicolo in modo permanente: soffre di limitazioni di ingombro, oltre che del fatto che l'abitacolo di guida e la parte notte non sono in alcun modo comunicanti tra loro (anzi, sono proprio due corpi distinti che possono essere separati, al punto che, quando non in uso, la cellula viene lasciata \"parcheggiata\" su quattro piedi telescopici di stazionamento). Uno degli innegabili vantaggi della cellula scarrabile \u00e8 il fatto che, una volta arrivati, per esempio, in un campeggio, si ha la possibilit\u00e0 in pochi minuti di \"lasciare l\u00ec\" la cellula su appositi ritti ed andare in giro con il mezzo meccanico liberato da pesante fardello.\nQuesto tipo di soluzione ha il vantaggio di un notevole risparmio in termini di costo d'acquisto nel caso si possieda gi\u00e0 il pick-up, ma ha delle enormi differenze in fatto di comfort e dimensioni, soprattutto con riguardo a: la cucina, il bagno (talvolta assente), la riserva d'acqua, lo spazio vitale ed anche la climatizzazione/coibentazione. In generale esistono almeno tre tipi differenti di cellula da applicare al pick-up: la \"classica\", la \"riducibile\", la \"ribassata con tettuccio pop-up\". Ogni tipo ha caratteristiche differenti che lo rendono pi\u00f9 o meno idoneo a un certo tipo di turismo. Ciononostante si tratta in ogni caso di dotazioni complete, soprattutto per le prime due tipologie, anche per i viaggi pi\u00f9 impegnativi.\nCellula classica.\nLa cellula classica \u00e8, tra le cellule per pick-up, la pi\u00f9 spaziosa (per quanto gi\u00e0 con spazi interni contenuti). Normalmente \u00e8 concepita per 4 posti letto (2 stabili in mansarda + 2 allestibili nella dinette), ha locale wc/doccia con lavabo, fornello a gas 2-3 fuochi, forno elettrico/microonde, lavello, frigo da 110 litri con scomparto congelatore, serbatoio acqua chiara da 80-120 litri, serbatoio acqua grigia 60 litri, cassetta acqua nera da 18 litri, riscaldamento a gas. Spesso, a seconda del clima, \u00e8 dotata di un condizionatore a soffitto, alimentato da un generatore di corrente a benzina posto esternamente, in un gavone. \u00c8 adatto a pick-up di grandi dimensioni, dai 5.000 cc di cilindrata in su. \u00c8 idoneo anche per percorrere gli sterrati o le \"piste bianche\", ma soffre del peso eccessivo nei percorsi \"off-road\".\nCellula riducibile.\nLa cellula riducibile ha l'intero tetto che in condizione di viaggio viene abbassato, cos\u00ec che l'intera cellula non supera di molto, in altezza, il tetto dell'abitacolo del pick-up. Solo quando si rende necessario entrare nella cellula il tetto viene sganciato esternamente e sale in posizione \"stazionamento\", rimanendo collegato alle pareti mediante un soffietto. Una simile cellula risulta pi\u00f9 leggera della precedente (per quanto meno coibentata alla temperatura e al rumore), consente pi\u00f9 alte velocit\u00e0 di spostamento (minore resistenza all'aria), e permette di intraprendere percorsi fuoristradistici per quanto non \"estremi\". Come ulteriore inconveniente va rilevato che non \u00e8 possibile soggiornare all'interno quando il tetto \u00e8 abbassato, e che gli spazi sono solitamente pi\u00f9 ridotti rispetto alla \"cellula classica\".\nCellula ribassata.\nLa cellula ribassata con tettuccio pop-up presenta un tetto fisso ribassato (con altezza interna intorno a 165\u00a0cm), con al centro (corrispondente alla zona calpestabile della cellula) un tettuccio che, a veicolo fermo, pu\u00f2 essere sporto verso l'alto, creando maggior abitabilit\u00e0 per le persone pi\u00f9 alte. Comunque anche a tetto abbassato \u00e8 possibile stare in piedi, sebbene con la testa piegata, oppure restare seduti in tutta comodit\u00e0 o stesi per la notte. Le cellule di questo tipo risultano particolarmente aerodinamiche, consentendo alte velocit\u00e0 di spostamento superiori a quelle delle due precedenti tipologie, anche su terreno accidentato (\"t\u00f4le ondul\u00e9e\") che pu\u00f2 essere affrontato a velocit\u00e0 sostenute senza timore di danni alla cellula. Grazie al loro peso contenuto (poco meno di 5 quintali, rappresentano un'ottima soluzione per percorsi fuoristradistici impegnativi e estremi (anche deserto), nei quali si voglia comunque avere le classiche comodit\u00e0 di un mezzo camperizzato.\nLe cellule in monoscocca di vetroresina sono indicate anche per turismo invernale sulla neve a temperature molto basse, grazie all'ottima coibentazione, essendo possibile dormire col pop-up abbassato. Rappresentano una versione pi\u00f9 sacrificata delle altre tipologie, ma risultano sempre pronte (per entrarvi non \u00e8 necessario alzare il tettuccio come nel caso delle \"riducibili\"), in qualsiasi condizione atmosferica, con wc, fornello a gas 2 fuochi, frigo da 55 litri, boiler a gas da 10 litri, serbatoio acqua chiara da 80 litri, serbatoio acqua grigia da 50 litri, letto per 2 adulti in mansarda e un terzo letto (per 1 adulto o 2 bambini) preparabile in dinette (dinette che consente a 3 persone di stare sedute comodamente).\nL'accesso alla cellula avviene mediante la porta posteriore (pi\u00f9 raramente laterale), da sotto alla quale una scaletta retraibile si estende fino al livello del terreno.\nIl camper nel Codice della Strada.\nIl camper \u00e8 sia un veicolo che un'abitazione. Appartiene al sottogruppo M1 (\u00abveicoli destinati al trasporto di persone, aventi al massimo otto posti a sedere oltre al sedile del conducente\u00bb) della categoria internazionale M (\u00abveicoli a motore destinati al trasporto di persone ed aventi almeno quattro ruote\u00bb), recepita nell'art. 47; pi\u00f9 in particolare, ne \u00e8 l'articolazione \u00abveicoli aventi una speciale carrozzeria ed attrezzati permanentemente per essere adibiti al trasporto e all'alloggio di sette persone al massimo, compreso il conducente\u00bb (art. 54, comma 1, lettera m). Inoltre, secondo la Direttiva dell'Unione Europea 2007/46, recepita con Decreto ministeriale del 28 aprile 2008, un camper, per essere tale, deve contenere nel vano abitabile posti a sedere e tavolo, cuccette eventualmente ottenute ribaltando i sedili, attrezzatura di cucina, armadi o ripostigli (non \u00e8 necessario il bagno, che in effetti manca su molti modelli con tetto a soffietto).\nAl momento in Italia la legge non prevede la possibilit\u00e0 di cambiare un veicolo di sottogruppo N1 (furgone) a M1 (Camper). Allestimenti mobili sono permessi (senza fissare con viti ne fori permanenti) mentre per i progetti di camperizzazione Fai-da-Te in Italia con allestimento fisso, al momento \u00e8 ancora necessario omologare passando dalla Germania o altri paesi membri dell'Unione Europea. \nPer la guida \u00e8 sufficiente la patente B, a condizione che la massa complessiva non sia superiore a 3,5 tonnellate; se si supera tale limite \u00e8 necessaria la patente C (art. 116, comma 3). Inoltre, i camper di lunghezza superiore a 7 metri possono impegnare solo le due corsie pi\u00f9 a destra nelle autostrade a tre o pi\u00f9 corsie (art. 176, comma 9).\nSecondo l'art. 185, comma 1, un camper \u00e8 soggetto alla stessa disciplina sulla circolazione prevista per gli altri veicoli; come gli altri veicoli, deve rispettare eventuali limitazioni dovute a motivi di sicurezza pubblica o inerenti alla sicurezza della circolazione, oppure di tutela della salute (comma 6), nonch\u00e9, nei centri abitati, quelle relative ad \u00abaccertate e motivate esigenze di prevenzione degli inquinamenti e di tutela del patrimonio artistico, ambientale e naturale, conformemente alle direttive impartite dal Ministro delle infrastrutture e dei trasporti\u00bb (comma 7).\nUn camper in sosta deve spegnere il motore come qualsiasi altro veicolo (art. 157, comma 2). Inoltre, non pu\u00f2 usare piedini di stazionamento, deve tenere spenti altri motori a combustione (in particolare un eventuale generatore) e non pu\u00f2 occupare la sede stradale in misura eccedente il suo ingombro quale \u00e8 in marcia (in particolare non pu\u00f2 tenere aperte le finestre, aprire il tendalino ombreggiante o il gradino con gli scalini di salita/discesa). In caso contrario, la sosta si configurerebbe come campeggio e sarebbe pertanto soggetta alle leggi regionali in materia di turismo.\nInfine, l'art. 185 comma 4 vieta lo scarico dei residui organici e delle acque chiare e luride su strade ed aree pubbliche al di fuori di appositi impianti di smaltimento igienico-sanitario, le cui caratteristiche sono definite nell'art. 378 del Regolamento di esecuzione e di attuazione del Codice della Strada."}
{"id": "226574", "revid": "69794", "url": "https://it.wikipedia.org/wiki?curid=226574", "title": "Giovanni Siotto Pintor", "text": "Origini familiari.\nNacque nella famiglia Siotto di Orani, possidenti e professionisti, che si trasfer\u00ec nel 1794 a Cagliari. Il 26 settembre 1826 il padre gi\u00e0 defunto ebbe ad istanza sua e degli altri figli (Efisio Luigi, Antonio, Giuseppe, Anna Maria \"alias\" Marianna e Gaetana) da re Carlo Felice il diploma di cavaliere e nobile (che dava diritto al trattamento di \"don\" e \"donna\"), tutti titoli ereditari di cui godr\u00e0 dunque anche Giovanni. Questi, per distinguersi dal cognome del padre (Siotto), aggiunse poi a quello della famiglia anche il cognome della madre, che era la nobile donna Luigia Pintor Sirigu. Talvolta il suo cognome \u00e8 scritto con un trattino: Siotto-Pintor, anche se \u00e8 pi\u00f9 corretto scriverlo senza.\nCarriera professionale.\nDa giovane, fu collaboratore del giornale \"L'indicatore\", l'organo cagliaritano pi\u00f9 in vista nella prima met\u00e0 del secolo, dove dimostr\u00f2 le sue doti oratorie. Ricopr\u00ec in seguito la carica di direttore della \"Gazzetta di Sardegna\", un giornale filogovernativo quando al governo and\u00f2 la sinistra storica.\nIl primo impiego nell'amministrazione pubblica fu come applicato presso l'ufficio dell'avvocato fiscale generale, una sorta di intendente di finanza dell'epoca.\nEntrato quindi in magistratura, ricopr\u00ec l'importante grado di giudice della Reale Udienza, massimo organo giudiziario ed amministrativo dell'allora autonomo Regno di Sardegna, dal 1835. Dopo l'annessione della Lombardia a seguito della seconda guerra d'indipendenza, fu subito (1860) assegnato alla corte di cassazione di Milano, in cui alla fine chiuse la carriera come presidente di sezione.\nCarriera politica.\nIn veste di giornalista, fu grande sostenitore della \"perfetta fusione\" della Sardegna con gli \"Stati di terraferma\". La fusione, avvenuta nel novembre 1847, e la successiva promulgazione dello statuto albertino gli permisero un impegno diretto in politica.\nFu deputato in pi\u00f9 legislatur; rieletto in diversi collegi, venne escluso dalla Camera perch\u00e9 il numero dei magistrati vi era contingentato.\nDi fede liberale, fu strenuo sostenitore dell'unificazione italiana e avverso al potere temporale dei pontefici, i cui legami con Napoleone III comportavano il rischio che la Sardegna venisse ceduta alla Francia. Quest'ultima scelta lo spinse su posizioni anticlericali: fu scomunicato dall'arcivescovo di Cagliari Emanuele Marongio-Nurra, e reag\u00ec con i suoi scritti.\nConosciuto come oratore brillante e spesso anche polemico, si schier\u00f2 con la sinistra parlamentare. Uno dei primi a sostenere la politica autonoma sarda, cambiando la sua precedente posizione unionista, fu protagonista di discorsi su temi importanti quali: l'ordinamento giudiziario e matrimoniale; la politica nazionale ed estera; i monti frumentari; la pena di morte.\nNel 1848, insieme a Giovanni Battista Tuveri, present\u00f2 un progetto sulle e l'abolizione delle compagnie barracellari.\nIl 22 febbraio 1849, durante una seduta del Consiglio dei ministri difese Vincenzo Gioberti, che il giorno prima aveva dato le dimissioni come Presidente del Consiglio. Gioberti fu violentemente attaccato nel tentativo di metterlo sotto accusa e Siotto Pintor lo difese, evitando cos\u00ec uno scontro che avrebbe potuto degenerare durante la stessa seduta nella Camera dei deputati.\nNel 1861, fu nominato Senatore del Regno dal re Vittorio Emanuele II.\nAttivit\u00e0 culturale.\nLa sua fama di scrittore \u00e8 legata principalmente alle opere relative alla \"Storia letteraria di Sardegna\", del 1843-1844, e alla \"Storia civile dei popoli sardi\", del 1877, bench\u00e9 sia copiosa la produzione soprattutto legata alla sua attivit\u00e0 politica o di polemista.\nI suoi scritti eruditi lo portarono a essere membro di importanti sodalizi culturali: fu socio ordinario della Societ\u00e0 agraria ed economica di Cagliari; socio corrispondente dell'Accademia delle scienze di Torino; socio dell'Accademia nazionale di scienze, lettere ed arti di Modena.\nEredit\u00e0 di Giovanni Siotto Pintor.\nPrende la denominazione da Giovanni Siotto Pintor uno dei licei classici di Cagliari, quello in cui, fra l'altro, aveva studiato lui stesso.\nAttualmente un suo discendente omonimo, avvocato, \u00e8 stato presidente dell'Ordine degli Avvocati di Cagliari per due mandati consecutivi e attuale presidente dell'Osservatorio del Foro di Cagliari, organismo attivo nella tutela della deontologia forense."}
{"id": "226578", "revid": "125726305", "url": "https://it.wikipedia.org/wiki?curid=226578", "title": "Ville palladiane", "text": "Le ville palladiane sono un insieme di ville venete (del territorio della Repubblica di Venezia), concentrate per la maggior parte nella provincia di Vicenza, edificate intorno alla met\u00e0 del Cinquecento dall'architetto Andrea Palladio per le famiglie pi\u00f9 importanti del luogo, soprattutto aristocratici ma anche alcuni esponenti dell'alta borghesia della Repubblica veneta.\nInsieme alla citt\u00e0 di Vicenza con i suoi 23 palazzi palladiani, 24 ville del Veneto sono state inserite, tra il 1994 e il 1996, nella lista Patrimoni dell'umanit\u00e0 dell'UNESCO.\nLe ville palladiane si distinguono dalle ville romane e dalle ville medicee toscane: non erano destinate unicamente allo svago dei proprietari, ma erano - anzitutto - dei complessi produttivi. Circondate da vaste estensioni di campi coltivati e vigneti, le ville comprendevano magazzini, stalle e depositi per il lavoro agricolo. Di norma presentano ali laterali, le \"barchesse\", destinate a contenere gli ambienti di lavoro, dividendo razionalmente lo spazio del corpo centrale, destinato ai proprietari, da quello dei lavoratori, in modo da non sovrapporre le diverse attivit\u00e0. Il corpo centrale \u00e8 a sua volta suddiviso in senso verticale, dove ogni piano assolve funzioni diverse.\nGrazie anche alle loro descrizioni e ai dettagliati disegni pubblicati da Palladio nel trattato \"I quattro libri dell'architettura\" (1570), le ville palladiane divennero per secoli oggetto di studio per gli architetti europei e non, che si ispirarono ad esse per le loro realizzazioni.\nL'architettura della villa.\nLa reputazione di Palladio agli inizi, e anche dopo la morte, si \u00e8 fondata sulla sua abilit\u00e0 di disegnatore di ville. Durante la Guerra della Lega di Cambrai (1509-1517) erano stati inferti ingenti danni a case, barchesse e infrastrutture rurali. Il raggiungimento dei precedenti livelli di prosperit\u00e0 nella campagna fu probabilmente lento, e avvenne soltanto negli anni quaranta del Cinquecento, con la crescita del mercato urbano delle derrate alimentari e la decisione a livello governativo di liberare Venezia e il Veneto dalla dipendenza dal grano importato, e specialmente da quello che proveniva dal sempre minaccioso Impero ottomano. Questo enorme investimento in agricoltura e nelle strutture necessarie alla produzione agricola acceler\u00f2 il passo. Per decenni i proprietari terrieri avevano acquistato costantemente, sotto lo stabile governo veneziano, piccole tenute, ed avevano consolidato i loro dom\u00ecni non solo attraverso l'acquisto, ma anche con lo scambio di grandi poderi con gli altri possidenti. Gli investimenti nell'irrigazione e le bonifiche mediante drenaggio accrebbero ulteriormente il reddito dei ricchi latifondisti.\nLe ville del Palladio - cio\u00e8 le case dei proprietari fondiari - rispondevano alla necessit\u00e0 di un nuovo tipo di residenza rurale. Secondo Howard Burns, i suoi disegni riconoscono implicitamente che non era necessario avere un grande palazzo in campagna modellato direttamente su quelli di citt\u00e0, quali sono di fatto molte ville della fine del XV secolo (come l'enorme villa da Porto a Thiene). Qualcosa di pi\u00f9 piccolo, spesso con un unico piano principale abitabile, era adatto come centro per controllare l'attivit\u00e0 produttiva, da cui derivava probabilmente la maggior parte del reddito del proprietario, e per impressionare gli affittuari e i vicini oltre che per intrattenere gli ospiti importanti. Queste residenze, bench\u00e9 fossero talvolta pi\u00f9 piccole delle ville precedenti, erano ugualmente efficaci al fine di stabilire una presenza sociale e politica nelle campagne ed erano adatte per il riposo, la caccia, e per sfuggire dalla citt\u00e0, sempre potenzialmente malsana.\nLe facciate, dominate da frontoni di solito decorati con le insegne del proprietario, annunciavano una potente presenza in un vasto territorio pianeggiante, e non avevano bisogno, per essere visibili, dell'altezza dei palazzi cittadini. Le loro logge offrivano un luogo piacevole ed ombreggiato per pasteggiare, per conversare o per le esecuzioni musicali, attivit\u00e0 queste che si possono vedere celebrate nella decorazione della villa, ad esempio a villa Caldogno.\nNegli interni Palladio distribuiva le funzioni sia verticalmente che orizzontalmente. Cucine, dispense, lavanderie e cantine si trovavano al piano terreno: l'ampio spazio sotto il tetto veniva impiegato per conservare il prodotto pi\u00f9 prezioso della tenuta: il grano, che incidentalmente serviva anche per isolare gli ambienti abitabili sottostanti. Al piano principale, abitato dalla famiglia e dai suoi ospiti, le stanze pi\u00f9 pubbliche (la loggia e il salone) si trovavano sull'asse centrale mentre a destra e a sinistra vi erano delle infilate simmetriche di stanze, dalle grandi camere rettangolari, attraverso le stanze quadrate di medie dimensioni, fino a quelle rettangolari piccole, usate talvolta dai proprietari come studi o uffici per amministrare il fondo.\nL'abitazione dei possidenti spesso non era l'unica costruzione di cui Palladio era responsabile. Le ville, nonostante la loro apparenza non fortificata e le loro logge aperte, discendevano ancora direttamente dai castelli ed erano circondate da un cortile recintato da un muro che le dotava della necessaria protezione dai banditi e dai malintenzionati. Il cortile (\"cortivo\") conteneva barchesse, torri colombaie, forni per il pane, pollai, stalle, abitazioni per i fattori e per i servitori domestici, stanze per fare il formaggio e cantine per spremere l'uva. Gi\u00e0 dal XV secolo si usava creare una corte davanti alla casa, con un pozzo, separata rispetto al cortile di servizio e con le sue barchesse, gli animali e gli spazi per battere il grano. Giardini, orti di verdure e di spezie, vasche per i pesci e, quasi invariabilmente, un grande frutteto (il \"brolo\") erano tutti raggruppati o localizzati all'interno del muro di cinta.\nNei suoi disegni Palladio cerc\u00f2 di coordinare tutti questi differenti elementi che nei complessi precedenti non erano collocati in considerazione delle visuali simmetriche e delle gerarchie architettoniche, ma soltanto in base alla forma dell'area disponibile, generalmente delimitata da strade e corsi d'acqua. Anche l'orientamento era importante: nei suoi \"Quattro libri dell'architettura\" (pubblicati a Venezia nel 1570), Palladio afferma che le barchesse dovrebbero essere esposte a Sud in modo da tenere asciutta la paglia, per evitare che fermenti e bruci.\nPalladio trov\u00f2 ispirazione nei grandi complessi antichi che somigliano alle dimore di campagna circondate dalle loro dipendenze, o che forse credeva davvero fossero dei complessi residenziali - esemplare \u00e8 il Santuario di Ercole Vincitore a Tivoli, che egli aveva rilevato. \u00c8 chiaro per esempio, che le barchesse ricurve che costeggiano l'imponente facciata della villa Badoer riprendevano quel che era ancora visibile del Foro di Augusto. Nel suo trattato Palladio mostra generalmente gli impianti di villa simmetrici, ma in realt\u00e0 era consapevole del fatto che qualora non fosse stato possibile esporre entrambe le ali delle barchesse a Sud, come nel caso di villa Barbaro a Maser, il complesso non sarebbe mai stato costruito simmetricamente. Un esempio \u00e8 la villa Pojana, dove la grande barchessa con raffinati capitelli dorici \u00e8 certamente disegnata da Palladio. La barchessa esistente \u00e8 esposta a Sud, e non viene bilanciata da un elemento corrispondente dall'altro lato della facciata principale.\nSecondo Giulio Carlo Argan, \"le ville non hanno pi\u00f9 nulla del castello n\u00e9 sono luoghi di delizie e di spassi, come il Palazzo Te a Mantova: sono ampie case di campagna, con annessi i rustici per la gestione della tenuta; la loro pianta \u00e8 aperta, sciolta, articolata secondo lo spazio, le pendenze del terreno, le opportunit\u00e0 climatiche; i saloni non sono luoghi di rappresentanza ma ambienti destinati all'ospitalit\u00e0, alla vita mondana, ai balli, ai concerti\". \"I parchi e i giardini, come natura \"educata\" o formata dall'uomo, collegano l'architettura ai larghi spazi coltivati, alle colline, ai boschi: segnano il passaggio, attraverso una progressiva elezione formale, dalla luce diffusa della natura alla luce cristallizzata nelle nitide superfici e nei ritmi compositivi delle costruzioni\".\nLa vita in villa e la sua filosofia.\nPalladio riteneva che la villa fosse, oltre che centro di propriet\u00e0 terriera, anche luogo di salute, benessere, studio e riflessione. Egli scrisse nei \"Quattro Libri\":\nCon le ville, i loro giardini, l'ambiente in cui sono costruite, Palladio affronta il tema, dibattuto nel XVI secolo, del rapporto fra civilt\u00e0 e natura e lo risolve \"affermando il profondo senso naturale della civilt\u00e0, sostenendo che la suprema civilt\u00e0 consiste nel raggiungere il perfetto accordo con la natura senza perci\u00f2 rinunciare a quella coscienza della storia che \u00e8 la sostanza stessa della civilt\u00e0\". Questo \"spiega l'enorme fortuna che il pensiero e l'opera del Palladio avranno nel Settecento, quando i filosofi dell'Illuminismo sosterranno il fondamento naturale della civilt\u00e0 umana\".\nLa villa attraverso l'architettura e le decorazioni pittoriche dava quindi sfoggio della ricchezza, della nobilt\u00e0 e del buon gusto della famiglia proprietaria. L'edificio, centro di direzione dell'azienda agricola, divenne luogo in cui l'aristocrazia curava i propri interessi non solo economici ma anche culturali, con lo studio e la meditazione (l\"'otium\", secondo la definizione gi\u00e0 data da Cicerone), senza trascurare il divertimento (caccia, danza, giochi di societ\u00e0, passeggiate nel brolo) ed il riposo dalla vita impegnata e faticosa della citt\u00e0 (il \"negotium\" che in latino significava \"occupazione\", \"affare\").\nElenco delle Ville.\n&lt;onlyinclude&gt;\n&lt;/onlyinclude&gt;\nDi queste Villa Trissino a Cricoli non \u00e8 attualmente attribuita a Palladio da pi\u00f9 parte della critica, ma rimane legata tradizionalmente al suo nome.\nAltre.\nAltre ville palladiane (o parti di esse) non comprese nell'elenco UNESCO:\nTra i progetti di villa che furono pubblicati da Palladio ne \"I quattro libri dell'architettura\" (1570) ma furono realizzati solo parzialmente, vi fu villa Mocenigo \"sopra la Brenta\", modificata a tal punto da rendere irriconoscibile il progetto palladiano, e villa Mocenigo a Marocco, che venne costruita solo in parte e poi demolita."}
{"id": "226580", "revid": "265595", "url": "https://it.wikipedia.org/wiki?curid=226580", "title": "Bonanno Pisano", "text": "Nella sua scultura tende a fondere elementi bizantini e oltremontani con riferimenti alla classicit\u00e0.\nOpere.\nCome architetto gli venne attribuito dal Vasari il progetto e la realizzazione del Campanile del Duomo di Pisa.\nLa porta di San Ranieri a Pisa.\nDel 1181 \u00e8 la \"porta di San Ranieri\", collocata nel transetto destro del Duomo di Pisa, inserita in un portale databile al tempo dell'esecuzione della facciata del Duomo le cui imposte bronzee narrano in venti formelle i principali episodi della \"Vita di Cristo\".\nLa direzione di lettura s'intende a porta chiusa: dalla prima formella in basso a sinistra fino alla quarta del primo ordine, e poi ancora da sinistra a destra in tutti i successivi, fino all'ultimo.\nLe formelle, disposte in cinque ordini presentano oltre alle \"storie di Cristo\", \"Dodici profeti\" in un Paradiso di palme che occupano la fascia inferiore della porta e il \"Peccato Originale\" realizzato tramite una sequenza di figurine ospitata nella formella con la \"Cavalcata dei Magi\".\nAl sommo della porta \"Cristo e Maria nella gloria del Paradiso\" inseriti in architetture che dominano la scena con cupole e pilastri.\nIn queste scene i personaggi appaiono racchiusi in pesanti vesti e con il corpo aggettante dal fondo, tutti stilemi derivati dalla scultura antica.\nSchema iconografico della porta di San Ranieri:\nLa porta del Duomo di Monreale.\nNel 1186 viene collocata nella facciata principale del Duomo di Monreale la porta bronzea inviata da Pisa dall'artista e realizzata probabilmente tra il 1185 e il 1186.\nL'opera \u00e8 firmata \"Bonanno civis pisanus\".\nA differenza delle figure di Pisa i corpi non sono pi\u00f9 aggettanti ma sono legati al fondo come applique.\nIconograficamente nei cinque ordini inferiori vi sono \"scene del Vecchio Testamento\", sette dedicate alla \"storia di Adamo ed Eva\", e altre sei ad altrettante coppie di profeti mentre nei cinque superiori scene del Nuovo, al sommo \"Cristo e Maria nella gloria del Paradiso.\"\nInoltre assistiamo ad una diffusa normalizzazione iconografica, ritornano le aureole, le architetture perdono profondit\u00e0 e appaiono ricoperte di una fitta decorazione che ne smorza la plasticit\u00e0, tutti elementi che fanno pensare ad una precisa richiesta dei committenti.\nSchema iconografico della porta di Monreale"}
{"id": "226581", "revid": "287204", "url": "https://it.wikipedia.org/wiki?curid=226581", "title": "Doppio legame (psicologia)", "text": "Il doppio legame (detto anche doppio vincolo, in originale: \"double bind\") \u00e8 un concetto psicologico elaborato dall'antropologo e psicologo Gregory Bateson, e utilizzato in seguito da altri membri della cosiddetta scuola di Palo Alto.\nCaratteristiche.\nIl doppio legame indica una situazione in cui la comunicazione tra due individui, uniti da una relazione emotivamente rilevante, presenta una incongruenza tra il livello verbale (quello che viene detto a parole) e quello non verbale (gesti, atteggiamenti, tono di voce, ecc.), e la situazione sia tale per cui il ricevente del messaggio non abbia la possibilit\u00e0 di uscire fuori da questo schema stabilito dal messaggio, o metacomunicando o chiudendosi in se stesso.\nCome esempio Bateson riporta l'episodio della madre che dopo un lungo periodo rivede il figlio, ricoverato per disturbi mentali. Il figlio, in un gesto d'affetto, tenta di abbracciare la madre, la quale si irrigidisce; il figlio a questo punto si ritrae, al che la madre gli dice: \"Non devi aver paura ad esprimere i tuoi sentimenti\" o \"Sii spontaneo!\". A livello di comunicazione implicita (il gesto di irrigidimento) la madre esprime rifiuto per il gesto d'affetto del figlio, invece a livello di comunicazione esplicita (la frase detta in seguito), la madre nega di essere la responsabile dell'allontanamento, alludendo al fatto che il figlio si sia ritratto non perch\u00e9 intimorito dall'irrigidimento della madre, ma perch\u00e9 bloccato dai suoi stessi sentimenti; il figlio, colpevolizzato, si trova impossibilitato a rispondere.\nRifacendosi ai suoi studi sui livelli di apprendimento, Bateson e il suo gruppo ipotizzano che nei contesti schizofrenogeni si possano riscontrare delle esposizioni croniche a situazioni familiari, con particolare riguardo alla madre, di doppio legame. Tale esposizione comporterebbe nel soggetto l'incapacit\u00e0 di valutare correttamente i legami tra comunicazione esplicita ed implicita adoperati dalle persone normali. Ad esempio, la persona, posta di fronte a semplici domande quali \"come stai oggi?\", \"cosa stai facendo?\", non riuscirebbe ad accettarle come domande prive di doppi fini non contraddittori. La sindrome schizofrenica diviene cos\u00ec un tentativo di fuga, di non comunicazione in un contesto in cui ogni comunicazione \u00e8 \"pericolosa\".\nQuesto costrutto ebbe larga eco, tanto che nel 1961 gli autori vennero insigniti del \"Frieda Fromm-Reichmann Award\" dall'Academy of Psychoanalysis. Tuttavia da allora l'ipotesi per la quale ricorrenti esposizioni a situazioni di doppio legame fossero riscontrabili in contesti schizofrenogeni viene costantemente distorta, sostenendo che Bateson e il suo gruppo dichiararono che il doppio legame \"causa\" la schizofrenia (si veda pi\u00f9 sotto il paragrafo \"Critiche\").\nOltre al doppio legame come situazione patogena, Bateson propone in psicoterapia l'uso di forme di doppio legame terapeutico, in grado di sbloccare le situazioni di discomunicazione, in cui lo schizofrenico precipita costantemente. Una di queste tecniche \u00e8 la \u201cprescrizione del sintomo\u201d, un intervento paradossale a fini terapeutici basato sul doppio legame fra paziente e terapeuta, in modo non dissimile dal k\u014dan del Buddhismo Zen, in cui l'\"illuminazione\" (\"satori\") viene favorita proponendo all'adepto degli enigmi insolubili.\nCritiche.\nIn \"L'Anti-Edipo\", Gilles Deleuze e F\u00e9lix Guattari argomentano che da solo un doppio legame non pu\u00f2 produrre la schizofrenia. Secondo loro il doppio legame pervade l'intera societ\u00e0: chi non ne \u00e8 vittima e/o artefice? Eppure non in tutti produce la malattia.\nIn realt\u00e0 la scuola di Palo Alto aveva gi\u00e0 ampiamente risposto a critiche simili, ad esempio nella \"Pragmatica della comunicazione umana\" di Paul Watzlawick e colleghi (1967). Nel testo viene chiarito che, seppure la maggior parte delle persone viene sottoposta a esperienze di doppio legame nel corso della vita, queste sono \"isolate e spurie [...] Una situazione diversa si presenta quando si \u00e8 esposti al doppio legame per lungo tempo e a poco a poco ci si abitua e la si aspetta, con particolare attenzione al periodo infantile, in cui i bambini dispongono di poche difese e hanno un pensiero che li porta a concludere che una simile comunicazione avvenga in tutto il mondo\" (trad. it., p.\u00a0203).\nE anche nei casi di esposizione continua gli autori sono ben lontani dal sostenere che il doppio legame causi alcunch\u00e9, in sintonia con un modello epistemologico che si allontana dall'individuazione e dalla teorizzazione di una causa unica (causalit\u00e0 lineare), preferendo considerare una molteplicit\u00e0 di cause ed effetti che retroagiscono su se stesse (causalit\u00e0 circolare). Di nuovo, in maniera del tutto esplicita, gli autori spiegano che \"il doppio legame non \"causa\" la schizofrenia. Tutto quello che si pu\u00f2 dire \u00e8 che dove il doppio legame \u00e8 diventato il modello predominante della comunicazione [...] si scopre che il comportamento di questo individuo soddisfa i criteri diagnostici della schizofrenia\" (\"ibidem\", p.\u00a0204)."}
{"id": "226585", "revid": "14", "url": "https://it.wikipedia.org/wiki?curid=226585", "title": "Super gigante", "text": ""}
{"id": "226587", "revid": "547992", "url": "https://it.wikipedia.org/wiki?curid=226587", "title": "Bruno Trentin", "text": "Fu segretario generale della FIOM e della CGIL.\nBiografia.\nFiglio di Silvio Trentin, nacque in Francia, dove il padre, antifascista, si era rifugiato. A 15 anni fu arrestato dai tedeschi per azioni \"insurrezionali\". Dopo l'armistizio di Cassibile, con la famiglia rientr\u00f2 in Italia per partecipare alla guerra di liberazione unendosi alla Resistenza. Fu arrestato insieme con il padre nel novembre 1943. Alla morte del padre, nel marzo del 1944, divenne, a 17 anni, comandante di una brigata partigiana Giustizia e Libert\u00e0.\nNel 1949 si laure\u00f2 in Giurisprudenza all'Universit\u00e0 degli Studi di Padova con il professor Enrico Opocher. In seguito studi\u00f2 anche presso la Harvard University. Gi\u00e0 prima della Liberazione manifest\u00f2 le sue idee federalistiche, secondo il modello proudhoniano.\nSempre nel 1949 si iscrisse alla CGIL e incominci\u00f2 a lavorare nel centro studi del sindacato. L'anno seguente entr\u00f2 nel Partito Comunista Italiano e con questo fu eletto dapprima consigliere comunale a Roma (1960-1973) e poi deputato nazionale (1962-1972), al termine del mandato parlamentare non si ricandid\u00f2 per incompatibilit\u00e0 tra cariche sindacali e parlamentari.\nNel 1958 fu vicesegretario della CGIL e dal 1962 al 1977 fu il segretario generale della FIOM e della FLM.\nNel 1988 pass\u00f2 alla guida della CGIL, dirigendola fino al 1994. Nel 1992 stipul\u00f2, insieme con CISL e UIL, uno storico accordo sulla politica dei redditi che pose fine al sistema della \"scala mobile\", un meccanismo di riadeguamento automatico dei salari al costo della vita che all'epoca era indicata come causa di una forte inflazione. Subito dopo la firma si dimise dalla segreteria della CGIL, alla cui guida fu sostituito due anni dopo da Sergio Cofferati.\nFu membro del Consiglio Nazionale dell'Economia e del Lavoro (CNEL), dal 1994 diresse l'ufficio programmi della CGIL e dal 1999 al 2004 fu parlamentare europeo tra le file dei Democratici di Sinistra.\nEra sposato con la giornalista francese Marcelle Padovani.\n\u00c8 morto a Roma il 23 agosto 2007, stroncato da una polmonite resistente alla terapia antibiotica e per una febbre intrattabile, aggravata da una carenza immunitaria legata al grave trauma cranico subito un anno prima, causato da una caduta in bicicletta sulla Ciclabile della Drava. \u00c8 sepolto nel mausoleo del PCI presso il Cimitero del Verano di Roma."}
{"id": "226588", "revid": "2034938", "url": "https://it.wikipedia.org/wiki?curid=226588", "title": "La piccola fiammiferaia", "text": "La piccola fiammiferaia (\"Den Lille Pige Med Svovlstikkerne\") \u00e8 una fiaba dello scrittore danese Hans Christian Andersen, pubblicata per la prima volta nel 1848, nel quinto volume di \"Nye Eventyr\" (Nuove fiabe).\nTrama.\n\u00c8 l'ultimo giorno dell'anno. La Piccola Fiammiferaia \u00e8 una bambina che si trova in strada, al freddo, a tentare di vendere fiammiferi. Non sta riuscendo a venderne neppure uno, in quanto la gente rifiuta sempre i suoi fiammiferi trattandola in malo modo, e sta soffrendo terribilmente il freddo, ma non osa tornare a casa perch\u00e9 teme la reazione che il padre avrebbe vedendola rientrare senza un soldo di incasso.\nCercando disperatamente di scaldarsi, la Piccola Fiammiferaia inizia ad accendere qualche fiammifero. Per ogni fiammifero acceso, un'immagine appare davanti a lei, sparendo poi quando la fiamma si spegne; prima le appare una stufa, poi un tavolo imbandito, poi un albero di Natale.\nQuando una stella cadente attraversa il cielo, alla Piccola Fiammiferaia torna in mente la nonna morta, che era solita raccontarle che ogni stella cadente \u00e8 un'anima che vola in Paradiso. Accendendo un nuovo fiammifero, la bambina vede sua nonna; per prolungare quella visione, accende velocemente altri fiammiferi.\nEd ecco che la nonna si materializza e porta in cielo la Piccola Fiammiferaia.\nIl suo corpo senza vita viene ritrovato il mattino seguente nella neve, con un sorriso in volto ed un mazzetto di fiammiferi spenti in mano. Tutti piangono la sua morte, nonostante il giorno prima l'avessero respinta bruscamente.\nAdattamenti.\n\"La piccola fiammiferaia\" \u00e8 stata adattata varie volte per lo schermo.\nEsistono delle sue versioni gi\u00e0 ai tempi del muto: nel Regno Unito venne prodotto nel 1902 un \"The Little Match Seller\" diretto da James Williamson, seguito da un \"The Little Match Seller\" del 1912, prodotto nel Stati Uniti e diretto da Joseph Sullivan.\nNel 1928 da Jean Renoir (\"La piccola fiammiferaia (del 1928)\") e nel 1953 da Romano Scarpa (\"La piccola fiammiferaia\").\nNel 1937, la Screen Gems ne ha tratto un cartone animato, che ha ricevuto la nomination all'Oscar, poi vinto da \"Il vecchio mulino\" di produzione Disney.\nAgli anni settanta risalgono le due versioni animate giapponesi.\nUn'ultima versione Disney della fiaba la si pu\u00f2 trovare nel doppio disco DVD de \"La sirenetta\". Questa versione doveva far parte del terzo seguito di \"Fantasia\" che per\u00f2 sembra non sia mai stato ultimato.\nIl compositore tedesco Helmut Lachenmann ha messo in musica la fiaba di Andersen. La composizione ha avuto la sua prima rappresentazione ad Amburgo nel 1997; nel 2003 una versione modificata \u00e8 stata rappresentata a Tokyo. Esistono incisioni di ambedue le versioni\nIl compositore italiano Claudio Vaira ha scritto parole e musica per la fiaba di Andersen. La composizione ha avuto la prima rappresentazione nel 2013 al Nuovo Teatro delle Commedie di Livorno. Valentina Vitolo, soprano (la piccola fiammiferaia) Arianna Rondina, soprano (la nonna) Giorgio Marcello, baritono (la stufa) Fabio Machiavelli e Matteo Lenzi, percussioni Angela Panieri, piano. Coro a 4 voci miste e coro dei ragazzi dell'Istituto di Alta Formazione Artistica e Musicale P.Mascagni - Livorno.\nUn'altra versione musicale, intitolata \"The Little Match Girl Passion\", \u00e8 stata scritta dal compositore statunitense David Lang, per la quale ha anche vinto il Premio Pulitzer per la musica nel 2008."}
{"id": "226590", "revid": "588089", "url": "https://it.wikipedia.org/wiki?curid=226590", "title": "Perin del Vaga", "text": "Per Giuliano Briganti, Perino si differenzia \u00ab...dai colleghi della cerchia raffaellesca per una fantasia pi\u00f9 accesa, per un fare pi\u00f9 estroso e bizzarro, per quel suo stile corsivo, deformato entro moduli di un'esasperata eleganza che ben presto si allontana dal raffaellismo pi\u00f9 statico e classicheggiante\u00bb.\nPerino del Vaga, come Giulio Romano, non si preoccupa di mantenere l'armonia e l'equilibrio lasciato in eredit\u00e0 da Raffaello ma, ormai superato definitivamente il naturalismo quattrocentesco, cerca di svolgere al meglio il suo nuovo ruolo di pittore di corte: alleggerisce le forme che rende pi\u00f9 brillanti per poter caricare di contenuti intellettualistici la decorazione e accentuarvi la funzione simbolica; cos\u00ec, nelle decorazioni genovesi, Andrea Doria non pu\u00f2 essere solo un ammiraglio, ma deve diventare Nettuno e allora Carlo V deve essere almeno Giove, mentre nelle decorazioni di Castel Sant'Angelo Perino frammenta la narrazione affollando le figure in pareti prive di sfondi prospettici e paesaggistici, come a soffocare l'osservatore sotto la sovrabbondanza dei suoi simboli.\nGli inizi.\nPiero di Giovanni Bonaccorsi, orfano di madre a due mesi e presto abbandonato dal padre presso suoi parenti, da costoro fu affidato come apprendista al modesto pittore fiorentino Andrea de' Ceri che a sua volta, a undici anni, pens\u00f2 bene di farlo istruire dal ben pi\u00f9 valente Ridolfo di Domenico Ghirlandaio. Dice il Vasari che presto raggiunse l'eccellenza nel disegno: \u00ab...disegnando in compagnia di altri giovani, e fiorentini e forestieri, al cartone di Michelagnolo Buonarroti\u00bb (\"La battaglia di Cascina\") \u00abvinse e tenne il primo grado fra tutti gl'altri\u00bb.\nPrestato a un modesto pittore di nome Vaga, che aveva bottega vicino a Roma, perch\u00e9 lo aiutasse a finire il molto lavoro che aveva, fu poi da questi portato a Roma e raccomandato a suoi amici romani perch\u00e9 l'aiutassero durante la sua assenza; e da allora fu chiamato Perino (o anche Perin) del Vaga.\nDivenuto amico di Giulio Romano e di Giovan Francesco Penni, nel 1518 entra nella bottega di Raffaello, allora impegnata soprattutto nella decorazione delle Logge Vaticane dove, sotto la direzione di Giovanni da Udine, lavora a stucco e dipinge grottesche e scene tratte da cartoni di Raffaello; gli sono attribuite le storie, secondo il Vasari, \u00ab...dove sono figurati gli Ebrei quando passano il Giordano con l'arca santa e quando, girando le mura di Gerico, quelle rovinano, e le altre che seguono dopo, come quando combattendo Iosu\u00e8 con quegli Amorrei fa fermar il sole [\u2026] quando Abraam sacrifica il figliuolo, Iacob fa alla lotta con l'Angelo, Iosef che raccoglie i dodici fratelli, et il fuoco che, scendendo dal cielo, abbrucia i figliuoli di Levi\u2026la nativit\u00e0 e battesimo di Cristo e la cena degli Apostoli con Cristo, che sono bellissime; senzach\u00e9 sotto le finestre sono, come si \u00e8 detto, le migliori storie colorite di bronzo che siano in tutta quell'opera\u00bb.\nLa galleria, lunga 65 metri, oggi interna ai Musei Vaticani, \u00e8 divisa in tredici campate, in ognuna delle quali vi sono quattro storie dipinte, in tutto 48 rappresentazioni tratte dal Vecchio Testamento e 4, nella tredicesima campata, dal Nuovo Testamento, entro cornici di stucco decorate a grottesche. Polidoro da Caravaggio, Giulio Romano, Giovan Francesco Penni, Giovanni da Udine e Perino colorirono le invenzioni grafiche raffaellesche con un racconto rapido, aneddotico e brillante.\nAffresc\u00f2 le pareti del salone del palazzo Baldassini, del giureconsulto e consigliere papale Melchiore Baldassini: entro lesene e nicchie figurate, dipinse esempi storici di virt\u00f9 civiche e figure di sapienti antichi, secondo la tradizione degli uomini illustri che risale ad Andrea del Castagno. La \"Giustizia di Seleuco\", ora agli Uffizi, \u00e8 una scena che, trasferita su tela come il \"Tarquino Prisco fonda il tempio di Giove in Campidoglio\", nello stesso museo dal 1880, si \u00e8 conservata dalla ristrutturazione dell'edificio avvenuta nel 1830.\nUna \"Deposizione\" nella chiesa di Santa Maria sopra Minerva venne affrescata in quel periodo e fu gravemente danneggiata pochi anni dopo da una delle frequenti inondazioni del Tevere (due frammenti, il \"Buon ladrone\" e il \"Cattivo ladrone\", sono conservati nelle collezioni reali inglesi di Hampton Court), mentre in un altare della chiesa di Santo Stefano del Cacco \u00ab...dipinse in fresco per una gentildonna romana una Piet\u00e0 con un Cristo morto in grembo alla Nostra Donna, e ritrasse di naturale quella gentildonna che par ancor viva\u00bb.\nA Firenze.\nPer un'epidemia di peste scoppiata a Roma, si trasferisce a Firenze nel 1523, dove conosce Rosso Fiorentino e le opere del Pontormo; dipinge il monocromo con \"Il passaggio del Mar Rosso\", ora nella Pinacoteca di Brera a Milano, per ser Raffaello di Sandro, \u00ab...prete zoppo, cappellano di San Lorenzo, un'istoria contrafatta di color di bronzo, in un giorno et in una notte\u2026 dove Perino fece attitudini bellissime di figure, chi nuota armato e chi ignudo, altri, abbracciando il collo a' cavalli, bagnati le barbe et i capelli, nuotano e gridano per la paura della morte, cercando il pi\u00f9 che possono di scampare; da l'altra parte del mare vi \u00e8 Mos\u00e8, Aron e gli altri Ebrei, maschi e femmine, che ringraziano Iddio; et un numero di vasi, ch'egli finge che abbino spogliato l'Egitto, con bellissimi garbi e varie forme, e femine con acconciature di testa molto varie\u2026\u00bb\nNella Cappella Brancacci, affrescata da Masolino e Masaccio, della chiesa del Carmine, prepara l'affresco di un \"Sant'Andrea\", ma finir\u00e0 solo il cartone, mentre per la Compagnia dei Martiri, associazione di artisti di Camaldoli, prepara il cartone del \"Martirio dei Diecimila\" (ora all'Albertina di Vienna) che doveva essere la preparazione dell'affresco per la facciata della sede della Compagnia.\nRientrato a Roma nel 1525, sposa Caterina Penni, sorella del pittore Giovan Francesco e insieme con Giovanni da Udine decora la volta della Sala dei Pontefici in Vaticano.\nAffresca la volta della Cappella del Crocifisso nella chiesa di San Marcello, dal 1525 al 1527, su commissione dei frati serviti: \u00ab...ordinaron que' frati che Perino facesse in una di quelle per ornamento d'una Nostra Donna, devozione in quella chiesa, due figure in due nicchie che la mettessino in mezzo: San Giuseppe e San Filippo, frate de' Servi et autore di quella Religione. E quelli finiti, fece loro sopra alcuni putti perfettissimamente, e ne messe in mezzo della facciata uno ritto in sur un dado che tiene sulle spalle il fine di due festoni che esso manda verso le cantonate della cappella, dove sono due altri putti che gli reggono a sedere in su quelli, facendo con le gambe attitudini bellissime. E questo lavor\u00f2 con tant'arte, con tanta grazia, con tanta bella maniera, dandoli nel colorito una tinta di carne e fresca e morbida, che si pu\u00f2 dire che sia carne vera, pi\u00f9 che dipinta\u00bb.\nL'opera ebbe molti impedimenti, per malattie e mancanza di fondi, finch\u00e9 nel 1527 venne la rovina di Roma, \u00ab...che fu messa quella citt\u00e0 a sacco, e spento molti artefici e distrutto e portato via molte opere. Onde Perino, trovandosi in tal frangente et avendo donna et una puttina, con la quale corse in collo per Roma per camparla di luogo in luogo, fu in ultimo miserissimamente fatto prigione, dove si condusse a pagar taglia con tanta sua disavventura, che fu per dar la volta al cervello\u00bb.\nCon il dramma del Sacco di Roma, gli allievi di Raffaello si disperdono: Perino a Genova, Polidoro da Caravaggio a Napoli e in Sicilia, Giovanni da Udine in patria; insieme col Rosso Fiorentino, il Primaticcio e Nicol\u00f2 dell'Abate in Francia, diffondono prima in Italia e poi in tutta Europa il linguaggio raffaello\u2013michelangiolesco, il Manierismo.\nIl periodo genovese.\nNel 1528 un Nicola Veneziano, per conto di Andrea Doria, capo della Repubblica genovese, ammiraglio di Carlo V, e prossimo principe di Melfi, lo invita ad entrare al servizio della famiglia genovese: \u00ab...e dato ordine di lasciar la sua donna e la figliuola bene accompagnata a' suoi parenti in Roma, et assettato il tutto, se ne and\u00f2 a Genova\u00bb. Qui progetta la decorazione architettonica e quella ad affresco e a stucco della Villa del Principe Andrea Doria a Fassolo, dove operano anche il Beccafumi e il Pordenone e dove nel 1533 viene ospitato Carlo V, per il quale realizza, primo in Italia, apparati effimeri trionfali; inoltre progetta arazzi, mobili, bandiere, arredamenti navali, i raffinati oggetti dell'artigianato artistico \"minore\".\nNella Villa del Principe di Genova tutto viene finalizzato all'esaltazione del committente, rappresentato in un affresco perduto come Nettuno, degli antenati, e dello stesso Carlo V, il promotore del Sacco di Roma, che adesso \u00e8 simboleggiato come Giove che fulmina i giganti ribelli. Gli affreschi pi\u00f9 noti e importanti sono \"La lotta fra dei e giganti\", \"Orazio Coclite difende il ponte\" e \"La fortezza di Muzio Scevola\", mentre \"Il naufragio di Enea\" non \u00e8 pi\u00f9 esistente; cos\u00ec descriveva le sale il Vasari: \u00aball'entrata del palazzo del principe \u00e8 una porta di marmo, di componimento et ordine dorico, fatta secondo i disegni e modelli di man di Perino\u2026\u00c8vvi la volta con cinque archi, lavorata di stucco superbamente, e cos\u00ec tramezzata di pitture con alcuni ovati, dentrovi storie\u2026e le facciate son lavorate fino in terra, dentrovi molti capitani a sedere armati, parte ritratti di naturale e parte imaginati, fatti per tutti i capitani antichi e moderni di casa Doria, e di sopra loro son queste lettere d'oro grandi che dicono: Magni viri, maximi duces, optima fecere pro patria. Nella prima sala\u2026nella volta sono ornamenti di stucchi bellissimi; in sugli spigoli e nel mezzo \u00e8 una storia grande di un naufragio d'Enea in mare, nel quale sono ignudi vivi e morti, in diverse e varie attitudini, oltre un buon numero di galee e navi, chi salve e chi fracassate dalla tempesta del mare\u2026 Nell'altra sala, fece medesimamente nella volta pitture a fresco, e lavor\u00f2 di stucco in un ordine quasi simile quando Giove fulmina i giganti, dove sono molti ignudi, maggiori del naturale, molto begli. Similmente in cielo tutti gli d\u00e8i i quali, nella tremenda orribilit\u00e0 de' tuoni, fanno atti vivacissimi e molto proprii\u2026Fecevi quattro camere, nelle quali tutte le volte sono lavorate di stucco in fresco, e scompartitevi dentro le pi\u00f9 belle favole d'Ovidio che paiono vere\u2026Similmente da l'altra banda dell'altra sala fece altre quattro camere, guidate da lui e fatte condurre da' suoi garzoni, dando loro per\u00f2 i disegni cos\u00ec degli stucchi, come delle storie, figure e grottesche\u2026\u00bb\nPer la chiesa genovese di San Francesco di Castelletto dipinse una \"Madonna e santi\", ora nella chiesa di San Giorgio a Bavari e una \"Nativit\u00e0\" per Santa Maria della Consolazione, ora nella National Gallery di Washington, dove unisce il suo raffaellismo di base al contemporaneo manierismo fiorentino consegnando alla nascente scuola pittorica genovese un modello di riflessione artistica. Infine una \"Pala di San Michele\" datata 1535 \u00e8 conservata nella Chiesa di San Michele Arcangelo in Celle Ligure.\nLe ultime opere romane.\nIntanto compra casa a Pisa per trasferirvi la moglie da Roma e stabilirvisi egli stesso una volta terminate le commissioni genovesi: cos\u00ec avviene nel 1537 ma nel 1539 si trasferisce definitivamente a Roma, dove dipinge gli affreschi con \"storie di Cristo\" nella Cappella Massimo a Trinit\u00e0 dei Monti, tutti distrutti, tranne la \"Resurrezione di Lazzaro\", oggi al Victoria &amp; Albert Museum di Londra, \u00abche si mostra, nel suo riaver la vita, molto ripieno della pallidezza e paura della morte, et intorno a esso sono molti che lo sciolgono e pure assai che si maravigliano et altri che stupiscono\u00bb.\nFavorito del papa Paolo III Farnese, che gli assegna una pensione mensile di venticinque ducati, e del nipote cardinale, nel 1541 dipinge in finto marmo, con grottesche e finti bassorilievi, le zoccolature della \"Stanza della Segnatura\" in Vaticano.\nAffida alla bottega le decorazioni delle chiese di San Giuseppe a Ripa, di San Bartolomeo all'Isola e di San Salvatore in Lauro, nella cui facciata l'allievo Girolamo Sermoneta rappresenta anche un'Annunziata.\nNel 1542 Paolo III fa ristrutturare Castel Sant'Angelo dagli architetti Raffaello da Montelupo e Antonio da Sangallo il Giovane, dal 1520 architetto capo della fabbrica di San Pietro.\nLa decorazione delle stanze viene affidata a Perino e a Luzio Luzi da Todi, con la collaborazione anche di Livio Agresti da Forl\u00ec.\nNella Sala Paolina, anticamera per le personalit\u00e0 ricevute dal papa, Perino realizza, insieme all'Agresti, tra il 1545 e il 1547, entro finte colonne ioniche, \"Scene della vita di Alessandro Magno\" e della storia romana, alternate a figure della \"Giustizia\", della \"Costanza\", della \"Forza\" e della \"Prudenza\"; su uno zoccolo \u00e8 un fregio di cariatidi e soggetti mitologici; nel centro di due pareti opposte dipinge la figura dell'arcangelo Michele, patrono del Castello, e dell'imperatore Adriano - Castel Sant'Angelo o Mole Adriana, \u00e8 il monumento funerario dell'imperatore romano - terminata dopo la sua morte da Daniele da Volterra.\nNella Sala di Perseo identifica Paolo III, avversario di Lutero, con l'eroe mitologico che combatte contro le tenebre e vi dipinge coppie di giovani donne nude vicino a liocorni, simboli di purezza ed emblemi araldici del governatore del castello Tiberio Crispo. I riquadri comprendono pi\u00f9 episodi e l'apparato decorativo di festoni, putti e ghirlande si allarga fin sopra la narrazione. Nella sala di Psiche narra quel mito in un fregio che scorre sotto il soffitto decorato con gigli e con al centro lo stemma papale.\nFu la sua ultima opera: riferisce il Vasari che, consumato dall'asma e dalla blenorragia, \u00ab...una sera, parlando con un suo amico vicino a casa sua, di mal di gocciola casc\u00f2 morto d'et\u00e0 d'anni quarantasette\u00bb.\n\u00c8 sepolto nella cappella di San Giuseppe del Pantheon con questo epitaffio: \u00ab\"Perino Bonaccursio Vagae florentino, qui ingenio et arte singulari egregios cum pictores permultos, tum plastas facile omnes superavit, Catherina Perini coniugi, Lavinia Bonaccursia parenti, losephus Cincius socero charissimo et optimo fecere. Vixit annos 46, menses 3, dies 21. Mortuus 14 Calendis Novembris Anno Christi 1547\"\u00bb."}
{"id": "226591", "revid": "14691", "url": "https://it.wikipedia.org/wiki?curid=226591", "title": "La Piccola Fiammiferaia", "text": ""}
{"id": "226601", "revid": "125196846", "url": "https://it.wikipedia.org/wiki?curid=226601", "title": "Paolo Maurensig", "text": "Biografia.\nTerminati gli studi classici, da Gorizia si trasfer\u00ec a Milano. Dopo essere stato agente di commercio, pass\u00f2 all'editoria. Il successo letterario gli arrise nel 1993 con \"La variante di L\u00fcneburg\", un romanzo che narra di una partita tra due maestri di scacchi attraverso gli eventi della seconda guerra mondiale, con finale a sorpresa sulla vera natura dei giocatori. Il secondo romanzo, \"Canone inverso\" del 1996, \u00e8 invece incentrato sulla musica, in una cornice mitteleuropea che \u00e8 stata la base per la versione cinematografica diretta da Ricky Tognazzi. Maurensig \u00e8 morto all'ospedale di Udine il 29 maggio 2021 all'et\u00e0 di 78 anni a causa di un tumore. Era stato assessore al Comune di Udine."}
{"id": "226607", "revid": "787565", "url": "https://it.wikipedia.org/wiki?curid=226607", "title": "John Watts Young", "text": "Young \u00e8 stato il nono uomo a porre il suo piede sulla Luna e l'unico statunitense che vol\u00f2 con i moduli spaziali Gemini, Apollo e Space Shuttle.\nBiografia.\nInizio della carriera.\nJohn Young studi\u00f2 tecnica del volo presso il \"Georgia Institute of Technology\" terminando gli studi nel 1952 con il massimo dei voti. Young si arruol\u00f2 nella Marina degli Stati Uniti e prest\u00f2 servizio sul cacciatorpediniere USS \"Laws\". Solo in seguito effettu\u00f2 il suo addestramento da pilota, volando per quattro anni su diversi aerei da combattimento. Nel 1959 divenne pilota per diversi esperimenti della marina e nel 1962 riusc\u00ec a battere diversi record mondiali nel volo in picchiata e di rapida ascesa.\nGemini.\nLa NASA scelse Young il 17 settembre 1962 con il secondo gruppo di astronauti. Nel gennaio del 1963 gli venne conferito l'incarico speciale di elaborare l'equipaggiamento degli astronauti all'interno del modulo spaziale. Tale incarico dovette comprendere sia l'equipaggiamento personale come pure l'equipaggiamento per atterraggi d'emergenza.\nIl 13 aprile 1964 la NASA nomin\u00f2 Young quale pilota del primo volo con persone a bordo di una capsula Gemini. Young era dunque il primo astronauta del secondo gruppo previsto per una missione nello spazio. Con il comandante Virgil Grissom svolse dunque su Gemini 3 (Molly Brown) il 23 marzo 1965 il primo volo nello spazio di due americani. Young era incaricato di manovrare e lavorare sul primo computer che si trovava nello spazio. Fu oggetto di polemica con la direzione del volo il fatto che Young aveva (illegalmente) portato a bordo un sandwich. Su Gemini 3 infatti si volevano testare i prodotti di alimentazione appositamente preconfezionati. Ironicamente Grissom aveva pronunciato di partecipare a tale esperimento solo in caso che non vi fosse stato una cosa alternativa da mangiare. Young dunque stup\u00ec Grissom offrendogli un sandwich della sua marca preferita. L'oggetto della polemica fu comunque il fatto, che le briciole volavano un po' dappertutto nell'abitacolo della capsula spaziale a causa dell'assenza di peso.\nCi\u00f2 nonostante, poco dopo il successo della missione, Young e Grissom vennero nominati quale equipaggio di riserva per la missione di Gemini 6, svoltasi nel dicembre del 1965.\nIl 25 gennaio 1966 la NASA nomin\u00f2 Young come comandante di Gemini 10. Pilota e compagno di missione era Michael Collins. Cos\u00ec Young pot\u00e9 partire per la sua seconda missione nello spazio gi\u00e0 il 18 luglio 1966. La missione prevedeva sia una manovra di rendez-vouz come pure un'attivit\u00e0 extra-veicolare.\nApollo.\nTerminato il programma Gemini, Young entr\u00f2 a far parte del programma Apollo.\nIl 22 dicembre 1966 vennero nominati gli equipaggi dei primi voli di Apollo. In tale occasione Young venne nominato come pilota di riserva della seconda missione con uomini a bordo. Dopo la catastrofe di Apollo 1, nella quale per\u00ec l'ex-comandante di Young, Virgil \"Gus\" Grissom, i progetti vennero sospesi. I nuovi programmi vennero resi pubblici il 9 maggio 1967 e prevedevano Young quale pilota di riserva di Apollo 7 (missione C). Detto volo venne effettuato nell'ottobre del 1968. Young collabor\u00f2 come radiofonista di contatto (Capcom).\nPoco dopo, pi\u00f9 precisamente il 13 novembre 1968, Young venne nominato quale pilota del modulo di comando della missione Apollo 10, la prova generale per lo sbarco sulla Luna. Detta missione si svolse dal 18 maggio al 26 maggio 1969. Young rimase come pilota nel modulo di comando \"Charlie Brown\", mentre il comandante Thomas Stafford e il pilota Eugene Cernan simulavano con il modulo lunare \"Snoopy\" l'allunaggio.\nLa fase di rientro nell'atmosfera terrestre avvenne a una velocit\u00e0 di 11.107 metri/secondo (39.885\u00a0km/h), fatto che a tutt'oggi rappresenta un record con voli spaziali con persone a bordo.\nPoco dopo la storica missione di Apollo 11 nel luglio del 1969, Young veniva designato quale comandante di riserva per la missione di Apollo 13. Non dovendo viaggiare su tale volo collabor\u00f2 nuovamente quale Capcom.\nNel marzo del 1971 finalmente Young fu incaricato del suo primo comando: Apollo 16 destinato a diventare la penultima missione che fino a oggi ha portato l'uomo sulla Luna. Dell'equipaggio facevano inoltre parte il pilota del modulo di comando Thomas K. Mattingly e il pilota del modulo lunare Charles M. Duke. La missione dur\u00f2 dal 16 aprile al 27 aprile 1972 e Young divenne la nona persona che pose il piede sulla Luna. Era il 20 aprile.\nDurante i preparativi dell'ultima missione lunare, Apollo 17, la NASA modific\u00f2 la composizione dell'equipaggio e dell'equipaggio di riserva, inserendo Young e Duke nuovamente nell'equipaggio di riserva. Sapendo che tale missione doveva essere l'ultima per diverso tempo, la NASA prese questa decisione considerando poco conveniente di allenare e addestrare un equipaggio di riserva del tutto nuovo, il quale non avrebbe mai avuto occasione di volare su una regolare futura missione del programma Apollo. Cos\u00ec Young era nella situazione di avere avuto, insieme a Mitchell e Duke, la possibilit\u00e0 di allunare una seconda volta, in caso di sostituzione del suo ex-compagno su Apollo 10 e ora comandante della missione Eugene Cernan. Cernan non dovette essere sostituito e cos\u00ec Young collabor\u00f2 nuovamente nel ruolo di Capcom.\nSpace Shuttle.\nConcluso il programma Apollo, nel gennaio 1973 Young divenne direttore del reparto Space Shuttle dell'ufficio degli astronauti garantendo che gli astronauti potessero avere abbastanza influenza e collaborare in maniera decisiva all'elaborazione del nuovo veicolo spaziale.\nNel gennaio 1974 divenne direttore di tutto l'ufficio degli astronauti e pertanto responsabile per il coordinamento di tutte le attivit\u00e0 degli stessi. Nel 1976 lasci\u00f2 ufficialmente la marina militare.\nQuando lo Space Shuttle fu pronto per l'impiego, Young ebbe l'onore di essere il comandante della prima missione. Dal 12 aprile al 14 aprile 1981 test\u00f2 nell'orbita terrestre, assieme al Pilota Robert Crippen, tutti i sistemi e il funzionamento dello Space Shuttle Columbia durante la missione STS-1. Fu la prima volta che la NASA procedette direttamente a una missione con persone a bordo senza aver testato preventivamente il veicolo spaziale senza persone a bordo. Inoltre si tratt\u00f2 della prima missione nella quale una navicella spaziale atterr\u00f2 in volo planare e non con l'utilizzo di paracadute in mezzo all'oceano.\nYoung ebbe il suo sesto e ultimo viaggio nello spazio quale comandante della missione STS-9 dal 28 novembre all'8 dicembre 1983, durante la quale, per la prima volta, veniva portato in orbita il laboratorio spaziale Spacelab. Con lui a bordo si trovavano il pilota Brewster Shaw, gli esperti di missione Bob Parker e Owen K. Garriott e gli esperti di trasporto spaziale Byron Lichtenberg e Ulf Merbold.\nUn'ulteriore missione (STS-61J), prevista per l'agosto 1986 e durante la quale si voleva provvedere a portare nello spazio il telescopio spaziale Hubble, venne cancellata in seguito alla tragedia dell'esplosione dello Space Shuttle Challenger.\nDi conseguenza, l'allora 56enne Young decise di ritirarsi dai ruoli attivi degli astronauti NASA.\nJohn Young pu\u00f2 vantare oltre 15.100 ore di volo su aerei, elicotteri e razzi. Di queste, 835 sono ore di volo nello spazio. Nel maggio 1987 Young si dimise dall'incarico di direttore dell'ufficio degli astronauti, assumendo nel 1996 l'incarico di direttore tecnico del Johnson Space Center. Dopo 42 anni di servizio presso la NASA, Young si ritir\u00f2 definitivamente dal lavoro nel dicembre del 2004.\nPu\u00f2 vantare alcuni primati nei suoi sei voli spaziali:\n- Gemini 3: Utilizz\u00f2 il primo computer su una navicella spaziale;\n- Gemini 10: Prima navicella spaziale a effettuare un rendez-vous con 2 diversi oggetti (ATV 10 e ATV 8 della precedente missione Gemini 8) e a cambiare la propria orbita con l'ausilio di motori di un altro vettore (ATV 10)\n- Apollo 10: Primo uomo in solitario in orbita lunare. Al rientro la capsula tocco i 39.897\u00a0km/h, record per una navicella abitata in atmosfera terrestre;\n- Apollo 16: Primo uomo a effettuare due volte il viaggio Terra-Luna e ad allunare nel secondo viaggio (J. Lovell fece 2 viaggi prima di lui ma non allun\u00f2);\n- STS 1: Primo lancio dello Space Shuttle, primo lancio di un veicolo spaziale pilotato USA senza averlo provato prima;\n- STS 9: Primo volo dello Spacelab.\n\u00c8 da notare che, pur avendo effettuato sei voli spaziali, Young ha effettuato sette lanci, considerando il decollo dalla Luna con Apollo 16"}
{"id": "226608", "revid": "7336", "url": "https://it.wikipedia.org/wiki?curid=226608", "title": "KNOPPIX", "text": ""}
{"id": "226609", "revid": "590", "url": "https://it.wikipedia.org/wiki?curid=226609", "title": "Let it Be", "text": ""}
{"id": "226612", "revid": "73843", "url": "https://it.wikipedia.org/wiki?curid=226612", "title": "Cardiff Rugby", "text": "Cardiff Rugby (in gallese \"Rygbi Caerdydd\"), \u00e8 una delle quattro formazioni professionistiche regionali gallesi di rugby a 15. Fino al 2021 la squadra era denominata Cardiff Blues (in gallese \"Gleision Caerdydd\"). Dalla stagione 2009/10 la squadra gioca al City Stadium di Cardiff ed \u00e8 di propriet\u00e0 del Cardiff RFC.\nIl Cardiff Rugby disputa il campionato transfrontaliero dal 2021 noto come la United Rugby Championship, la Coppa Anglo-Gallese e la European Rugby Champions Cup per la quale si qualificata in tutte le stagioni dalla sua fondazione, ed \u00e8 responsabili della diffusione e sviluppo del rugby nelle zone di Cardiff, Vale of Glamorgan, Rhondda Cynon Taf, Merthyr Tydfil e Powys sud.\nStoria.\nFino alla stagione 2003-04 il rugby gallese era organizzato secondo un sistema di campionati piramidale, al cui vertice stavano 9 club professionistici. Il sistema era simile a quello della Premiership inglese e del Top 14 francese. Si comprese per\u00f2 che per ragioni economiche il Galles non poteva sostenere ancora 9 formazioni professionistiche\nSotto la spinta dell'allora CEO della Welsh Rugby Union David Moffett, i nove club - Bridgend RFC, Caerphilly RFC, Cardiff RFC, Ebbw Vale RFC, Llanelli RFC, Neath RFC, Newport RFC, Pontypridd RFC e Swansea RFC - iniziarono a cercare di riorganizzarsi in squadre \"regionali\".\nSi raggiunse un accordo in base al quale al Cardiff RFC sarebbe stato permesso di restare un club autonomo, nel senso che non avrebbe dovuto fondersi con nessuno degli altri 8 club. Di conseguenza la prima squadra del Cardiff RFC fu ridenominata \"Cardiff Blues\" durante una presentazione pubblica che si tenne all'Hilton di Cardiff il 6 giugno 2003.\nNella stagione 2009-10, conquistando l'European Challenge Cup, sono stati la prima formazione gallese a vincere un titolo a livello europeo.\nLa polemica sull'identit\u00e0.\nIl giorno del lancio della nuova squadra nel giugno 2003, l'amministratore delegato Robert Norster disse:\nI tifosi identificarono la \"nuova\" squadra come una continuazione del Cardiff RFC e videro l'aggiunta del soprannome \"Blues\" come un semplice abbellimento di facciata. La stretta connessione con il Cardiff RFC fece sorgere un certo risentimento nei tifosi degli altri club gallesi, soprattutto in quelli del Pontypridd.\nVarie volte fu chiesto ai Cardiff Blues di togliere \"Cardiff\" dal loro nome in modo da tagliare i legami con il vecchio Cardiff RFC, e di abbandonare il tradizionale blu chiaro delle maglie.\nI sostenitori della proposta osservano come nel Super 14 squadre come i Bulls o i Crusaders giochino senza alcun toponimo nel loro nome. Le pressioni si intensificarono quando nel 2004 la squadra regionale dei Celtic Warriors venne sciolta. Tuttavia le richieste sono state respinte dalla dirigenza del club, forte del fatto che, quando nel 2003 venne fondato il nuovo club, il Cardiff aveva ottenuto lo status di club singolo e la societ\u00e0 aveva fornito la maggior parte dei fondi e delle risorse tecniche necessaria alla creazione dei Blues.\nA partire dalla stagione 2021-22 dello United Rugby Championship, la societ\u00e0 ha cambiato nome eliminando la parola \"Blues\" per rimarcare il legame con lo storico club della capitale gallese Cardiff RFC pur mantenendo un legame con le societ\u00e0 della regione.\nColori sociali.\nSin dalla fondazione, i colori della divisa dei Cardiff Blues sono stati gli stessi che tradizionalmente appartenevano al Cardiff RFC, ovvero blu Cambridge e nero.\nNel 2006 i Cardiff Blues cambiarono i propri colori non includendo pi\u00f9 il nero nella divisa, una mossa che \u00e8 stata interpretata come segno della volont\u00e0 di iniziare a distinguersi dal Cardiff RFC\nNella stagione 2010-11 la divisa \u00e8 stata nuovamente cambiata adottando una tonalit\u00e0 di blu pi\u00f9 scura, lasciando solo pochi inserti del tradizionale e pi\u00f9 chiaro blu Cambridge; potrebbe trattarsi di un nuovo tentativo di assumere un'identit\u00e0 autonoma.\nRegione di competenza.\nI Cardiff Blues hanno la responsabilit\u00e0 di curare lo sviluppo e la diffusione del rugby in una zona che comprende la citt\u00e0 di Cardiff, il Vale of Glamorgan, le valli del Glamorgan orientale e il Breconshire.\nInizialmente la loro zona comprendeva solo Cardiff e il Vale of Glamorgan, ma venne espansa dopo la chiusura dei Celtic Warriors dopo una sola stagione. Il Cardiff RFC Ltd si serve di allenatori delle giovanili che collaborano con scuole e societ\u00e0 della regione e gestisce un'accademia rugbistica per i migliori giocatori dai 16 anni in su.\nCampo di gioco.\nDalla stagione 2009-10 i Cardiff Blues si sono trasferiti al nuovo Cardiff City Stadium di Leckwith, per il quale pagano un affitto al Cardiff City Football Club.\nSecondo fonti del club Cardiff Blues e Cardiff City \"condivideranno una sola biglietteria e gestiranno insieme i marchi all'interno dello stadio\". Il Cardiff Athletic Club, proprietario dell'Arms Park e del 28% delle azioni del Cardiff Rugby Ltd ha recentemente deciso con una forte maggioranza di appoggiare il trasferimento nel nuovo stadio. L'accordo sar\u00e0 per una concessione ventennale. Tuttavia la societ\u00e0 disporr\u00e0 ancora per quindici anni dell'affitto dell'Arms Park e continuer\u00e0 ad udarlo per le partite di campionato del Cardiff RFC.\nIn precedenza anche i Cardiff Blues giocavano i loro incontri interni all'Arms Park, che si trova nei pressi del Millennium Stadium; per gli incontri di maggior richiamo talvolta si sono serviti dello stesso Millennium Stadium. Dal 2012 il club \u00e8 tornato a giocare le partite di casa all'Arms Park.\nGiocatori.\nGiocatori che hanno vestito la maglia dei Lions.\nI giocatori che seguono hanno vestito in almeno un'occasione la maglia dei British and Irish Lions."}
{"id": "226613", "revid": "991694", "url": "https://it.wikipedia.org/wiki?curid=226613", "title": "Guerre stellari - L'impero colpisce ancora", "text": ""}
{"id": "226636", "revid": "124081036", "url": "https://it.wikipedia.org/wiki?curid=226636", "title": "Voivodato della Piccola Polonia", "text": "Il voivodato della Piccola Polonia (in polacco Wojew\u00f3dztwo ma\u0142opolskie) \u00e8 uno dei 16 voivodati della Polonia. Il voivodato si trova nel sud del territorio polacco ed \u00e8 stato creato con la riforma del 1999. Il territorio confina a ovest con il voivodato della Slesia, a nord con il voivodato della Santacroce, a est con quello della Precarpazia. A sud il voivodato confina con la Slovacchia, con la quale condivide una parte della catena montuosa dei Carpazi, i monti Tatra. Il capoluogo del voivodato \u00e8 Cracovia (\"Krak\u00f3w\").\nGeografia antropica.\nSuddivisioni amministrative.\nIl voivodato della Piccola Polonia \u00e8 diviso in 19 distretti e 3 citt\u00e0 che costituiscono distretti urbani. A volte un distretto porta il loro nome, senza per\u00f2 comprenderli nella loro amministrazione.\nDistretti.\nl voivodato \u00e8 diviso in 19 distretti, a cui appartengono in totale 173 comuni.\nCitt\u00e0 pi\u00f9 grandi.\nLa capitale del voivodato Cracovia (\"Krak\u00f3w\") \u00e8 con i suoi 750.000 abitanti la terza citt\u00e0 pi\u00f9 grande di tutta la Polonia e nettamente la pi\u00f9 popolosa della Piccola Polonia.\nEconomia.\nL'economia della regione comprende industrie ad alta tecnologia, banche, industrie chimiche, metallurgiche, alimentari e del tabacco. La citt\u00e0 pi\u00f9 industrializzata del voivodato \u00e8 Cracovia. Qui opera la pi\u00f9 grande impresa della regione: le Acciaierie Tadeusz Sendzimir a Nowa Huta, che impiega 17.500 dipendenti. Un altro grande complesso industriale si trova a ovest, nei pressi di Chrzan\u00f3w (produzione di motori ferroviari) e O\u015bwi\u0119cim (industrie chimiche). Il Parco Tecnologico di Cracovia \u00e8 una zona economica speciale istituita all'interno del voivodato. Ci sono quasi 210.000 imprese registrate, soprattutto piccole e medie, di cui 234 appartengono al settore statale. Gli investimenti esteri, crescenti in tutta la regione, hanno raggiunto circa 18,3 miliardi di dollari alla fine del 2006.\nUniversit\u00e0.\n130.000 studenti frequentano 15 istituti di istruzione superiore a Cracovia. L'Universit\u00e0 Jagellonica, la pi\u00f9 grande della citt\u00e0 (44.200 studenti) \u00e8 stata fondata nel 1364 come Accademia di Cracovia. Vi si sono laureati Nicol\u00f2 Copernico e Karol Wojty\u0142a, il futuro papa Giovanni Paolo II. L'Universit\u00e0 della scienza e della tecnologia AGH (29.800 studenti) \u00e8 considerata la migliore universit\u00e0 tecnica in Polonia. Sono apprezzate anche l'Accademia di Economia, l'Universit\u00e0 Pedagogica, l'Universit\u00e0 di Tecnologia di Cracovia e l'Accademia Agricola. Meritano di essere menzionate l'Accademia delle Belle Arti, l'Universit\u00e0 Statale del Teatro e l'Accademia della Musica. Nowy S\u0105cz \u00e8 diventato un importante centro educativo grazie alla sua scuola superiore di marketing e amministrazione, con un curriculum americano, fondata nel 1992. Ci sono anche due scuole superiori private a Tarn\u00f3w.\nTurismo.\nIl voivodato ha diverse aree turistiche e ricreative. Oltre ai parchi nazionali (vedi paragrafo successivo) e alle riserve naturali, sono da segnalare Zakopane, la pi\u00f9 famosa localit\u00e0 invernale polacca, i monti Tatra, Pieniny e Beschidi. La miniera di sale di Wieliczka, la citt\u00e0 di Kalwaria Zebrzydowska (meta di pellegrinaggi) ed il centro storico di Cracovia sono classificati dall'UNESCO tra i siti pi\u00f9 preziosi del patrimonio mondiale. A Wadowice, luogo di nascita di papa Giovanni Paolo II, si trova un museo dedicato all'infanzia del papa. La zona di O\u015bwi\u0119cim, con gli ex campi di concentramento nazisti di Auschwitz e Birkenau, \u00e8 visitata ogni anno da un milione di persone."}
{"id": "226638", "revid": "133557", "url": "https://it.wikipedia.org/wiki?curid=226638", "title": "Edizioni di Comunit\u00e0", "text": "Edizioni di Comunit\u00e0 \u00e8 una casa editrice italiana fondata nel 1946 da Adriano Olivetti. Negli anni Settanta le Edizioni vennero assorbite dalla Fondazione Adriano Olivetti e, negli Ottanta, entrarono a far parte del Gruppo Mondadori. Nel 2010 il marchio delle Edizioni di Comunit\u00e0 \u00e8 tornato nella disponibilit\u00e0 della Fondazione Adriano Olivetti, ridando in questo modo corpo a un'identit\u00e0 progettuale e simbolica che ha nella \"campana olivettiana\" il suo segno distintivo. Dal 2012 le Edizioni di Comunit\u00e0 hanno ripreso la loro attivit\u00e0 con un progetto divulgativo con al centro l'esperienza olivettiana.\nStoria.\nLe Edizioni di Comunit\u00e0 sono state fondate da Adriano Olivetti nel 1946, in un momento di profondo turbamento morale e di grandi speranze per la societ\u00e0, per contribuire alla ripresa culturale dell'Italia e per portare alla comprensione del tempo e del mondo un dialogo che parlasse alle persone delle loro mete, delle loro vocazioni e della loro responsabilit\u00e0.\nAdriano Olivetti ha svolto un ruolo fondamentale nell'editoria italiana del dopoguerra. Oltre tutte le pubblicazioni avviate all'interno della fabbrica di Ivrea e la partecipazione alla fondazione del settimanale L'Espresso, sono innumerevoli le iniziative cui Olivetti prese parte e che sostenne. Tra queste ne ricordiamo solo alcune: \u00abL'Italia socialista\u00bb, \u00abI Quaderni di Sociologia\u00bb, \u00abNuova Repubblica\u00bb, \u00abNuovi Argomenti\u00bb, \u00abCasabella\u00bb, \u00abEuropa Federata\u00bb, \u00abNord-Sud\u00bb, \u00abComuni d'Europa\u00bb.\n\u00c8 soprattutto, per\u00f2, con la fondazione delle Edizioni di Comunit\u00e0 che Adriano Olivetti impresse un'orma profondissima nella cultura italiana del dopoguerra. A partire dal 1946, anno in cui furono costituite, le Edizioni di Comunit\u00e0 hanno pubblicato autori come Simone Weil, S\u00f8ren Kierkegaard, Albert Schweitzer, Richard Neutra, Paul Claudel, Jacques Maritain, Martin Buber, Nikolaj Aleksandrovi\u010d Berdjaev, Thomas Stearns Eliot, John Kenneth Galbraith, Joseph Schumpeter e Lewis Mumford, e riviste che hanno segnato, per i contenuti e per la grafica, un'epoca. Tra queste, \u00abComunit\u00e0\u00bb, \u00abRivista di Filosofia\u00bb, \u00abTecnica e organizzazione\u00bb, \u00abMetron-Architettura\u00bb, \u00abZodiac\u00bb, \u00abUrbanistica\u00bb.\nI temi proposti dalle Edizioni erano autenticamente multidisciplinari, perlopi\u00f9 marginali o del tutto estranei alla cultura italiana di quel periodo, e rappresentavano la volont\u00e0 di diffondere un sapere moderno per rispondere alle sfide pi\u00f9 pressanti del tempo. Le Edizioni di Comunit\u00e0 non promossero un'ideologia unica e tantomeno pubblicarono indiscriminatamente ogni pensiero, ma concepirono il libro e l'editoria come spazi d'incontro e di precisazione di ideologie complementari, che potessero convivere con il pensiero comunitario olivettiano che i testi pubblicati arricchirono e resero pi\u00f9 complesso. Attraverso l'attivit\u00e0 della casa editrice Adriano Olivetti mirava, infatti, a diffondere un'avanzata cultura tecnica e a sollecitare riflessioni sui fini spirituali di una societ\u00e0 che correva verso una trasformazione radicale e piena d'insidie. Le Edizioni di Comunit\u00e0 rappresentarono, in altre parole, la risposta in termini di proposte culturali e scientifiche, alla domanda olivettiana di come essere tecnicamente progrediti senza per questo essere interiormente imbarbariti, di come coniugare sviluppo e spirito.\nC'\u00e8, nell'attivit\u00e0 svolta per tanti anni sotto l'egida della campana olivettiana, il lavoro per una cultura libera e viva, tecnicamente progredita e consapevole della propria insopprimibile funzione nella ricerca dei principi spirituali dell'esistenza; una cultura espressione di una vocazione essenziale, antistorica nel ritenere il progresso non una mera questione di moto in avanti, e che riunisca l'uomo alla sua radice spirituale, dove l'utile, come affermava Olivetti, ceda il passo alla verit\u00e0 e alla giustizia.\nAlla morte di Adriano Olivetti, nel 1960, le Edizioni di Comunit\u00e0 continuarono la loro attivit\u00e0 per molti anni ancora sotto la guida di Renzo Zorzi e di Roberto Olivetti e, successivamente, vennero assorbite dalla Fondazione Adriano Olivetti. Alla fine degli anni Ottanta le Edizioni entrarono a far parte del Gruppo Mondadori.\nNel 2010, grazie a un accordo tra Mondadori e la Fondazione Adriano Olivetti, il marchio delle Edizioni di Comunit\u00e0 \u00e8 tornato nella disponibilit\u00e0 della Fondazione, ridando in questo modo corpo a un'identit\u00e0 progettuale e simbolica che ha nella campana olivettiana il suo segno distintivo.\nDal 2012 le Edizioni pubblicano le fonti della vicenda olivettiana, scritti di e su Adriano Olivetti e alcuni titoli dal catalogo storico d'interesse per i temi etici e politici della contemporaneit\u00e0.\nLa diffusione capillare della proposta editoriale attraverso la distribuzione tradizionale nelle grandi catene, si coniuga con una rete di rapporti diretti con le librerie indipendenti e con altri punti vendita articolata in un sistema distributivo autonomo.\nCollane.\nLe Edizioni di Comunit\u00e0 oggi propongono un dialogo autentico tra il pensiero olivettiano e l'attualit\u00e0. Una proposta che comprende tutte le opere edite e inedite di Adriano Olivetti, i migliori studi critici sulla vicenda olivettiana e alcuni titoli significativi del catalogo storico della casa editrice.\nHumana Civilitas.\nCinque scritti di Adriano Olivetti per riflettere su altrettanti temi fondamentali nella discussione politica e culturale attuale, presentati da alcune tra le voci pi\u00f9 autorevoli del panorama culturale italiano, per permettere ai testi originali di liberare la loro straordinaria modernit\u00e0.\nHumana Civilitas nuova serie.\nIl pensiero di uomini e donne liberi animati da un ideale di convivenza umana fondato sulla dignit\u00e0 della persona, sulla responsabilit\u00e0 e sulla cultura del rispetto e dell\u2019accoglienza.\nOlivettiana.\nCollana che presenter\u00e0, in modo completo, tutta l'opera di Adriano Olivetti tra editi e inediti.\nDna.\nDal catalogo storico, alcuni autori del patrimonio genetico del pensiero occidentale e delle Edizioni di Comunit\u00e0 che costituiscono un'eredit\u00e0 umanistica e scientifica e uno sguardo indisciplinato sull'uomo.\nVia Jervis.\nI contributi fondamentali per conoscere da vicino il cuore dell'impresa di Adriano Olivetti. Via Jervis a Ivrea era secondo Le Corbusier \u201cla strada pi\u00f9 bella del mondo\u201d.\ncheFare.\nCollana in collaborazione con l\u2019Associazione per l\u2019innovazione culturale \"cheFare\" per un approfondimento lontano da ogni retorica sul tema dell\u2019innovazione sociale."}
{"id": "226641", "revid": "92723", "url": "https://it.wikipedia.org/wiki?curid=226641", "title": "Associazione per la libert\u00e0 della cultura", "text": "L'Associazione per la libert\u00e0 della cultura, noto anche con la sigla CCF (da Congress for Cultural Freedom), era una lega anticomunista fondata nel 1950. Nel 1967, emerse che in realt\u00e0 era stata fondata dalla Central Intelligence Agency degli Stati Uniti d'America. Si tent\u00f2 quindi un'operazione di facciata di 'ripulitura' che coincise tra l'altro con un cambio di nome: non pi\u00f9 CCF, ma International Association for Cultural Freedom (IACF). Al suo apogeo, la CCF/IACF era attiva in qualcosa come trentacinque Paesi, e riceveva fondi consistenti dalla Ford Foundation.\nCreazione del CCF.\nIl CCF venne fondato presso il Titania Palace della allora Berlino Ovest il 26 giugno 1950 allo scopo di cercare il modo per ribaltare l'idea che la cosiddetta democrazia borghese fosse meno adatta rispetto al comunismo a portare avanti i valori della cultura. Forse, fu anche progettata come una risposta alla Conferenza per la Pace tenutasi presso il Waldorf-Astoria Hotel di New York City, conferenza durante la quale molti nomi di spicco del pacifismo avevano indicato come urgente la necessit\u00e0 di giungere alla distensione con l'Unione delle Repubbliche Socialiste Sovietiche di Stalin.\nAttivit\u00e0.\nIl CCF comp\u00ec manovre al fine di reperire fondi sufficienti a permettergli di aprire sedi in ben 35 Paesi, stipendiare un alto numero di uomini, officiare ad eventi internazionali, e produrre numerose pubblicazioni.\nTutto questo le permise di approdare, nei primi anni 60 del secolo scorso, a quella che \u00e8 forse l'operazione pi\u00f9 clamorosamente conosciuta del CCF: la campagna diffamatoria montata contro il poeta Cileno Pablo Neruda, fervente comunista; campagna che si intensific\u00f2 allorquando apparve che Neruda era uno dei candidati al Premio Nobel per il 1964.\nNel testo \"La guerra fredda culturale. La Cia e il mondo delle lettere e delle arti\" la storica e giornalista inglese Francis Stonor Saunders individua Nicola Chiaromonte e Ignazio Silone e la rivista culturale indipendente da loro fondata \"Tempo presente\" in quanto soggetti di punta del Congress for Cultural Freedom e principali destinatari italiani dei finanziamenti destinati dalla CIA alle attivit\u00e0 culturali in Italia.\nCoinvolgimento della CIA.\nNel 1967, il magazine Rampant ed il Saturday Evening Post pubblicarono un'inchiesta che rivelava di come la CIA fosse in realt\u00e0 segretamente alle spalle della creazione di numerose organizzazioni culturali animate dallo scopo di conquistare l'appoggio nel Mondo dell'ala sovietica di tendenza liberale. Ad avallo di questa duplice inchiesta ci furono le dichiarazioni di un ex direttore delle cosiddette 'covert operations', le operazioni illegali della CIA, il quale ammise la natura del CCF come copertura di facciata della CIA stessa.\nNel luglio del 2004, il partito politico Australiano Citizen's Electoral Council (CEC), sostenne, attraverso un pamphlet, che il CCF aveva addirittura assoldato l'artista Jackson Pollock per promuovere i propri scopi.\nTeorie circa la propaggine Australiana del CCF si erano avvicendate numerose sin dal 1975, quando il Governor-General Australiano John Kerr, un membro del CCF, riusc\u00ec a far dimettere il governo dell'allora Primo Ministro Gough Whitlam, una mossa che alcuni a quel tempo avevano indicato come frutto di indebite ingerenze dell'Amministrazione degli Stati Uniti d'America.\nPubblicazioni e documenti.\nAlcune delle pubblicazioni del CCF includono:\nI documenti della International Association for Cultural Freedom (IACF) e del suo predecessore, il Congress for Cultural Freedom (CCF) sono oggi custoditi nello Special Collections Research Center della biblioteca della University of Chicago.\nMembri.\nTra i principali membri e intellettuali:"}
{"id": "226642", "revid": "1513380", "url": "https://it.wikipedia.org/wiki?curid=226642", "title": "Bidimensionalit\u00e0", "text": "La bidimensionalit\u00e0 \u00e8 la pertinenza di un oggetto o di un'immagine al campo delle due tradizionali dimensioni spaziali. Larghezza e lunghezza oppure X e Y, nel caso di notazione matematica. \u00c8 spesso contrapposta e confrontata con la tridimensionalit\u00e0 (3D).\nViene indicata anche con l'abbreviazione 2D o 2-D che letteralmente sta per \"due dimensioni\".\nUn oggetto bidimensionale manca della \"terza dimensione\", la profondit\u00e0, e si sviluppa dunque solo su superficie piana. Sono esempi di rappresentazioni 2D, ossia bidimensionali, le fotografie o i disegni."}
{"id": "226643", "revid": "919135", "url": "https://it.wikipedia.org/wiki?curid=226643", "title": "Punto isolato", "text": "In topologia generale, un punto isolato per un insieme formula_1 \u00e8 un punto che non ha altri punti di formula_1 \"vicini\".\nDefinizione.\nUn punto formula_3 appartenente ad un sottoinsieme formula_4 in uno spazio topologico \u00e8 un punto isolato di formula_1 se esiste un intorno di formula_3 non contenente altri punti di formula_1.\nSpazio metrico o euclideo.\nIn particolare, in uno spazio euclideo (o in uno spazio metrico), formula_3 \u00e8 un punto isolato di formula_1 se esiste una palla aperta centrata in formula_3 che non contiene nessun elemento di formula_1 diverso da formula_3.\nDefinizioni equivalenti.\nIn modo equivalente, un punto formula_3 di formula_1 non \u00e8 un punto isolato se e solo se formula_3 \u00e8 un punto di accumulazione per formula_1.\nInsieme discreto.\nUn insieme formula_1 costituito esclusivamente di punti isolati \u00e8 detto insieme discreto.\nOgni insieme finito in uno spazio metrico \u00e8 discreto. Il viceversa \u00e8 vero se lo spazio metrico \u00e8 compatto e formula_1 \u00e8 chiuso: in uno spazio compatto, ogni sottoinsieme chiuso discreto \u00e8 finito.\nUn sottoinsieme discreto in uno spazio non compatto pu\u00f2 non essere finito, ma generalmente \u00e8 numerabile: questo accade ad esempio nello spazio euclideo. D'altra parte, non \u00e8 vero che ogni sottoinsieme numerabile dello spazio euclideo \u00e8 discreto: ad esempio l'insieme formula_19 dei numeri razionali \u00e8 numerabile ma non discreto.\nInsieme perfetto.\nUn insieme chiuso senza punti isolati, costituito da soli punti di accumulazione, \u00e8 detto insieme perfetto.\nEsempi.\nOgni elemento di formula_20 \u00e8 isolato in formula_20 infatti:\nSia formula_22 e sia formula_23 un intorno di formula_24 e di raggio formula_25.\nAllora dalla definizione abbiamo che formula_22 \u00e8 un punto isolato in formula_27.\nPoich\u00e9 per formula_28 risulta che formula_29, deduciamo che formula_24 \u00e8 isolato.\nGli spazi topologici dei seguenti esempi sono da considerare sottospazi della retta reale."}
{"id": "226646", "revid": "1305772", "url": "https://it.wikipedia.org/wiki?curid=226646", "title": "Legame", "text": ""}
{"id": "226647", "revid": "7336", "url": "https://it.wikipedia.org/wiki?curid=226647", "title": "Scienze", "text": ""}
{"id": "226648", "revid": "47767", "url": "https://it.wikipedia.org/wiki?curid=226648", "title": "Josif Vissarionovi\u010d D\u017euga\u0161vili", "text": ""}
{"id": "226649", "revid": "81195", "url": "https://it.wikipedia.org/wiki?curid=226649", "title": "Legame dativo", "text": ""}
{"id": "226651", "revid": "182396", "url": "https://it.wikipedia.org/wiki?curid=226651", "title": "Storia della Sicilia romana", "text": ""}
{"id": "226652", "revid": "112245581", "url": "https://it.wikipedia.org/wiki?curid=226652", "title": "Calotipia", "text": "La calotipia o talbotipia \u00e8 un procedimento fotografico per lo sviluppo di immagini riproducibili con la tecnica del negativo / positivo. Messo a punto da William Henry Fox Talbot, venne comunicato alla Royal Society successivamente a quello sviluppato da Daguerre, nel 1839. Venne brevettato nel 1841.\nIl nome calotipia \u00e8 composto dalle parole greche kalos, \"bello\", e typos, \"stampa\"; era conosciuto anche come talbotipia o \"disegno fotogenico\", specialmente nei suoi sviluppi iniziali.\nA differenza del metodo di Daguerre, la calotipia permette di produrre copie di un'immagine utilizzando il negativo, la qualit\u00e0 della stampa risulta per\u00f2 inferiore rispetto al dagherrotipo, specialmente nei dettagli. Inoltre, la possibilit\u00e0 di ottenere immagini riproducibili, non rendeva il prodotto calotopico prezioso come l'opera unica del dagherrotipo, delineandone per\u00f2 l'utilit\u00e0 nella variet\u00e0 di impieghi che necessitavano di immagini riprodotte, come Talbot stesso dimostr\u00f2 nel suo libro illustrato \"The Pencil of Nature\" (1844-1846).\nStoria.\nTalbot inizi\u00f2 i suoi esperimenti nel 1833, in seguito a infruttuosi tentativi di disegno con la camera lucida sulle rive del lago di Como. Tornato in Inghilterra, tent\u00f2 di fissare l'immagine su un foglio di carta. Vi riusc\u00ec immergendo la carta in una soluzione di sale da cucina e nitrato d'argento, provocando la formazione di cloruro d'argento imbevuto nel foglio. Talbot pose quindi degli oggetti sopra il foglio ed espose il tutto alla luce, verificando la comparsa della proiezione dell'immagine sul foglio ma con toni invertiti, un \"negativo\". Chiam\u00f2 questa tecnica sciadografia. Cap\u00ec che per mantenere l'immagine doveva fissarla in qualche modo. A questo scopo us\u00f2 inizialmente una forte soluzione di sale da cucina, che rese il nitrato d'argento meno sensibile alla luce, ma non risolveva completamente il problema. La soluzione definitiva richiese l'utilizzo dell'iposolfito di sodio, scoperto successivamente da John Herschel.\nLa necessit\u00e0 di utilizzare una camera oscura per fotografare l'ambiente richiese la messa a punto del procedimento che si trasform\u00f2 nella calotipia.\nNel 1851 il fotografo Gustave Le Gray scopr\u00ec che cerando il foglio si otteneva una qualit\u00e0 maggiore, a scapito della sensibilit\u00e0 alla luce che richiedeva un tempo maggiore per essere impressionata sul negativo.\nRealizzazione.\nLa produzione di una calotipia richiede le seguenti fasi:\nScelta del supporto.\nLa carta da utilizzare deve essere di ottima qualit\u00e0, senza imperfezioni o pieghe, con una trama costante e lineare. Si utilizzava anche la normale carta per scrivere.\nPreparazione della carta.\nQuesta fase pu\u00f2 essere completata in due varianti. La prima esposta si riferisce al testo \"La fotografia moderna: trattato teoricopratico\" di \"Ugo Bettini\", mentre la seconda prepara il foglio in due fasi, la prima in studio e la seconda poco prima dell'esposizione:\nPrima variante\nSeconda variante\nEsposizione.\nL'esposizione alla luce richiedeva un tempo da 10 secondi a qualche minuto, molto pi\u00f9 rapido della dagherrotipia.\nSviluppo.\nDopo l'esposizione alla luce \u00e8 necessario rilevare l'immagine impressionata sul foglio. In questa fase, chiamata sviluppo, si immerge il foglio in una soluzione composta da 2 litri di acqua distillata e 2 grammi di acido gallico. \nDopo qualche minuto si vedr\u00e0 apparire l'immagine. Successivamente sciacquata in acqua comune, pu\u00f2 essere \"rafforzata\" immergendola nuovamente nella soluzione a cui si sono aggiunte poche gocce di nitrato d'argento. \nFissaggio.\nIl processo finale richiede un'immersione del foglio per circa mezz'ora in una soluzione di iposolfito di sodio al 12% o bromuro di potassio e un lavaggio finale, accurato, in acqua comune. Si ottiene il negativo dell'immagine, che sar\u00e0 la fonte di tutte le stampe successive.\nStampa.\nInizialmente la stampa era prodotta fotografando nuovamente il negativo e sviluppando a calotipia, ma la qualit\u00e0 non era affatto soddisfacente e risultava complesso.\nIl procedimento comunemente utilizzato, sviluppato dallo stesso Talbot, consisteva nell'utilizzo dei fogli di carta da scrittura immersi in una soluzione di comune sale da cucina, asciugati e pennellati da un lato con il nitrato d'argento. Il foglio ottenuto era unito insieme al negativo all'interno di due lastre di vetro, quindi esposto alla luce del sole per circa quindici minuti.\nLa stampa finale riproduceva l'immagine con una tonalit\u00e0 marrone, quasi rossa, in positivo.\nStrumenti.\nLe fotocamere utilizzate erano semplici scatole di legno, con un obiettivo fisso in vetro e ottone."}
{"id": "226653", "revid": "466539", "url": "https://it.wikipedia.org/wiki?curid=226653", "title": "Il soldatino di stagno", "text": "Il soldatino di stagno (\"Den standhaftige tinsoldat\") \u00e8 una fiaba di Hans Christian Andersen. \u00c8 nota anche come Il coraggioso soldatino di stagno, Il tenace soldatino di stagno, Il coraggioso soldatino di piombo e con altri titoli analoghi. Fu pubblicata per la prima volta nel 1838, nel quarto volume di \"Eventyr, Fortalte for B\u00f8rn\".\nTrama.\nDue bambini, fratello e sorella, ricevono in dono un castello di carta, con figurine di carta, tra cui una ballerina con un lustrino dorato sul petto e un gruppo di 25 soldatini di stagno. A uno dei soldatini manca un pezzo di gamba perch\u00e9 \u00e8 stato fuso dopo gli altri, con lo stagno avanzato. Ogni notte, quando i bambini sono addormentati, i loro giocattoli prendono vita. Il soldatino senza una gamba si innamora della ballerina di carta.\nFra i giocattoli c'\u00e8 un pupazzo a molla a forma di diavolo, invidioso del soldatino di stagno, che lancia una maledizione sulla coppia, condannandola a non essere mai felice. Il giorno dopo, infatti, il soldatino cade fortuitamente dal davanzale della finestra. Trovato in terra da due bambini, viene messo su una barchetta di carta e spinto in mare; la barca stessa poi affonda e il soldatino viene mangiato da un pesce. Per tutto il tempo, il soldatino resta coraggiosamente sull'attenti, col chep\u00ec dritto in testa. Miracolosamente, il pesce viene pescato e finisce proprio nella cucina della casa da cui proviene il soldatino; recuperato dal cuoco, torna fra i giocattoli e dalla sua amata ballerina.\nLa crudelt\u00e0 del diavoletto per\u00f2 non \u00e8 sconfitta; il soldatino finisce questa volta nel fuoco, e inizia a sciogliersi. Nella stanza dei bambini, per\u00f2, viveva una buona fata. Impietosita dalla sventura del soldatino, la fata ordina che il soldatino sia per sempre felice. Ed ecco allora un colpo delicato di vento, che fa volare nel fuoco anche la ballerina. Il giorno successivo, dei due non rimane che un cuoricino di stagno e un lustrino annerito dal fuoco. Era ci\u00f2 che rimaneva di un grande amore.\nAnalisi.\n\"Il soldatino di stagno\" ha una struttura simile a quella de \"La sirenetta\" o \"La piccola fiammiferaia\"; i protagonisti, oppressi, si riscattano solo metafisicamente (nella vita dopo la morte) in virt\u00f9 delle loro doti morali. Proprio il valore morale, e in particolare il coraggio e il senso del dovere (\"lo stare sull'attenti\"), sono centrali in questa particolare fiaba. Il cuore di stagno rimasto fra le braci rinforza in forma simbolica il messaggio che su tutte le difficolt\u00e0 e i dolori della vita, l'amore vince (essendo eterno). \nSe il tema dello sventurato e del diverso (il soldatino non a caso \"storpio\") sono frequenti in Andersen e si possono ricollegare genericamente agli stenti e alle difficolt\u00e0 sociali della sua giovent\u00f9, qui il riferimento all'infanzia dell'autore \u00e8 anche rilevabile su un piano pi\u00f9 esplicito e letterale; i suoi giocattoli erano infatti soprattutto burattini, a cui Andersen dava vita in un proprio teatrino delle marionette.\nInfluenza culturale.\nCome i personaggi di molte altre fiabe di Andersen, il soldatino di stagno fa indubbiamente parte dell'immaginario collettivo della nostra cultura. Fra gli innumerevoli riferimenti a questa fiaba spiccano:"}
{"id": "226656", "revid": "228587", "url": "https://it.wikipedia.org/wiki?curid=226656", "title": "Pacchetto", "text": ""}
{"id": "226659", "revid": "20638", "url": "https://it.wikipedia.org/wiki?curid=226659", "title": "Talbotipia", "text": ""}
{"id": "226660", "revid": "78273", "url": "https://it.wikipedia.org/wiki?curid=226660", "title": "Giornale telematico", "text": ""}
{"id": "226661", "revid": "77358", "url": "https://it.wikipedia.org/wiki?curid=226661", "title": "Dan Quayle", "text": ""}
{"id": "226671", "revid": "120353818", "url": "https://it.wikipedia.org/wiki?curid=226671", "title": "Big band", "text": "Con il termine Big band, o orchestra jazz, si fa riferimento a quel tipo di formazione orchestrale affermatasi, sin dagli anni venti, in America e interpretanti prevalentemente brani utilizzati nella musica jazz, in particolare swing ma anche latino-americani. \nStrumentazione.\nNel corso della loro evoluzione, a partire dalla fine degli anni venti, le orchestre jazz hanno visto avvicendarsi nel loro organico un numero di strumenti tanto eterogeneo da escludere classificazioni troppo rigide sulla loro formazione.\nQuesta, infatti, almeno nella sua forma basilare (codificatasi attorno ai primi anni trenta), contava un numero di 10 o, spesso, pi\u00f9 musicisti e si componeva di una sezione ritmica e di un ensemble di fiati: la prima era formata da una batteria, un pianoforte, un contrabbasso e una chitarra; la seconda da un massimo di 4 trombe (a volte sostituite con delle cornette o, pi\u00f9 raramente, con dei flicorni), 4 tromboni, 2 sax contralto, 2 sax tenore e un sax baritono. Al reparto potevano anche associarsi dei clarinetti. A questo organico, in base alla corrente stilistica, alla sensibilit\u00e0 del bandleader e al periodo storico, si devono aggiungere strumenti quali: il basso tuba, predecessore del contrabbasso da cui fu progressivamente sostituito, per poi essere reinserito, insieme al corno francese, dal compositore Gil Evans; il banjo, rimpiazzato dalla chitarra, prima chitarra acustica, poi chitarra elettrica; strumenti ad arco come il violino; l'eufonio, il flauto o il clarinetto basso, tra gli altri strumenti a fiato, strumenti a mantice come la fisarmonica, percussioni di varia natura tra le quali il vibrafono;sintetizzatori o tastiera elettronica nei tempi pi\u00f9 recenti. In ultimo, al suddetto ensemble strumentale si affiancavano una o pi\u00f9 voci soliste, maschili o femminili, il cui ruolo consisteva nell'intonare le melodie e i testi delle canzoni, nel capeggiare l'esecuzione orchestrale e, per estensione, nell'intrattenere il pubblico.\nSviluppo.\nPur affondando le proprie radici nei piccoli complessi del decennio precedente, \u00e8 sul finire degli anni '20 che la formazione della Big band si afferma in America come protagonista assoluta (e principale simbolo) della stagione musicale passata alla storia con il nome di \"Swing Era\".\nSui palcoscenici delle metropoli americane, con il principale intento di dare vita ad una musica destinata all'intrattenimento e al ballo, si avvicendano, si incontrano e, spesso, si sfidano le pi\u00f9 autorevoli orchestre del periodo.\n\u00c8 proprio in questo decennio che New York assurge al ruolo di maggiore polo culturale della costa atlantica, grazie alla quasi inesauribile attivit\u00e0 dei suoi locali, tra i quali ricordiamo: il celeberrimo Cotton Club, in cui consacrarono la propria fama le orchestre capeggiate da Fletcher Henderson, Duke Ellington e Cab Calloway; il Savoy Ballroom, distintosi, tra le altre cose, come teatro, nel 1937 e nel '38, di 2 duelli che videro la locale orchestra di Chick Webb trionfare, previa votazione dei presenti, su quelle ospiti, rispettivamente, di Benny Goodman e di Count Basie.\nNegli stessi anni, anche attorno alla pi\u00f9 settentrionale Chicago gravitano orchestre non meno note di quelle della Harlem newyorkese: tra le altre, ricordiamo quella del virtuoso Earl Hines, in cui militeranno alcuni tra i futuri esponenti del Bebop, tra cui Charlie Parker, Dizzy Gillespie o Billy Eckstine, poi leader di una propria formazione (con musicisti quali Lucky Thompson, Fats Navarro, Sarah Vaughan, Miles Davis o lo stesso Gillespie).\nDalla meridionale Kansas City, invece, proviene l'orchestra del gi\u00e0 citato Count Basie, esponente, in una tradizione gi\u00e0 inaugurata da Bennie Moten, di uno swing dalle sonorit\u00e0 pi\u00f9 aggressive e genuine, lontane dagli accessori e sofisticati ornamenti propri del jazz di Harlem e vicine alla spontaneit\u00e0 del blues di New Orleans e ai suoi \"head arrangments\".\nDi parallela affermazione sono le orchestre di compositori \"bianchi\", quali il gi\u00e0 citato Benny Goodman, Shep Fields, Stan Kenton, Glenn Miller o i fratelli Tommy e Jimmy Dorsey, che riscossero, almeno al tempo, maggior successo di pubblico rispetto a quelle formate dai meno pubblicizzati e apprezzati colleghi neri, in un'America ancora vicina a pregiudizi di tipo razziale.\nL'et\u00e0 d'oro dello Swing e delle orchestre (sia \"nere\" che \"bianche\") subisce una battuta d'arresto nei primi anni '40. Molte formazioni si sciolgono, altre (quelle di Count Basie o di Duke Ellington) scivolano in secondo piano e cristallizzano i moduli della propria arte, di fronte ad un pubblico che comincia a mutare gusti e tendenze: il movimento del Bebop, che pur si servir\u00e0 in un primo momento della forma orchestrale (senza esaltanti risultati), riporter\u00e0 in auge ben pi\u00f9 esigue formazioni, come il quintetto o il quartetto, pi\u00f9 congeniali alle sonorit\u00e0, ai virtuosismi e all \"interplay\" che i suoi protagonisti di proponevano di coltivare.\nMa, gi\u00e0 dagli anni '50, compositori quali lo stesso Dizzy Gillespie, Charles Mingus, Gil Evans o John Coltrane (nell'album \"Ascension\") tornano a vedere nell'orchestra uno strumento ideale per le proprie partiture, estendendo il suo repertorio dall'orbita dello Swing a quella delle sonorit\u00e0 latin, free o cool; molte delle formazioni in questione, come la \"Mingus Big Band\", sono ancora in attivit\u00e0, a fianco a big band di pi\u00f9 recente istituzione, come la \"Jazz at Lincoln Center Orchestra\" diretta da Wynton Marsalis, la \"Italian Instabile Orchestra\", la \"Liberation Music Orchestra\", l'orchestra di Sun Ra, quella di Dave Holland o quelle formatesi al seguito di cantanti; tra questi ricordiamo: Tony Bennett, Paul Anka, Michael Bubl\u00e9, Natalie Cole, George Michael, Diana Krall, George Benson, Robbie Williams."}
{"id": "226672", "revid": "729019", "url": "https://it.wikipedia.org/wiki?curid=226672", "title": "Insieme di livello", "text": "Data una funzione formula_1 ed un numero reale formula_2 si chiama insieme di livello di formula_3 associato al livello formula_2 l'insieme\ndato dalla controimmagine di formula_6 rispetto ad formula_3.\nSe il dominio formula_8 \u00e8 un insieme aperto dello spazio euclideo formula_9-dimensionale formula_10, la funzione formula_3 \u00e8 differenziabile e non ha punti critici in formula_12, allora l'insieme di livello \u00e8 una variet\u00e0 differenziabile di dimensione formula_13 immersa in formula_14, cio\u00e8 una ipersuperficie. Questo fatto \u00e8 una conseguenza del teorema delle funzioni implicite.\nNel caso in cui formula_3 sia una funzione di due variabili che non \u00e8 costante su un insieme aperto gli \"insiemi di livello\" sono delle curve dette curve di livello. Le curve di livello di una funzione di due variabili sono dunque curve lungo le quali la funzione assume sempre lo stesso valore formula_16. L'analisi delle curve di livello di una funzione pu\u00f2 essere uno strumento utile allo studio del comportamento della stessa."}
{"id": "226673", "revid": "1516087", "url": "https://it.wikipedia.org/wiki?curid=226673", "title": "Curva di livello", "text": "In geografia, in particolare nell'ambito della cartografia, la curva di livello \u00e8 quella curva che unisce i punti con uguale quota, ovvero uguale distanza verticale dal piano di riferimento al quale \u00e8 stato attribuito quota zero; se sono sopra il livello del mare si chiamano isoipse (dal greco \"\u00edsos\" = \"uguale\" e \"h\u00fdpsos\" = \"altezza\"), mentre nel caso contrario sono chiamate isobate (dal greco \"\u00edsos\" = \"uguale\" e \"b\u00e1thos\" = \"profondit\u00e0\").\nEsse vengono adottate per rappresentare l'altimetria in una superficie piana, com'\u00e8 quella di un foglio. L'uso delle isoipse \u00e8 uno dei metodi usati in cartografia per rappresentare le tre dimensioni su un foglio bidimensionale, consentendo di farsi un'idea della morfologia del territorio.\nSecondo la scienza della geometria descrittiva la curva di livello \u00e8 definita come l'intersezione tra una porzione di superficie terrestre (considerata piana) e un piano parallelo ad essa proiettato in prima proiezione.\nLa differenza di quota tra due isoipse adiacenti \u00e8 detta equidistanza. Le isoipse con equidistanza maggiore vengono tracciate con tratto pi\u00f9 marcato e sono dette direttrici, mentre quelle con tratto pi\u00f9 sottile (e pi\u00f9 numerose) sono dette intermedie. Talora vengono riportate anche isoipse tratteggiate, aventi equidistanza ancora minore, dette ausiliarie.\nNelle carte topografiche dell'IGM a scala 1:25.000 le isoipse hanno colore marrone ed equidistanza di 100\u00a0m, 25\u00a0m e 5\u00a0m rispettivamente per le isoipse direttrici, ordinarie e ausiliarie. In questo tipo di carte sulle isoipse non sono riportati i valori delle quote (se non nelle tavolette al confine con le altre nazioni) che devono essere ricavati analizzando i punti quotati vicini.\nLe carte topografiche moderne, dotate della simbologia delle isoipse, forniscono un supporto per la compilazione di molteplici carte tematiche, come per esempio le carte geologiche, ove compaiono altri dati come gli affioramenti rocciosi, faglie, pieghe, ecc.\nIl colore delle isoipse, l'equidistanza e la presenza o meno del valore della quota varia in base al tipo di carta (topografica, corografica, ecc.), il tipo di utilizzo (militare, turistico, ecc.) e all'ente cartografico che produce le carte.\nNelle cartine topografiche usate nello sport dell'orientamento le curve di livello sono un elemento indispensabile per districarsi nei boschi, in quanto a volte i piccoli avvallamenti possono rivelarsi l'unico punto di riferimento."}
{"id": "226674", "revid": "5680", "url": "https://it.wikipedia.org/wiki?curid=226674", "title": "Superficie di livello", "text": ""}
{"id": "226675", "revid": "23013", "url": "https://it.wikipedia.org/wiki?curid=226675", "title": "Passa basso", "text": ""}
{"id": "226677", "revid": "729019", "url": "https://it.wikipedia.org/wiki?curid=226677", "title": "Flebite", "text": "Una flebite, termine comune per tromboflebite o per trombosi venosa superficiale, in medicina, identifica una infiammazione di una vena che si pu\u00f2 manifestare generalmente per un trombo che ostruisce una o pi\u00f9 vene, pi\u00f9 spesso a carico degli arti inferiori, anche se virtualmente ogni vena pu\u00f2 essere colpita.\nSe la vena colpita \u00e8 in superficie si parla di \"tromboflebite superficiale,\" mentre se \u00e8 profonda e all\u2019interno di un muscolo, si parla pi\u00f9 correttamente di trombosi venosa profonda, situazione molto pi\u00f9 grave che pone il paziente a rischio di complicazioni potenzialmente fatali (embolia polmonare).\nEziologia.\nPossono svilupparsi per vari motivi e a seconda della causa questa pu\u00f2 essere denominata pi\u00f9 specificatamente come:\nUn ruolo importante ha la vasculite di tipo:\nTalvolta pu\u00f2 essere originata da un trauma, mentre negli arti superiori pu\u00f2 essere causata da un'iniezione endovenosa o, pi\u00f9 raramente, da un prelievo di sangue. Altri fattori di rischio, comuni a flebiti superficiali e trombosi venosa profonda, sono prolungata immobilit\u00e0 per malattia o per interventi chirurgici, patologie che alterano i meccanismi della coagulazione, assunzione di contraccettivi orali, lunga permanenza in posizione seduta, per esempio in occasione di lunghi viaggi in aereo o esposizione ad ambienti molto caldi.\nSegni e sintomi.\nSe questi sintomi si verificano a causa di una infusione endovenosa, per esempio durante una terapia casalinga o clinica, \u00e8 necessario diminuire o interrompere la velocit\u00e0 di infusione.\nScala di valutazione (Visual Infusion Phlebitis Score).\nPer valutare la flebite da accesso venoso \u00e8 disponibile una scala di valutazione, chiamata Visual Infusion Phlebitis Score:\nRimedi e terapie.\nIl massaggio \u00e8 considerato una controindicazione assoluta. Tutte le manipolazioni ed i massaggi delle zone interessate possono determinare una rottura del coagulo, che pertanto pu\u00f2 entrare nel torrente circolatorio e determinare embolia.\nCome terapia, \u00e8 indicato il mesoglicano grazie alle sue caratteristiche di farmaco antiaterogeno, antitrombotico e profibrinolitico."}
{"id": "226681", "revid": "124081203", "url": "https://it.wikipedia.org/wiki?curid=226681", "title": "Piccola Polonia", "text": "La Piccola Polonia (in polacco: \"Ma\u0142opolska\", in latino: \"Polonia Minor\") \u00e8 una delle regioni storiche della Polonia, che forma la parte meridionale del Paese.\nGeografia.\nLa Piccola Polonia giace alla confluenza superiore del fiume Vistola e copre una grande zona collinare, incluse le Montagne di Santacroce \u2013 le pi\u00f9 antiche montagne della Polonia, la valle di Sandomierz e la zona collinare di Lublino. Si stende dai Carpazi a sud dei fiumi Pilica e Wieprz verso nord. Confina con la Masovia e con Radom a nord, con la Slesia a ovest e con l'Ucraina a est. Storicamente, fino alla Seconda guerra mondiale, la regione includeva anche gran parte dell'odierna Ucraina (vedi Galizia).\nAmministrativamente, la regione storica \u00e8 divisa nei Voivodati della Piccola Polonia, dei Precarpazi, di Santacroce, di Lublino, di Slesia (parte orientale), di Masovia (parte meridionale). \nPrincipali citt\u00e0.\nLe principali citt\u00e0 della regione sono"}
{"id": "226682", "revid": "486946", "url": "https://it.wikipedia.org/wiki?curid=226682", "title": "Masovia", "text": ""}
{"id": "226691", "revid": "1052557", "url": "https://it.wikipedia.org/wiki?curid=226691", "title": "Ubertino da Casale", "text": "Biografia.\nEntr\u00f2 nell'ordine francescano nel 1273 in un convento di Genova. Fece i suoi studi di teologia presso il convento di Santa Croce a Firenze, dove fu allievo di Pietro di Giovanni Olivi. Divenne un predicatore e fu il riferimento in Toscana dei Francescani spirituali (una delle due correnti in cui si era diviso l'Ordine, in contrapposizione alla \"Comunit\u00e0\" dei frati pi\u00f9 lassisti in materia di povert\u00e0). Conobbe santa Angela da Foligno e i circoli di uomini e donne devote che a lei si ispiravano.\nNel 1285 Ubertino visit\u00f2, nel suo eremitaggio di Greccio, l'ex-ministro generale francescano Giovanni da Parma, il quale, probabilmente, gli comunic\u00f2 le sue speranze di rinnovamento ecclesiale che attingeva dalle dottrine di Gioacchino da Fiore.\nProprio per il suo chiaro riferimento alle dottrine gioachimite, Ubertino fu convocato da papa Benedetto XI (1303-1304), che peraltro non gradiva neanche le critiche mosse da Ubertino ai Papi suoi predecessori. Benedetto XI ordin\u00f2 a Ubertino di ritirarsi presso il convento della Verna (oggi in provincia di Arezzo), e gli proib\u00ec di predicare.\nNel 1305, sebbene confinato in convento e ridotto al silenzio, Ubertino scrisse la sua opera principale, \"Arbor vitae crucifixae Jesu Christi\" (\"L'albero della vita crocifissa di Ges\u00f9 Cristo\"), nella quale presentava una lettura apocalittica della storia della Chiesa ispirata alle visioni di Gioacchino e alla spiritualit\u00e0 dell'Olivi. Ubertino dava voce all'attesa, diffusa al suo tempo tra gli Spirituali ma non solo, di un'era di pace in cui la Chiesa sarebbe stata guidata dal \"papa angelico\", un pastore povero e umile che avrebbe restituito al ministero papale quella autorevolezza che la cattiva condotta dei papi del tempo aveva ormai offuscato. L'opera non fu bene accolta e Ubertino venne scomunicato. In quegli anni Ubertino fu anche inquisitore, e in questa veste nel 1307 condann\u00f2 per eresia frate Bentivenga da Gubbio, capofila della corrente italiana dei Fratelli del Libero Spirito.\nNel 1309-1310, su proposta del medico-teologo catalano Arnaldo da Villanova, Ubertino venne convocato ad Avignone da Papa Clemente V (1305-1314), nel tentativo di giungere ad una riappacificazione tra le due fazioni francescane, la minoranza degli Spirituali e la maggioranza dei Conventuali. Nell'ambito di questo incontro, Ubertino ribad\u00ec con forza la propria posizione sul dovere di un'assoluta povert\u00e0 dei Francescani; per tale opinione, giudicata come un nuovo affronto al Papa, fu affidato alla custodia del cardinale Giacomo Colonna.\nPapa Giovanni XXII (1316-1334) nel 1317 convoc\u00f2 nuovamente Ubertino per un incontro: al frate fu ordinato di ritirarsi in un convento belga vicino a Liegi. In seguito gli fu imposto di lasciare l'Ordine Francescano e di assumere l'abito benedettino.\nNel 1322, nel contesto della disputa tra Domenicani e Francescani circa la povert\u00e0 di Cristo e degli apostoli, Giovanni XXII convoc\u00f2 nuovamente Ubertino ad Avignone perch\u00e9 illustrasse il proprio punto di vista in merito. Ubertino afferm\u00f2 che Ges\u00f9 e gli apostoli erano s\u00ec poveri in termini di propriet\u00e0 personali, ma facevano liberamente uso di ci\u00f2 che necessitava loro. Questo compromesso non fu gradito dal capitolo generale dei Francescani convocato da Michele da Cesena: il capitolo abbandon\u00f2 le precedenti posizioni moderate e dichiar\u00f2 l'assoluta povert\u00e0 di Ges\u00f9 Cristo e degli apostoli. Nel 1323 papa Giovanni XXII reag\u00ec duramente a questa dichiarazione, scomunicando chi l'avesse sostenuta pubblicamente.\nAnche se l'ultima dichiarazione di Ubertino era risultata gradita all'autorit\u00e0 papale, nel 1325 egli fu nuovamente scomunicato per aver difeso il pensiero di Olivi.\nUbertino intu\u00ec anticipatamente la mal parata e fugg\u00ec da Avignone, aggregandosi alla corte dell'imperatore Ludovico il Bavaro, accompagnandolo in seguito assieme a Giovanni di Jandun, Michele da Cesena, Guglielmo di Ockham e Marsilio da Padova, nel suo viaggio a Roma nel 1328.\nRimasto in Italia, dove animava circoli di Spirituali dissidenti (\"Fratres de ministro\"), Ubertino mor\u00ec assassinato nel 1330, almeno secondo la versione dei Fraticelli, eredi degli Spirituali.\nIn letteratura.\nNel canto XII del \"Paradiso\", ai versetti 124-126, Dante accenna ad Ubertino, tramite le parole di San Bonaventura che, dopo aver elogiato San Domenico, biasima Matteo d'Acquasparta e Ubertino per aver l'uno (Matteo) \"rilassato\" la regola francescana, l'altro (Ubertino) averla arbitrariamente ristretta: \"\u00abma non fia da Casal n\u00e9 d'Acquasparta,\\ l\u00e0 onde vegnon tali alla scrittura,\\ ch' uno la fugge, e l'altro la coarta.\u00bb\"\nUbertino da Casale \u00e8 uno dei personaggi principali del romanzo \"Il nome della rosa\" di Umberto Eco, dove \u00e8 presentato come un amico del protagonista, Guglielmo da Baskerville (che \u00e8 invece un personaggio immaginario creato da Eco). Oltre ad Ubertino, nel romanzo compaiono anche altre figure storiche, come Michele da Cesena."}
{"id": "226697", "revid": "174925", "url": "https://it.wikipedia.org/wiki?curid=226697", "title": "Chitarra basso", "text": "La chitarra basso, generalmente chiamata anche semplicemente basso, pu\u00f2 essere di due tipi:"}
{"id": "226698", "revid": "39884", "url": "https://it.wikipedia.org/wiki?curid=226698", "title": "Nicola Diulgheroff", "text": ""}
{"id": "226700", "revid": "61051", "url": "https://it.wikipedia.org/wiki?curid=226700", "title": "Charles Duke", "text": "\u00c8 un generale di brigata in pensione dell'Aeronautica Militare degli Stati Uniti e un astronauta della NASA. Come comandante del Modulo Lunare nella missione Apollo 16 del 1972, \u00e8 diventato il decimo uomo (e tuttora il pi\u00f9 giovane) che ha camminato sulla Luna.\nCome pilota collaudatore, Duke ha collezionato ore di volo, di cui su velivoli a reazione, 265 ore trascorse nello spazio, sommate a 21 ore e 28 minuti di EVA.\nOra risiede a New Braunfels nel Texas ed \u00e8 attualmente l'amministratore delegato del consiglio d'amministrazione della Astronaut Scholarship Foundation.\nBiografia.\nPrimi anni.\nDuke \u00e8 nato a Charlotte, Carolina del Nord, il 3 ottobre 1935, da Charles M. Duke e Willie Waters Duke entrambi originari di Lancaster, Carolina del Sud. Ha studiato alla Lancaster High School e si \u00e8 diplomato come Valedictorian alla Admiral Farragut Academy di St. Petersburg, Florida nel 1953. \u00c8 anche un membro della Boy Scouts of America. Nel 1957 ha ricevuto il diploma universitario in Scienze Navali dalla Accademia Navale degli Stati Uniti e una Laurea in Aeronautica dal Massachusetts Institute of Technology nel 1964.\nCarriera militare.\nAppena dopo il Diploma dell'Accademia Navale, nel 1957, Duke \u00e8 stato reclutato dalla US Air Force; assegnato alla base di Spence, in Georgia, ha ricevuto immediatamente un addestramento avanzato sui velivoli di tipo F-86 Sabre nella base di Moody sempre in Georgia, dove si \u00e8 diplomato distinguendosi in tutti i corsi. Dopo la conclusione del periodo di addestramento, Duke ha servito per tre anni come Pilota di Intercettori con il 526\u00ba intercettori alla Base Aerea di Ramstein in Germania. Dopo essersi diplomato con particolare menzione anche alla Scuola per Piloti Aerospaziali nel 1965 \u00e8 diventato Pilota Istruttore ed ha volato con gli F-101 Voodoo, F-104 Starfighter, e con T-33 Shooting Star.\nCarriera alla NASA.\nNell'aprile del 1966, Duke \u00e8 stato selezionato tra i 19 membri del quinto gruppo di Astronauti della NASA. Nel 1969, divenne membro della squadra di supporto per la missione Apollo 10 e oper\u00f2 da Capcom nella missione Apollo 11, la prima a scendere sul suolo lunare e la sua voce ed il suo accento del sud degli Stati Uniti divenne familiare in tutto il mondo. Come Capcom, divenne infatti la voce ufficiale del Controllo Missione, resa nervosa ed impaziente da un allunaggio molto lungo che fece quasi esaurire il carburante sul Modulo Lunare Eagle. Le famosissime prime parole all'equipaggio dell'Apollo 11 furono abbastanza confuse: \"Roger, Twank... Tranquility, we copy you on the ground. You got a bunch of guys about to turn blue. We're breathing again. Thanks a lot!\" (Trad: OK, Twank..Tranquillity, vi vediamo al suolo. Avete fatto diventare blu un bel gruppo di ragazzi. Ricominciamo a respirare. Grazie Mille!). Duke \u00e8 stato il pilota di riserva della missione Apollo 13; qualche giorno prima della missione, si ammal\u00f2 di rosolia dal figlio di un amico e inavvertitamente espose il primo equipaggio all'infezione. Mentre gli altri due componenti avevano gi\u00e0 contratto la malattia, quindi formalmente immuni Thomas K. Mattingly dovette essere sostituito come Comandante del Modulo di Servizio da Jack Swigert. Ironicamente Mattingly non si ammal\u00f2 durante tutta la durata della missione e per la normale rotazione degli equipaggi venne riassegnato come Pilota del Modulo di Comando proprio nella missione lunare di Duke, l'Apollo 16.\nDuke, appunto, fu il pilota del modulo lunare della missione Apollo 16, nel 1972, nella quale lui e John W. Young scesero sull'altopiano Descartes ed effettuarono tre EVA, facendo di Duke la decima persona che cammin\u00f2 sulla superficie lunare. In tutto rimase sulla Luna per circa 70 ore.\n Come da lui pi\u00f9 volte raccontato e testimoniato anche da fotografie sul suo sito ufficiale, prima di abbandonare il nostro satellite, volle lasciare come ricordo del suo passaggio una foto della sua famiglia, che tuttora giace sul suolo lunare, seppure l'altissima radiazione solare bruci\u00f2 l'immagine dopo una trentina di secondi circa.\nDuke fu anche scelto come pilota di riserva per la missione Apollo 17. Nel 1975 lasci\u00f2 la NASA per dedicarsi ad altre attivit\u00e0.\nDuke \u00e8 sposato e padre di due figli.\nCuriosit\u00e0.\nIl dj e produttore \"The Blaze\" gli ha dedicato la canzone \"Charles Duke\".\nOnorificenze.\nGli \u00e8 stato dedicato un asteroide, 26382 Charlieduke."}
{"id": "226701", "revid": "767487", "url": "https://it.wikipedia.org/wiki?curid=226701", "title": "North from Here", "text": "North from Here \u00e8 il secondo album della band finlandese Sentenced, pubblicato nel 1993 dalla Spinefarm Records."}
{"id": "226705", "revid": "729019", "url": "https://it.wikipedia.org/wiki?curid=226705", "title": "David Alfaro Siqueiros", "text": "Biografia.\nFiglio di Cipriano Alfaro, di professione avvocato, e Teresa Siqueiros, Alfaro Siqueiros fu anche un prolifico teorico dell'arte, nonch\u00e9 attivista politico comunista. \u00c8 inoltre passato alla storia per aver diretto un commando che tra 23 e il 24 maggio 1940 ha assaltato la villa di Lev Trotskij, che si trovava in esilio in Messico, con l'obiettivo di assassinarlo. L'attentato per\u00f2 fall\u00ec e l'operazione per l'assassinio di Trotskij fu poi portata a termine da Ram\u00f3n Mercader nell'agosto successivo.\nI suoi notevoli progetti a Citt\u00e0 del Messico, la capitale del Paese, includono i suoi murales a pi\u00f9 mani presso la Mexican Electricians' Union (1939-40), \"Dal Porfiriato alla Rivoluzione\", di 4500 metri quadrati, presso il Museo de Historia National (1957-55), \"La Marcia dell'Umanit\u00e0\" e il Polyforum Cultural Siqueiros in Avenida Insurgentes (1965-71). Importante anche il suo ruolo nel procacciare commissioni per altri artisti, affinch\u00e9 eseguissero murales presso il Campus dell'UNAM di Citt\u00e0 del Messico durante gli anni cinquanta del secolo scorso.\nAlfaro Siquerios apparteneva alla numerosa schiera degli autori di murales messicani attivi a quel tempo, e che includeva Diego Rivera, Jos\u00e9 Clemente Orozco e Rufino Tamayo. La sua arte poneva dirette e profonde radici nella rivoluzione messicana, periodo violento e caotico della storia del Paese latinoamericano durante il quale varie fazioni, politiche e sociali, combatterono per la conquista del potere. L'arco che va dal 1920 al 1960 \u00e8 noto come Rinascita Messicana, e Alfaro Siqueiros si adoperava nel tentativo di creare un tipo d'arte che fosse assieme messicana e universale.\nL'attivismo politico era segmento importante della vita dell'artista, e di frequente lo spinse a compiere atti che travalicavano il suo ruolo. Nel 1911, all'et\u00e0 di soli quindici anni, Alfaro Siqueiros frequent\u00f2 l'Accademia di San Carlos, dove venne coinvolto in uno sciopero studentesco contro i metodi di insegnamento dell'epoca, chiedendo un'inchiesta sul direttore dell'istituto. All'et\u00e0 di sedici anni, cospir\u00f2 contro la dittatura di Victoriano Huerta. A diciotto, partecip\u00f2 agli scontri dell'Esercito costituzionalista diretti ad abbattere lo stesso Huerta. Prese parte all'organizzazione delle proteste dei minatori avvenute a Jalisco. Tra il 1937 e il 1938 combatt\u00e9 a fianco del Fronte Repubblicano, che si opponeva, durante la guerra civile spagnola, alla presa del potere del generale golpista e futuro dittatore Francisco Franco. Venne esiliato due volte dal Messico a causa del suo attivismo politico: la prima nel 1932, la seconda nel 1940, come conseguenza dell'attentato a Lev Trockij.\nDal 1919 al 1922 viaggi\u00f2 verso il Belgio, la Francia, l'Italia e la Spagna per compiere studi d'arte. Per tutta la sua carriera non smise mai di promuovere internazionalmente la sua concezione dei murales: negli Stati Uniti, in Sud America (incluso Uruguay, Argentina e Cile), a Cuba, in Europa e in Unione Sovietica.\nTra le sue opere pi\u00f9 significative emerge l\"'Ejercicio Pl\u00e1stico\", che l'artista dipinse durante un suo soggiorno in Argentina, nel quale gli elementi artistici si fondono con quelli letterari e politico-rivoluzionari.\nA prima vista l'opera pu\u00f2 rassomigliare a un grande acquario, caratterizzato dalla presenza di un nugolo di donne che nuotando cercano di spingere la parete di divisione. Grazie all'intervento della presidente argentina Cristina Kirchner l'opera verr\u00e0 restaurata e nel frattempo sar\u00e0 esposta sulle pareti della Casa Rosada. L'opera fu progettata intorno al 1933, quando l'artista aveva gi\u00e0 raggiunto una certa popolarit\u00e0 con \"La sepoltura di un lavoratore\". In quel periodo fertile di dibattiti sulla rivoluzione da compiere, sul ruolo attivo dell'arte a sostegno delle dinamiche politiche e sul tipo di comunicazione da trasmettere alle popolazioni meno colte, l'artista getta le basi per il suo murale, che verr\u00e0 abbandonato solo in seguito alla sua partenza verso la Spagna martoriata dalla guerra civile spagnola.\nTra gli aspetti pi\u00f9 curiosi della storia dell'opera, vi \u00e8 la censura apportata dal ministro dell'Economia degli anni sessanta Alvaro Alsogaray, che la ricopr\u00ec di calce, mentre un suo successore, accortosi del valore dell'opera nascosta, la stacc\u00f2 e la conserv\u00f2 come fosse un mosaico, per poi rivendersela."}
{"id": "226708", "revid": "106908", "url": "https://it.wikipedia.org/wiki?curid=226708", "title": "Assolo (disambigua)", "text": ""}
{"id": "226714", "revid": "73843", "url": "https://it.wikipedia.org/wiki?curid=226714", "title": "Lago Santo modenese", "text": "Il Lago Santo modenese \u00e8 un lago montano che si trova in provincia di Modena.\nGeomorfologia.\nIl lago si trova a quota 1.501 m s.l.m. ed \u00e8 il maggior lago naturale dell'Appennino modenese ed il secondo, superato di poco dall'omonimo parmense, dell'intero Appennino settentrionale: ha un perimetro di 1250\u00a0m, una lunghezza di circa 550\u00a0m e la sua superficie misura 58.000\u00a0m2 mentre la sua massima profondit\u00e0 \u00e8 di circa 20 metri, riscontrabile nel settore sottostante la parete del Monte Giovo; il suo invaso \u00e8 di circa 450.000\u00a0m3.\nIl Lago Santo \u00e8 alimentato da tre immissari: uno scende dalla Boccaia, un altro dalla costiera della Serra e il terzo dal terrazzo della Borra dei Porci; c'\u00e8 invece un unico emissario posto all'estremit\u00e0 sud nei pressi del Rifugio Vittoria. Il lago ha un'origine mista, glaciale e di frana: circa 150\u00a0m sopra la superficie si trova una terrazza pensile, chiamato Borra dei Porci, che rompe l'uniformit\u00e0 della grandiosa parete orientale del Monte Giovo: questa terrazza ha una larghezza di 150\u00a0m e una lunghezza di 600\u00a0m, \u00e8 ampia ed erbosa ed \u00e8 percorsa da un piccolo rio che precipita nelle acque del lago.\nAccessibilit\u00e0.\nSi raggiunge da Pievepelago seguendo le indicazioni per il paese di Tagliole e per il Lago Santo. Da alcuni anni \u00e8 stata aperta un'altra strada per chi proviene dall'Abetone; in localit\u00e0 Dogana Nuova si pu\u00f2 girare a sinistra (seguendo le indicazioni per il Lago Santo): con questa strada, superato sulla destra il massiccio del Monte Modino, si attraversa la Valle delle Tagliole ed i piccolissimi borghi di Rotari, Ronchi e Ca' di Gallo. A pochi minuti di cammino dalle rive del lago si trova un grande parcheggio: questa zona si chiama \"Pian de remi\" perch\u00e9 da qui transitava l'antica Via dei remi cio\u00e8 quella strada dove transitavano i tronchi d'albero tagliati all'Abetone e a Cutigliano che dovevano arrivare al mare per essere destinati a divenire remi per le grandi navi.\nStoria.\nIl lago faceva parte del territorio della comunit\u00e0 di Barga, cittadina della Val di Serchio. Quando Barga, poco prima della met\u00e0 del XIV secolo, pass\u00f2 dalla Repubblica di Lucca a quella di Firenze, anche il lago entr\u00f2 nei possedimenti dello stato fiorentino, per poi passare al Granducato di Toscana. La comunit\u00e0 di Barga rimase infatti per circa cinque secoli una exclave toscana tutta circondata dai territori lucchesi e modenesi. Solo alla fine del 1847, con l'abdicazione di Carlo Lodovico di Borbone al trono del Ducato di Lucca avvenne l'annessione di quest'ultimo stato alla Toscana; in conseguenza di tale annessione entr\u00f2 in vigore il trattato di Firenze, che prevedeva una serie di aggiustamenti di confine nelle valli del Serchio e del Magra. Tra queste modifiche di confine vi fu anche il passaggio delle valli transappenniniche di Barga sotto la sovranit\u00e0 del Ducato di Modena, in tal modo il Lago Santo ed estesi territori che lo circondano finirono nel ducato estense e da questo, con l'unit\u00e0 italiana, alla Provincia di Modena. Nonostante questo il Comune di Barga chiese ed ottenne che i territori gi\u00e0 nelle valli transappenniniche venissero riconosciuti ai cittadini di Barga quali usi civici, situazione che tuttora perdura."}
{"id": "226715", "revid": "827882", "url": "https://it.wikipedia.org/wiki?curid=226715", "title": "Big Band (disambigua)", "text": ""}
{"id": "226717", "revid": "125071154", "url": "https://it.wikipedia.org/wiki?curid=226717", "title": "Chiese di Roma", "text": "Le chiese di Roma sono pi\u00f9 di 900, dato che ne fa la citt\u00e0 con pi\u00f9 chiese al mondo; la loro storia accompagna quella della citt\u00e0 da diciassette secoli, segnandone l'evoluzione religiosa, sociale ed artistica.\nStoria delle chiese romane.\nDopo il periodo di tolleranza dei primi secoli e le persecuzioni del III secolo, l'imperatore romano Costantino I permise ai cristiani di avere i propri luoghi di culto. Le prime chiese ebbero origine nei luoghi in cui i primi cristiani si incontravano in privato o in segreto, che si dividevano in:\nChiese principali.\nBasiliche papali.\nA Roma sono presenti quattro basiliche papali o patriarcali: la basilica di San Giovanni in Laterano, che \u00e8 anche la cattedrale della citt\u00e0, la basilica di San Pietro in Vaticano, la basilica di San Paolo fuori le mura e la basilica di Santa Maria Maggiore. Fino a met\u00e0 del XIX secolo anche la basilica di San Lorenzo fuori le mura era patriarcale.\nLe \"sette chiese\".\nPer i pellegrini che venivano a Roma per molto tempo fu obbligatorio il Giro delle Sette Chiese, che potevano essere visitate a piedi in un giorno intero. Nel XVI secolo la tradizione fu rivitalizzata da san Filippo Neri, fissandola come segue:\nChiese paleocristiane e medioevali.\nLe prime chiese cristiane risalgono all'editto di tolleranza costantiniano di Milano del 313. Alle chiese pi\u00f9 antiche di questi primi tempi appartenevano i primi edifici delle quattro basiliche patriarcali.\nChiese gotiche.\nSostanzialmente c'\u00e8 una sola grande chiesa gotica a Roma:\nLista delle chiese cattoliche.\nQuesta \u00e8 una lista delle chiese di Roma, non esaustiva, citate per data di costruzione, o di consacrazione, dell'edificio attuale."}
{"id": "226720", "revid": "1305772", "url": "https://it.wikipedia.org/wiki?curid=226720", "title": "Darkness on the Edge of Town", "text": "Darkness on the Edge of Town \u00e8 il quarto album di Bruce Springsteen, uscito nel 1978.\nL'album \u00e8 stato inserito alla posizione 151 della lista dei 500 migliori album secondo Rolling Stone.\nIl disco.\nMentre gran parte dei critici musicali aspettava l'uscita di questo disco per confermare o rigettare il successo raggiunto con il precedente album \"Born to Run\", Bruce Springsteen ritard\u00f2 per qualche tempo l'uscita dello stesso, dedicandosi a concerti \"live\", privilegiando cos\u00ec un contatto diretto con il pubblico. Anche a causa di problemi giudiziari tra lui e il vecchio manager Mike Appel, la casa discografica imped\u00ec al Boss di entrare in studio per quasi un anno.\nMeno urlato e pi\u00f9 riflessivo di \"Born To Run\", \u00e8 forse il disco pi\u00f9 amato dai fans pi\u00f9 fedeli. Il suono pulito, gli accordi decisi e nitidi, si discostano dalla compattezza e dalla corposit\u00e0 di \"Born To Run\". Una drammaticit\u00e0 intensa e sincera fanno di \"Darkness on the edge of town\" un'ennesima pietra miliare della musica di quegli anni. C'\u00e8 uno Springsteen cupo, ma intenso, ci sono canzoni viscerali, canzoni che sanno di disperazione e disincanto. L'esaltante \"Badlands\" d\u00e0 la scossa all'intero disco che si chiude in modo scarno e riflessivo con la title track dell'album. In mezzo la ballata \"Factory\", l'intensa \"Something In The Night\" e l'inno \"The Promised Land\" e la splendida \"Racing In The Street\". Tutti brani che andranno a formare l'ossatura degli show springsteeniani dei successivi dieci anni. L'immenso tour (179 date), che divora tutti gli States, risulter\u00e0 il migliore per intensit\u00e0 ed energia dell'intera carriera di Springsteen (dal quale nascono boots imperdibili e storici come \"Winterland\", \"Passaic\" o \"Agora Night\").\nPer quanto musicalmente appena pi\u00f9 melodioso e riflessivo, il disco riscosse lo stesso successo del precedente. I testi, pi\u00f9 maturi, sono molto pi\u00f9 crudi e meno speranzosi: i personaggi tratteggiati cercano \"la terra promessa\" in una America che ha deluso. I testi contengono sempre pi\u00f9 riferimenti biblici che stridono con le storie di persone comuni, operai e perdenti.\nTracce.\nTesti e musiche di Bruce Springsteen."}
{"id": "226721", "revid": "182193", "url": "https://it.wikipedia.org/wiki?curid=226721", "title": "Associazione Sportiva Trentino Calcio 1921", "text": ""}
{"id": "226722", "revid": "1632387", "url": "https://it.wikipedia.org/wiki?curid=226722", "title": "Candlemass", "text": "I Candlemass sono un gruppo doom metal svedese fondato nel 1984 da Leif Edling, bassista e compositore principale. Originari di Stoccolma, sono considerati una delle band pi\u00f9 influenti della scena doom metal anni ottanta.\nStoria.\nDopo aver sciolto il suo gruppo precedente, i \"Nemesis\", Leif Edling fond\u00f2 una nuova band sotto il nome di Candlemass (forse una grafia volutamente alterata di candlemas). Nel 1986 il gruppo pubblica per la \"Black Dragon Records\" il proprio esordio discografico intitolato \"Epicus Doomicus Metallicus\". Lo stile del gruppo, pur essendo fortemente influenzato dai Black Sabbath, risult\u00f2 originale nel suo efficace mix di riff epici e mid-tempos. La stampa, entusiasta del lavoro, defin\u00ec lo stile come \"Epic Doom Metal\", etichetta che il gruppo tuttora utilizza. Il disco non venne supportato da alcun tour in quanto i Candlemass soffrirono per tutto il primo periodo della loro esistenza della mancanza di una formazione fissa che consentisse loro di esibirsi dal vivo.\nRisolti i problemi di formazione con l'inserimento del chitarrista solista Lars Johansson, del batterista Jan Lindh e dell'istrionico cantante Messiah Marcolin (mezzo tenore naturale), il gruppo pubblica nel 1987 per la \"Active Records\" quello che da molti \u00e8 considerato il loro picco creativo: \"Nightfall\". L'album usufruisce di un'adeguata pubblicit\u00e0 e lancia il gruppo nell'Olimpo delle band di culto di quel periodo grazie anche agli incessanti tour sostenuti in molti paesi europei.\nIl 1988 \u00e8 l'anno della pubblicazione di \"Ancient Dreams\", terzo album in studio da molti considerato meno ispirato rispetto a \"Nightfall\", ma che permette comunque alla band di firmare un contratto con l'etichetta \"Music for Nations\".\nForti del nuovo contratto, viene pubblicato \"Tales of Creation\" (1989), disco che segner\u00e0 in un certo modo la definitiva maturazione del gruppo scandinavo, ad iniziare dalla sonorit\u00e0, pi\u00f9 compatta e dinamica rispetto al passato e che usufruisce anche di partiture veloci al limite dello speed metal (come nel caso della breve strumentale \"Into the Unfathomed Tower\"). Anche la produzione usufruisce di mezzi pi\u00f9 professionali che permettono al gruppo di farsi conoscere in tutto il mondo. Cinque degli undici brani presenti sul disco sono ripresi dalla terza demo dei \"Nemesis\" intitolata, appunto, \"Tales of Creation\".\nNel 1990 viene pubblicato il primo album live della band, intitolato \"Live\", seguito da discussioni interne al gruppo che portarono all'allontanamento dal gruppo di Messiah Marcolin. Con il nuovo cantante Tomas Vikstr\u00f6m, i Candlemass registrarono \"Chapter VI\" (1992), speranzosi di poter ripetere il successo del precedente disco. Sfortunatamente i risultati furono pessimi e dopo aver perduto il contratto con la casa discografica, il gruppo decise all'unanimit\u00e0 di sciogliersi permettendo ai singoli musicisti di intraprendere strade diverse.\nMentre Lars Johansson, Mappe Bj\u00f6rkman e Jan Lindh si dedicano al progetto power metal, Zoic, Leif Edling concentra tutte le sue energie negli Abstrakt Algebra, gruppo gi\u00e0 esistente prima dello scioglimento dei Candlemass. I risultati da ambo i lati non sono eccezionali e dopo alcune pubblicazioni Leif Edling decide di riprendere il nome di Candlemass seppur con una formazione diversa da quella storica. Vengono pubblicati cos\u00ec due nuovi album sempre per la Music for Nations, \"Dactylis glomerata\" (1998) e \"From the 13th Sun\" (1999). Lo stile, ben diverso da quello che aveva caratterizzato il gruppo negli anni ottanta, risente molto delle sperimentazioni fatte da Edling con gli \"Abstrakt Algebra\" e del sound tipico dello stoner doom anni settanta. Seppur lodevoli ed originali sul piano compositivo, il pubblico reagisce in maniera fredda e la band si chiuder\u00e0 man mano in un silenzio che verr\u00e0 rotto, nonostante alcune pubblicazioni marginali, solo nel 2002, anno della riunione della formazione storica per un tour commemorativo.\nCon la formazione ritrovata il gruppo ritrova un'accoglienza inaspettata da parte di migliaia di fan che riempiono sistematicamente i concerti a cui la band partecipa. A commemorazione di tale evento viene pubblicato un doppio albo dal vivo intitolato \"Doomed for Live\" che riprende tutti i brani classici fino al 1990. Vengono inoltre rimasterizzati e ristampati tutti i dischi del primo periodo (\"Epicus Doomicus Metallicus\", \"Nightfall\", \"Ancient Dreams\" e \"Tales of Creation\"). Viene anche pubblicato un doppio DVD intitolato \"Documents of Doom\" contenente le riprese integrali dello storico concerto al Fryshuset di Stoccolma (immortalato nell'album live del 1990) e una serie di contenuti speciali inerenti alla riunione del 2002.\nLa band per\u00f2 si ritrova ad affrontare nuovamente i dissidi che la portarono al primo scioglimento e dopo il tour del 2002 il gruppo si scioglie nuovamente. In questo periodo Leif Edling forma, insieme all'ex-cantante degli \"Abstrakt Algebra\" Mats Leven e due membri degli Entombed, i Krux, progetto musicale di matrice Stoner Rock.\nSotto le pressioni degli innumerevoli fan delusi dall'ennesimo scioglimento, i Candlemass si convincono a continuare e nel 2005, forti di un contratto con l'importante casa discografica tedesca Nuclear Blast, viene pubblicato il loro ottavo ed omonimo disco da studio. Il successo \u00e8 mondiale e la stampa riaccoglie a braccia aperte il gruppo che, per l'occasione, ritrova la \"verve\" e lo stile che lo rese famoso negli anni ottanta. Alla fine del tour di supporto il gruppo si rimette al lavoro per completare la stesura dei nuovi brani, ma nuovi dissidi con Messiah Marcolin rallentano i programmi e quest'ultimo viene definitivamente allontanato dal gruppo. Ad inizio 2007 viene annunciato Robert Lowe come sostituto del corpulento frontman. Lowe, gi\u00e0 noto ai fan per la sua militanza nei Solitude Aeturnus, viene inizialmente accolto con diffidenza per via del suo modo di cantare del tutto diverso da quello di Marcolin, ma, grazie ad una serie di date \"di presentazione\", il pubblico comincia ad apprezzare il nuovo frontman ripagando il gruppo sul piano delle vendite. Con questa formazione i Candlemass pubblicano \"King of the Grey Islands\" (2007), l'EP \"Lucifer Rising\" e il successivo \"Death Magic Doom\" (2009), lavori che vedono un'ulteriore maturazione da parte del gruppo che, pur non eliminando la propria matrice heavy, mette in risalto le cupe e drammatiche doti canore di Lowe. Nel 2012 esce l'undicesimo album \"Psalms for the Dead\".\nPer celebrare i 30 anni di carriera il 3 giugno 2016 esce un nuovo EP, \"Death Thy Lover\" che contiene 4 tracce in studio con Mats Lev\u00e9n alla voce. Che diventa cos\u00ec il nuovo cantante del gruppo. Il 27 aprile 2018 viene diffuso il brano \"House of Doom\", questo anche il titolo di un loro nuovo EP pubblicato il 25 maggio dalla Napalm Records. Nel settembre dello stesso anno viene annunciato che il nuovo cantante sar\u00e0 quello dell'album di debutto del gruppo, Johan Langquist."}
{"id": "226724", "revid": "3115", "url": "https://it.wikipedia.org/wiki?curid=226724", "title": "Floridsdorf", "text": "Floridsdorf () \u00e8 il ventunesimo distretto di Vienna.\nStoria.\nFloridsdorf si chiamava originariamente \"Am Spitz\" e fu cos\u00ec chiamata successivamente dal nome dell'abate di Klosterneuburg Floridus Leeb, che nel 1786 aveva ceduto i terreni del convento a 26 famiglie di coloni. Con l'industrializzazione, la fondazione della Lokomotivfabrik Floridsdorf e l'inaugurazione della \"Nordwestbahn\" (ferrovie del nord-ovest), il quartiere di Foridsdorf si trasform\u00f2 dall'originaria vocazione agricola cos\u00ec tanto ed in cos\u00ec breve tempo che l'8 maggio 1894 fu unificata con le localit\u00e0 Donaufeld, Jedlesee e Neu-Jedlersdorf nel \"Gro\u00dfgemeinde Floridsdorf\" (Comune grande di Floridsdorf).\nNel 1904 Floridsdorf, assieme alle localit\u00e0 di Jedlesee, Gro\u00dfjedlersdorf, Donaufeld, Leopoldau, Kagran, Hirschstetten, Stadlau e Aspern, e nel 1910 anche Strebersdorf, fu annesso al comune di Vienna. Con la fondazione del nuovo distretto Donaustadt nel 1938 Floridsdorf \"perse\" le zone di Kagran, Stadlau, Hirschstetten, Aspern e Lobau. Nel 1954 furono ridefiniti i confini con la Nieder\u00f6sterreich e con Donaustadt e fu annesso Stammersdorf.\nStemma.\nCome si pu\u00f2 notare dalla figura, lo stemma di Floridsdorf \u00e8 diviso in sei parti. Sullo stemma sono raffigurati gli stemmi dei comuni - una volta autonomi - di Floridsdorf, Gro\u00df Jedlersdorf, Jedlesee, Leopoldau, Stammersdorf, Strebersdorf.\nQuesto \u00e8 l'ordine dei sei stemmi:"}
{"id": "226729", "revid": "729019", "url": "https://it.wikipedia.org/wiki?curid=226729", "title": "Ghezzi &amp; Brian", "text": "Ghezzi &amp; Brian \u00e8 una azienda italiana che costruisce motociclette con sede a Missaglia in provincia di Lecco.\nStoria.\n\u00c8 stata fondata nel 1995 con lo scopo di sviluppare moto da competizione per la categoria Supertwins dedicata ai motori bicilindrici. Gi\u00e0 l'anno successivo la Ghezzi &amp; Brian raggiunge il proprio obbiettivo e vince il Campionato Italiano Supertwins.\nDal 1999 Ghezzi &amp; Brian comincia ad omologare e quindi a vendere le proprie moto anche per l'utilizzo stradale, pur rimanendo esse delle autentiche moto da competizione. Caratteristica fondamentale di tutte le Ghezzi &amp; Brian da allora \u00e8 un comportamento sportivo da riferimento e senza compromessi, una personalit\u00e0 molto marcata, il motore bicilindrico a V frontemarcia di Moto Guzzi.\nIl primo modello messo in commercio \u00e8 stato il \"SuperTwin 1100\", derivato dalla moto vincitrice del campionato Supertwins 1996.\nIl secondo modello presentato \u00e8 stata la \"Furia\", appartenente alla categoria delle Sport naked e con tutte le caratteristiche sportive tipiche di Ghezzi &amp; Brian.\nLa \"Pro-Thunder\" invece \u00e8 stata sviluppata esclusivamente per la partecipazione all'American A.M.A. Championship. Monta un motore Moto Guzzi di 1225 cm\u00b3.\nL'ultimo modello, presentato nel 2004, \u00e8 la \"Fionda\".\nGhezzi &amp; Brian \u00e8 attiva, oltre che come costruttore, anche come:\n- Engineering per il settore motociclistico. Attivit\u00e0 iniziata nel 2002 e che ha dato luce alla Moto Guzzi MGS-01 Corsa, una moto da competizione non omologata per uso stradale e prodotta in piccola serie anche se fortemente richiesta da numerosi potenziali clienti di tutto il mondo\n- Tuning, dedicato ancora in particolar modo alle Moto Guzzi ma non esclusivamente a loro. Produce anche pezzi e telai a specifica del cliente.\nUna interessante esclusiva di Ghezzi &amp; Brian rimane la possibilit\u00e0 di seguire personalmente la produzione della propria moto, passo dopo passo, negli stabilimenti di Missaglia."}
{"id": "226730", "revid": "339392", "url": "https://it.wikipedia.org/wiki?curid=226730", "title": "Privet Drive", "text": ""}
{"id": "226732", "revid": "16758", "url": "https://it.wikipedia.org/wiki?curid=226732", "title": "Floridsdorf (Vienna)", "text": ""}
{"id": "226735", "revid": "120026568", "url": "https://it.wikipedia.org/wiki?curid=226735", "title": "Giovanni Battista Sammartini", "text": "Fu una delle figure principali che contribuirono allo sviluppo dello stile classico.\nBiografia.\nGiovanni Battista Sammartini nacque come il settimo di otto figli dell'oboista francese (emigrato in Italia) Alexis Saint-Martin e di Girolama de Federici. Ricevette la propria formazione musicale dal padre e nel 1717 si esibiva gi\u00e0 come oboista con il fratello Giuseppe nella chiesa di San Celso. Nel 1725 scrisse il suo primo lavoro, consistente in una serie di cinque cantate per la \"Congregazione del Santissimo Entierro\" (attualmente ritenuti perduti); tuttavia la sua prima composizione fu un'aria per un oratorio rappresentato nel 1724 (anch'essa non pervenuta). Pochi anni dopo, nel 1728, divenne maestro di cappella presso la Congregazione, posto che occup\u00f2 per gran parte della sua vita. Nel 1726 fu nominato vice-maestro della Basilica di Sant'Ambrogio per poi diventare maestro titolare nel 1728. Sempre nel 1726 compose l'oratorio \"Ges\u00f9 bambino adorato dalli pastori\", rappresentato nella Chiesa di San Fedele, il quale fu apprezzato da Johann Joachim Quantz, che in quel periodo soggiornava a Milano.\nSammartini divenne in breve tempo famoso come compositore di lavori sacri (come riporta il contratto che lo nomina vice-maestro a Sant'Ambrogio) dagli anni trenta ebbe popolarit\u00e0 anche al di fuori dell'Italia, soprattutto grazie alla sua musica strumentale; infatti, scrisse un numero considerevole di sinfonie, concerti, sonate e anche lavori drammatici. Debutt\u00f2 come operista con \"Memet\", messa in scena a Lodi nel 1732. Segu\u00ec la sua seconda opera, \"L'ambizione superata dalla virt\u00f9\", data a Milano al Teatro Regio Ducale due anni dopo con Vittoria Tesi il 26 dicembre. Sempre negli anni trenta, nella propria citt\u00e0, fond\u00f2 la prima scuola sinfonica in Europa, della quale facevano parte, anche, i compositori Antonio Brioschi, Ferdinando Galimberti, Giovanni Battista Lampugnani e Melchiore Chiesa.\nA fianco delle attivit\u00e0 di compositore e maestro di cappella, si occupava dell'insegnamento: oltre all'attivit\u00e0 didattica, che svolgeva al \"Collegio de' Nobili\" dal 1730, ebbe molti altri allievi, fra i quali si ricorda, soprattutto, il compositore Christoph Willibald Gluck, al quale insegn\u00f2 dal 1737 al 1741.\nNegli anni della sua maturit\u00e0 era il compositore da chiesa pi\u00f9 famoso della citt\u00e0: nel 1761 era maestro di cappella in ben 8 chiese milanesi, mentre nell'anno in cui mor\u00ec, ossia nel 1775, il numero sal\u00ec a 11. A queste cariche va aggiunta anche quella di maestro della Cappella Ducale di San Gottardo, ricevuta nel 1768.\nNel 1741 diresse una messa, composta da lui stesso, per commemorare la morte del cardinale Benedetto Odescalchi e l'anno successivo fu direttore della \"Chiesa di San Paolo de' Barnabiti\" di Vigevano. Nel 1743 al Regio Ducale mise in scena la sua ultima opera, \"L'Agrippina, moglie di Tiberio\" e, quattro anni dopo, in onore della nascita del terzo figlio dell'imperatrice Maria Teresa, l'arciduca Pietro Leopoldo, rappresent\u00f2 sempre nello stesso teatro la cantata \"La gara dei geni\". Nel 1750 Sammartini inizi\u00f2 a mandare parecchi lavori orchestrali e da camera al margravio Carl Friedrich di Baden-Durlach a Karlsruhe, che incontr\u00f2, probabilmente qualche anno prima, in Italia. Nel 1749 e nel 1751 diresse condusse vari concerti al Castello Sforzesco e nel 1753, in occasione del compleanno di Giuseppe II, compose una cantata. Il 10 aprile 1758 fu uno dei fondatori dell\"'Accademia Filarmonica di Milano\", un'istituzione composta da dilettanti che andavano a suonare in chiese e palazzi.\nTra gli anni cinquanta e settanta incontr\u00f2 alcuni compositori della nuova generazione, fra i quali si ricordano Johann Christian Bach, che visse a Milano tra il 1755 e il 1762, Luigi Boccherini, che suon\u00f2 in orchestra sotto la direzione di Sammartini nel luglio del 1765 a Pavia e a Cremona e Leopold e il giovane Wolfgang Amadeus Mozart nel 1770. Sempre in quest'anno ricevette la visita di Charles Burney, in viaggio per descrivere la vita musicale in Italia.\nNel 1773 compose il suo ultimo lavoro, 6 quintetti per archi, e il 17 gennaio 1775 mor\u00ec a causa di un'infezione polmonare. Il giorno successivo le sue spoglie furono onorate da una sontuosa messa funebre e venne sepolto nella Chiesa di Sant'Alessandro in Zebedia.\nConsiderazioni sull'artista.\nSammartini pu\u00f2 aver influenzato lo stile delle composizioni di Franz Joseph Haydn, infatti, nelle prime sinfonie di quest'ultimo sono presenti alcuni elementi compositivi affini a quelli dell'autore milanese. Nel 1780 il compositore boemo Josef Myslive\u010dek, dopo aver ascoltato alcune sinfonie di Sammartini, disse: \"ho trovato il padre dello stile di Haydn\". Tuttavia Haydn neg\u00f2 sempre di aver ricevuto influssi da parte di Sammartini.\nSammartini \u00e8 spesso associato alla formazione della sinfonia, sebbene il cambiamento dalla breve ouverture dell'opera, l'introduzione di nuove seriet\u00e0 e l'uso di nuovi sviluppi tematici furono previsti da Haydn e Mozart.\nQualche suo lavoro \u00e8 descritto come galante, un nuovo stile associato agli ideali dell'illuminismo, mentre l'impressione prevalente lasciata dall'opera di Sammartini \u00e8 che contribu\u00ec fortemente allo sviluppo dello stile classico, il quale concluse il suo momento di grandiosa chiarezza precisamente quando la vita del compositore s'avvicinava alla fine.\nInnovazioni.\nSammartini \u00e8 principalmente considerato per le sue innovazioni nello sviluppo della sinfonia. Il suo avvicinamento alla composizione sinfonica fu unico, ricevendo influenze dalla sonata a tre e dalla forma del concerto tipicamente in voga nell'Italia settentrionale (ad es. Antonio Vivaldi), contrariamente agli altri compositori che, durante il suo tempo, scrivevano sinfonie secondo il modello dell'ouverture italiana. Le sue sinfonie sono guidate da intensi ritmi e da forme pi\u00f9 chiare, specialmente dalla prima forma-sonata e dalla forma bipartita. I suoi lavori non smisero mai di essere originali e talvolta anticip\u00f2 la direzione della musica classica come fece lo Sturm und Drang.\nComposizioni.\nSammartini fu un compositore prolifico e le sue composizioni includono 3 opere, circa 70 sinfonie, 10 concerti e alcuni lavori di musica da camera, i primissimi ad essere composti nella storia della musica occidentale. Nel 2004 sono approssimativamente 450 i lavori conosciuti composti da Sammartini, tuttavia una considerevole quantit\u00e0 della sua musica \u00e8 stata perduta, specie i suoi lavori sacri e drammatici. Alcuni potrebbero anche essere considerati perduti a causa della pubblicazione sotto altri nomi, soprattutto del fratello Giuseppe, che nella composizione di musica sacra aveva uno stile simile al fratello."}
{"id": "226738", "revid": "466539", "url": "https://it.wikipedia.org/wiki?curid=226738", "title": "Gravina (geologia)", "text": "Le gravine sono incisioni erosive profonde anche pi\u00f9 di 100 metri, molto simili ai Canyon, scavate dalle acque meteoriche nella roccia calcarea. Le loro pareti, molto inclinate ed in alcuni casi verticali, possono distare tra loro da poche decine a pi\u00f9 di 200 metri.\nGeologia.\nSono tipiche dell'altopiano delle Murge, in un territorio molto esteso. Al loro interno \u00e8 possibile trovare corsi d'acqua effimeri che diventano tumultuosi in occasione di abbondanti precipitazioni. Analoghe incisioni del terreno, costituite da pareti meno aspre e accidentate, vengono definite \"lame\". Prendono il nome di lame anche i tratti iniziali o terminali meno aspri di una gravina.\nI processi di formazione delle gravine sono paragonabili a quelli tipici della formazione dei deserti: le gravine raccolgono le acque solo nei periodi piovosi, ma la propriet\u00e0 dei terreni calcarei di essere resi teneri dall'umidit\u00e0, rende possibile l'erosione del letto della gravina anche in presenza di corsi d'acqua di portata modesta. In condizioni di aridit\u00e0, infatti, i suoli e le rocce non producono sedimenti e non forniscono detriti tali da colmare i corsi d'acqua o da limitarne la forza erosiva. Allo stesso tempo, il calcare delle pareti risulta invece secco, duro e protetto da una patina che costituisce una protezione ulteriore al disfacimento, pertanto le gravine conservano i profili scoscesi.\nI ritmi ed i tempi della storia naturale sono quelli della ecologia del paesaggio, che \u00e8 la disciplina che studia le relazioni fra gli elementi della biocenosi e la loro distribuzione nello spazio.\nL'energia che alimenta il sistema-Terra e ne condiziona l'evoluzione ha origini esogene, come l'energia solare, ed altre endogene, come il calore generato dalle reazioni chimiche. A queste ultime fanno riferimento fenomeni come il vulcanismo ed i movimenti tettonici, i creatori delle disegualianze morfologiche della Terra: sono questi che hanno consentito, ad esempio, l'emersione del territorio pugliese dai fondali marini. Altra forza endogena \u00e8 la forza di gravit\u00e0, che \u00e8 alla base, con il movimento delle masse ad essa soggette, del fenomeno dell'erosione eolica e, soprattutto, idrica. Essa agisce sul substrato secondo le leggi dell'entropia, disgregandolo e spostando le sue minute particelle, con l'effetto di attenuare le variazioni morfologiche. La storia naturale deriva, quindi, dall'equilibrio fra forze morfogenetiche (generatrici di substrato) e forze pedogenetiche (generatrici di terreno).\nIl risultato di questa alternanza \u00e8 la ricca fenomenologia carsica del suolo pugliese tutto. L'attuale fase vede di gran lunga prevalere i fenomeni pedogenetici. Il blocco calcareo formatosi per sedimentazione marina nel periodo compreso tra il Giurassico superiore e il Cretaceo emerse a causa dei movimenti tettonici caratterizzandosi gi\u00e0 allora per la presenza di numerose faglie e fratture, tali fratture subirono processi erosivi che ne causarono l'allargamento. Su questa ossatura calcarea, si depositarono in tempi pleistocenici a causa di una nuova ingressione marina, i calcari detritici pi\u00f9 teneri: le calcareniti.\nI calcari del Cretaceo sono caratterizzati da un elevato contenuto di carbonato di calcio (85%), quasi del tutto derivato da diretta o indiretta produzione organica, dovuta ad alghe, molluschi, coralli, spugne ecc. e sono costituiti dal minerale calcite (CaCO3), originatosi in ambiente marino in conseguenza di un processo di sedimentazione che \u00e8 durato circa 80 milioni di anni.\nQuesto lungo processo sedimentario di natura biochimica e chimica \u00e8 avvenuto a spese del carbonato di calcio presente in soluzione nelle acque marine e lacustri. Esso \u00e8 stato fissato dagli organismi per formare le parti solide di scheletri e gusci. Questi gusci si sedimentarono dopo la morte degli organismi o quando gli organismi unicellulari si liberavano dai gusci stessi durante i processi riproduttivi.\nLa precipitazione del carbonato di calcio veniva favorita dalla presenza di climi caldi e in ambienti marini che avevano scarsa comunicazione con il mare aperto, come \u00e8 avvenuto per i bacini a circolazione ristretta delle Murge e del Salento.\nLe calcareniti sono rocce calcaree detritiche a grana media, formate da granuli delle dimensioni delle sabbie e prevalentemente di natura calcarea, immersi in legante (cemento) di calcite macrocristallina o in una matrice calcarea microcristallina (micrite). Sulle Murge le calcareniti si trovano distribuite ai bordi degli affioramenti calcarei dell'era mesozoica e appartengono al Pleistocene.\nL'area che costituisce il cuore del presente lavoro giace fra le estreme propaggini meridionali delle Murge ed il Mar Jonio. Il substrato \u00e8 costituito da sedimenti, costituiti da calcare cretacico, affiorante in coincidenza delle alture delle Murge di Sud-Est tra le quali spicca il lungo e profondo crepaccio della gravina di Gravina in Puglia, le pi\u00f9 importanti Murge Tarantine (a Sud-Est della citt\u00e0) e il vasto tavolato a Nord di Taranto, lievemente digradante verso il Mar Piccolo. La gran parte delle aree pianeggianti sono occupate invece da depositi continentali e soprattutto marini plio-pleistocenici, le calcareniti, noti localmente come tufi. Il territorio ad Ovest della citt\u00e0 \u00e8 invece costituito da depositi alluvionali ghiaioso-limosi pi\u00f9 recenti, di et\u00e0 pleistocenica-olocenica. Le coste sono occupate da formazioni dunali recenti, che nel settore occidentale non sono ancora cementate ed assumono la morfologia di dune fisse grazie alla copertura vegetale; in quella orientale prevalgono invece dune cementate a composizione calcarea, derivanti dalla degradazione della calcarenite.\nLa morfologia generale.\nL'area occupata dai calcari cretacici coincide per lo pi\u00f9 con i pochi rilievi della zona, che raggiungono la massima altitudine fra i 400 ed i 450 m s.l.m. in corrispondenza delle Murge di Sud-Est (i Monti di Martina); per il resto si limita a emergenze molto meno accentuate, come le Coste di Sant'Angelo, a Nord di Statte, il Monte Castello ad Ovest di Montemesola, ed il Monte fra San Giorgio e San Crispieri.\nLe aree pianeggianti costituiscono invece un tavolato lievemente degradente verso il mare, interrotto da terrazzi pi\u00f9 o meno rilevati.\nLa monotonia di questa formazione \u00e8 interrotta da incisioni pi\u00f9 o meno accentuate, che vanno da semplici solchi a vere e proprie gravine.\nIl carsismo di superficie delle gravine.\nLa natura calcarea del substrato \u00e8 all'origine della ricca fenomenologia carsica presente nel Tarantino. Questa \u00e8, unitamente alle caratteristiche climatiche, alla base della cronica penuria di riserve idriche.\nLa presenza di una falda freatica variamente abbondante ha costituito un importante elemento critico, condizionando il destino insediativo ed economico della regione.\nLa fenomenologia carsica di superficie \u00e8 stata accelerata dal precoce denudamento del terreno, che ha preso le mosse gi\u00e0 in Et\u00e0 Antica ed \u00e8 alla base delle varie forme di carso scoperto.\nLe emergenze pi\u00f9 eclatanti sono, tuttavia, le gravine e le lame, che, nonostante non assumano per dimensioni le analoghe formazioni dell'Ovest della provincia, costituiscono momenti paesaggistici molto rilevanti, accentuato dalla estrema abbondanza di memorie storiche in esse contenute.\nRicco \u00e8 anche il repertorio delle grotte carsiche, che parimenti coniugano memorie geologiche ed evidenti tracce di plurimillenaria frequentazione umana.\nIn semplici parole.\nLa gravina \u00e8 una formazione carsica che ha avuto origine grazie agli spostamenti tettonici che hanno a loro volta permesso l'emersione dell'intera Puglia dai fondali marini. Questi spostamenti oltre a far emergere le terre hanno creato, nelle zone pi\u00f9 friabili lunghe e profonde lesioni.\nLa zona del tarantino in genere ma soprattutto dell'ovest di Taranto \u00e8 caratterizzata da formazioni carsiche (gravine) di consistenza pi\u00f9 friabile. Da qui la creazione di gravine pi\u00f9 profonde e lunghe di quelle presenti nella zona est. In seguito, la forza del vento delle acque e il progressivo disboscamento delle zone hanno scavato ulteriormente le gravine in profondit\u00e0 e larghezza. Ancora oggi scorrono, sul fondo delle gravine, i torrenti che le hanno scavate.\nInsediamenti.\nLungo le varie gravine si sono insediati molti paesi sia per sfruttare questi canyon come efficientissima difesa naturale, sia per la presenza di grotte naturali che esse presentano sulle loro pareti. Infatti non \u00e8 difficile trovare lungo le gravine insediamenti rupestri medioevali ma anche preistorici, grazie alla forte presenta di grotte e di cavit\u00e0.\nE infine, ma non per importanza, per la presenza di corsi d'acqua sia superficiali che sotterranei.\nFlora e fauna.\nDal punto di vista naturale, soprattutto a causa delle condizioni impervie, le gravine costituiscono un rifugio per la fauna e anche per la vegetazione. \u00c8 possibile incontrare rapaci di piccole dimensioni come il lanario, il grillaio e il gheppio, ma anche il nibbio bruno, la poiana, il biancone, il capovaccaio (molto raro) e il gufo comune.\nAltri volatili presenti nelle gravine sono il corvo imperiale, rondoni, barbagianni, civette e cinciallegre. Di notte \u00e8 facile incontrare i pipistrelli.\nNegli stagni presenti nelle gravine sono presenti l'ululone dal ventre giallo, tipico delle gravine dell'Italia meridionale, la rana, il tritone e il rospo.\nI mammiferi pi\u00f9 comuni sono la volpe, l'istrice, il tasso, il cinghiale e piccoli roditori come il moscardino. Rettili presenti sono i serpenti cervone, la vipera e la meno pericolosa lucertola e tartaruga. Presenza comune \u00e8 quella del \"pugliese\" geco di Kotschy che nella tradizione popolare \u00e8 chiamata \"lucertola m'bracidita\" o \"fracitana\" (lucertola marcia).\nDal punto di vista della vegetazione sono presenti il leccio, il pino d'aleppo, il corbezzolo, il frassino, il carrubo, l'acero selvatico e l'asparago selvatico. Nelle gravine si possono trovare anche orchidee spontanee, il caprifoglio, i ciclamini, il biancospino e le rose selvatica, oltre al melograno, al cotogno e al fico d'India.\nSoprattutto per preservare questi ambienti in questi anni si \u00e8 discusso e realizzato il parco naturale Terra delle Gravine"}
{"id": "226739", "revid": "57342", "url": "https://it.wikipedia.org/wiki?curid=226739", "title": "Volto Santo di Lucca", "text": "Il Volto Santo di Lucca \u00e8 un crocifisso ligneo, che la leggenda definisce un'immagine acheropita ossia non fatta da mano d'uomo e che \u00e8 stato al centro di una diffusa venerazione in tutta Europa fin dal Medioevo.\n\u00c8 custodito nel tempietto rinascimentale del Civitali della Cattedrale di San Martino a Lucca.\nLa critica era concorde nel ritenere che l'attuale crocifisso fosse una copia del XII o XIII secolo della statua originale, approntata dunque per sostituire una croce pi\u00f9 antica gravemente danneggiata. Tuttavia indagini condotte nel corso del 2020, basandosi proprio sullo stato attuale della scultura, coperta di nerofumo e su cui non \u00e8 pensabile condurre indagini distruttive o di restauro di grande portata, ne ha svelato l'antichit\u00e0 e l'originalit\u00e0: gli ultimi esami con il carbonio-14 la fanno infatti risalire tra gli ultimi\ndecenni dell\u2019VIII e l\u2019inizio del IX secolo. \n\u00c8 attualmente conservato in un tempietto a pianta centrale costruito da Matteo Civitali nel 1484, nella navata sinistra della cattedrale di San Martino a Lucca. La grandissima venerazione ne ha fatto il vero e proprio Palladio della citt\u00e0, attirando i pellegrinaggi e di fatto eclissando il santo protettore titolare della citt\u00e0 san Paolino, tanto che la massima festa religiosa della diocesi \u00e8 proprio la festa dell'Esaltazione della Santa Croce che ricorre il 13-14 settembre.\nIl Volto Santo d\u00e0 anche il nome moderno ad un tratto della via Francigena detto appunto Via del Volto Santo.\nLa \"Leggenda Leboiniana\".\nNel XII secolo un diacono della Diocesi di Lucca di nome Leboinio, per fornire una base documentale alla sempre crescente venerazione tributata all'immagine, scrisse una \"Relatio de revelatione sive inventione ac translatione sacratissimi vultus\" (Racconto della creazione, scoperta e traslazione del santissimo volto) che \u00e8 oggi nota come la \"Leggenda Leboiniana\". In realt\u00e0 la \"relatio\" riunirebbe tre nuclei leggendari diversi, comunque riferibili all'epoca del vescovo Rangerio (1097-1112).\nIn questa \"relatio\" si descrive l'arrivo a Luni nel \"782 al tempo di Carlo Magno e del figlio Pipino\" (in realt\u00e0 la relatio indica l'anno 742 ma \u00e8 sicuramente un errore di trascrizione visto che Pipino nacque nel 773 e fu eletto Re D'Italia solo nel 781), di una statua contenente numerose reliquie rappresentante un Cristo in croce scolpito da quel San Nicodemo, membro del Sinedrio e discepolo di Ges\u00f9 che, con Giuseppe di Arimatea, depose Cristo nel sepolcro. La leggenda riporta anche che Nicodemo si sarebbe trovato di fronte all'impossibilit\u00e0 di riprodurre il volto del Messia e che l'immagine sarebbe stata da lui ritrovata gi\u00e0 scolpita in modo miracoloso (immagine \"acheropita\"). La connotazione dell'immagine come acheropita e per di pi\u00f9 contenitore per reliquie, veniva cos\u00ec accentuata per allontanare le accuse di idolatria, non rare nel caso di culto di immagini tridimensionali di tale grandezza. \nLa leggenda continua raccontando che per sfuggire alla minaccia di distruzione essa venisse posta a Jaffa in Israele su una nave priva di equipaggio, lasciata libera di navigare a tutti i venti, che infine giunse nel Mar Tirreno, di fronte al porto di Luni. La nave avrebbe resistito ad ogni tentativo di abbordaggio da parte dei lunensi, salvo poi approdare spontaneamente a riva dopo l'esortazione del vescovo di Lucca Giovanni I, giunto nel frattempo nella zona dopo essere stato avvisato in sogno della presenza sulla nave del Volto Santo. Una volta portato a terra, il crocifisso fu ancora disputato da lunensi e lucchesi e fu quindi deciso di affidarlo ad un carro trainato da buoi che avrebbero dovuto scegliere spontaneamente, guidati da Dio, la destinazione finale. I buoi presero la strada per Lucca e quindi i lunensi furono costretti a rinunciare al possesso della statua, ricevendo in compensazione un'ampolla del Sangue di Cristo prelevata da dentro il crocifisso. Tale reliquia \u00e8 ancora oggi conservata e venerata nel Duomo di Sarzana, essendovi giunta dopo l'abbandono di Luni.\nI lucchesi accolsero immediatamente con grande venerazione il crocifisso del Volto Santo, il quale fu posto nella Chiesa di S. Frediano. Al mattino seguente per\u00f2, il Volto Santo era sparito: esso fu ritrovato in un orto nelle immediate vicinanze del luogo dove oggi si trova il Duomo di S. Martino, che venne costruito dalla cittadinanza per ospitare il Volto Santo. Ed \u00e8 proprio per ricordare questo \"miracoloso viaggio\", che ogni anno il 13 settembre i lucchesi fanno la Luminara, una processione che si snoda per la citt\u00e0, illuminata da migliaia di lumini appesi alle finestre, alla quale partecipano tutte le parrocchie della lucchesia, le cariche politiche, le cariche religiose, le bande musicali, l'Associazione dei lucchesi nel mondo, pi\u00f9 balestrieri e figuranti in abiti medioevali.\nLa devozione al Volto Santo ricevette nuovo impulso con gli scritti mistici della suora carmelitana francese Suor Marie de Saint-Pierre de la Sainte Famille (1816-1848), ripresi e ampliati dal Servo di Dio Leon Dupont. Nel 1885, il Breve \"Tam pro Gallia quam ubique\" di papa Leone XIII rappresent\u00f2 il primo riconoscimento pontificio di una confraternita dedita all'adorazione del Santo Volto.\nLa critica storica.\nUna delle prime citazioni del crocifisso risale al vescovato (1060-70), di Anselmo di Lucca, che presenzi\u00f2 alla consacrazione della nuova cattedrale il 6 ottobre 1070. Una parte della letteratura sulla statua, basandosi sulla \"leggenda leboiniana\" che parla di una origine mediorientale, ritiene che il crocifisso ligneo non sia da riferirsi alla scultura occidentale, vista anche la particolarit\u00e0 iconografica del Cristo colobiato. La posizione opposta \u00e8 difesa da altri studiosi, che fanno tra l'altro notare come il Cristo non indossi affatto un \"colobium\", bens\u00ec una \"tunica manicata\", cio\u00e8 un indumento sacerdotale. La stessa esistenza di statue di grandi dimensioni in Oriente \u00e8 stata posta in dubbio. In ogni caso, vi sono motivi stilistici che negherebbero l'origine orientale della classe di crocifissi riferibili al volto santo. Primo fra tutti, lo sguardo dei crocifissi, sia pur dagli occhi fissi e sporgenti come idoli precristiani, si fissa direttamente sull'osservatore, e sembra seguirlo con gli occhi. Un simile rapporto diretto col popolo \u00e8 quanto di pi\u00f9 estraneo all'arte orientale, le cui immagini fissano il vuoto in un totale estraniamento.\nLa presenza di croci monumentali in area occidentale \u00e8 testimoniata dalla Gerokreuz nel Duomo di Colonia che si data all'epoca del vescovado di Gero, cio\u00e8 gi\u00e0 al 960-970, o alle grandi croci ottoniane di Pavia e Vercelli, datate rispettivamente \"ante\" 996 e \"ante\" 1026 fino alla croce del Monastero di Werden, datata 1060; le croci rappresentano Cristo col la cintura di lino e sono tutte del tipo \"a quattro chiodi\", cio\u00e8 coi piedi non sovrapposti.\nIn una conferenza stampa tenutasi nel Duomo di Lucca il 19 giugno 2020, l'Istituto Nazionale di Fisica Nucleare ha presentato i risultati del carbonio 14 dal quale \u00e8 risultato che il santo crocifisso \u00e8 databile fra gli ultimi decenni dell'VIII secolo e l'inizio del IX secolo. La datazione scientifica confermerebbe la data del 782 contenuta nella \"Relatio\" della leggenda leboiniana menzionata, in precedenza ritenuta storicamente inattendibile.\n\u00c8 sicuramente la statua lignea a soggetto religioso cristiano pi\u00f9 antica, ma occorre precisare, restando in ambito italiano, che i tre xoana da Palma di Montechiaro del VII-VI secolo a.C. e lo xoanon dal santuario di Mefite, ora presso il Museo Irpino, variamente attribuito in un arco cronologico fra V e I secolo a.C. sono comunque pi\u00f9 antichi. \nGrazie alla popolarit\u00e0 raggiunta dalla antica statua vennero prodotte molte copie, soprattutto xilografie, ad uso dei pellegrini, che accorrevano a Lucca da ogni parte d'Europa. Queste copie, che cominciano gi\u00e0 al principio del XII secolo, presero nome di \"Volto Santo\", o \"Volto Santo di Lucca\". \nNon \u00e8 molto noto il fatto che la croce venerata a Lucca non \u00e8 affatto un'opera isolata. La leggenda che la dichiara acheropita ha fatto s\u00ec che i fedeli, ma anche gran parte degli storici dell'arte, la considerasse un \"unicum\"; in realt\u00e0 si tratta del pi\u00f9 celebre membro di una classe di crocifissi oggi sparsi in tutta Europa, e oltre. Sono evidentemente accostabili al volto santo di Lucca (citeremo solo i pi\u00f9 significativi):\nIl 12 settembre 1655 la sacra reliquia fu solennemente incoronata con l'oro donato dalla cittadinanza di Lucca a seguito dell'appello lanciato da frate Candido da Verona la prima domenica di quaresima di quell'anno.\nLa reliquia fu oggetto di una venerazione ininterrotta da parte della citt\u00e0, ma inizi\u00f2 ad essere studiata solamente a partire dal XIX secolo.\nSecondo uno studio condotto da Giulio Fanti dell'Universit\u00e0 di Padova e presentato al congresso internazionale di sindonologia di Engelberg nel 2000 da Giulio Dante Guerra, il Volto Santo di Lucca \u00e8 perfettamente sovrapponibile col Volto Santo della Sacra Sindone.\nDescrizione.\nLa statua misura 265 per 224 cm ed \u00e8 stata scolpita in legno nell'VIII secolo, successivamente dipinta ed ancora successivamente ricoperta da uno strato di nerofumo. Il Cristo \u00e8 riportato in posizione eretta, con la testa leggermente reclinata e gli occhi aperti, il corrispettivo in pittura del Christus triumphans che rimase in voga fino all'inizio del XIII secolo. Il Cristo \u00e8 vestito di una lunga tunica che copre arti inferiori e superiori completamente, lasciando scoperti solo mani e piedi. \nLa corona dorata \u00e8 chiaramente posticcia, cos\u00ec come tutti gli abbellimenti che vengono posti il 13-14 settembre in occasione della processione in cui la statua \u00e8 portata in giro per la citt\u00e0. Anche i due angeli in adorazione che troviamo ai lati della statua entro il tempietto sono successivi.\nMiracoli.\nMiracolo della mannaia.\nIl fatto accadde a Pietralunga l'11 settembre 1334, quando un certo Giovanni di Lorenzo di Picardia (Francia), per recarsi in pellegrinaggio a Lucca (Volto Santo), passando per Pietralunga, veniva ingiustamente accusato di avere ucciso un uomo e di conseguenza condannato a morte. Il povero uomo si rivolgeva fiducioso al Volto Santo tanto che, quando il boia tent\u00f2 di tagliargli il collo con la mannaia, a questa le si rivolt\u00f2 la lama. Di tale fatto esistono molte testimonianze probatorie, tra cui una lettera autografa di Branca de' Branci, podest\u00e0 di Pietralunga, la registrazione del fatto miracoloso in un manoscritto conservato presso la Biblioteca del Convento dei Frati Cappuccini di Monte San Quirico di Lucca alle carte 45 e 46 e la stessa mannaja, che \u00e8 conservata nel Duomo di Lucca, appesa vicino alla cappella del Volto Santo a testimonianza del miracolo accaduto.\nMiracolo del calzare d'argento.\nSi narra che un giullare molto povero e fedele al Volto Santo, si recasse a pregare intensamente per le sue miserie offrendo in segno di devozione l'unica cosa che possedeva, la sua arte giullaresca, e volteggiando cos\u00ec nel luogo sacro presso il crocifisso dest\u00f2 l'ira dei prelati e dei devoti. Il Volto Santo, agghindato di ori nella corona e nella veste, lasci\u00f2 cadere una delle preziosissime ciabatte dorate (la destra) in segno di apprezzamento per il suo gesto puro e dargli la possibilit\u00e0 di far fronte alle proprie miserie. Quando l'uomo prese la preziosa ciabatta, fu acciuffato e gli fu intimato di restituire quello che appariva come il frutto di un furto. Nessuno credette al racconto miracoloso narrato dal povero, il quale fu incarcerato. Ma ogni tentativo di ricollocare la ciabatta dorata al piede del crocifisso fu inutile: essa continuava ad essere \"rifiutata\" dal piede della reliquia, come se fosse un dono ormai fatto al povero, ingiustamente incarcerato, avvalorando la versione del miracoloso dono sostenuta dall'uomo. Cos\u00ec il povero fu creduto e rilasciato e gli fu fatta una generosa donazione in denaro da parte della Chiesa a patto che rinunciasse alla santa ciabatta, che il povero accett\u00f2 di buon grado.\nAncora oggi la ciabatta d'oro del Volto Santo non \u00e8 fissata al piede del crocifisso, ma \u00e8 semplicemente appoggiata e sorretta da un calice dorato, come se il piede del crocifisso continuasse a rifiutarla.\nMiracolo di una Copia nella Fiandre.\nAlla fine del XIV secolo, nelle Fiandre, una copia del Volto Santo lucchese suscitava venerazione e miracoli, ma vista la distanza dall'originale, nessuno sapeva pi\u00f9 chi rappresentasse: la lunga veste impediva di riconoscervi un Cristo crocifisso, per il quale era ormai usuale l'uso del perizoma, facendo cos\u00ec piuttosto pensare a una donna; il problema era la barba, cos\u00ec si form\u00f2 la leggenda di una santa che, volendo mantenere a ogni costo la verginit\u00e0 contro il volere del padre, che l'aveva promessa in sposa a un re di Sicilia, ottenne per grazia divina che una folta barba le coprisse il volto, rendendola indesiderabile, tanto da essere punita con la crocifissione. La santa assunse nei vari paesi d'Europa nomi diversi da Sankt Wilgefortis o K\u00fcmmernis in Germania a Sainte D\u00e9barras in Francia, entrando nel Martyrologium Romanum nel 1583, restandovi fino al secolo scorso e suscitando un'amplissima devozione popolare in tutta Europa, tranne che in Italia.\nIconografia.\nLe caratteristiche iconografiche del Volto Santo di Lucca sono cos\u00ec particolari che, quando esso \u00e8 stato riprodotto in pittura o scultura, gli artisti non hanno potuto ometterle: cos\u00ec come per agli attributi dei santi (ad esempio, le chiavi per san Pietro), esse hanno la funzione di rendere immediatamente riconoscibile il soggetto.\nIn particolare, oltre alle peculiarit\u00e0 del Cristo gi\u00e0 tratteggiate (lunga veste manicata, tipologia \"a quattro croci\"), non mancano praticamente mai:\nLa testa \u00e8 sempre coronata. La tunica pu\u00f2 essere semplice ma anche mostrarsi con i paludamenti preziosi che la rivestono a settembre di ogni anno, durante la festa della Santa Croce.\nIl Volto Santo \u00e8 stato riprodotto in varie opere pittoriche o scultoree, molte delle quali si trovano ben al di fuori dei confini lucchesi, anche oltralpe. Ecco qualche esempio tra quelli visibili sul territorio italiano.\nBassorilievi, statue e crocifissi.\nCos\u00ec come in altri Paesi europei, anche in Italia non mancano crocifissi che, sebbene forse non desunti direttamente dall'iconografia del Volto Santo di Lucca, ne ricordano la tipologia soprattutto per il fatto di non avere i piedi sovrapposti e per la lunga veste che li caratterizza. Ad esempio:\nCulto esterno alla citt\u00e0 di Lucca.\nOltre a Lucca, altre citt\u00e0 hanno deciso di dedicare chiese al Volto Santo. Una di queste \u00e8 Venezia dove i setaioli lucchesi, noti in Italia nel Rinascimento si trasferirono in massa per motivi economici, ed eressero la Cappella del Volto Santo presso la Chiesa di Santa Maria dei Servi.\nA Valencia e a Madrid nella chiesa di Nuestra Virgen de Atocha erano venerate delle immagini di diretta filiazione lucchese.\nA Pietralunga, in Diocesi di Citt\u00e0 di Castello, \u00e8 documentata una devozione al Volto Santo di Lucca nel XIV secolo, a motivo di un miracolo ottenuto da un pellegrino.\nA Messina il prestigioso Consolato della Seta, fondato nel 1520 per volont\u00e0 del vicer\u00e9 di Sicilia Ettore Pignatelli e con espressa approvazione dell'imperatore Carlo V, fu ospitato momentaneamente nella chiesa di San Michele della confraternita dei tessitori di drappi di seta ma, gi\u00e0 qualche mese dopo, per distinguersi dal sodalizio religioso, si trasfer\u00ec in una cappella della chiesa di Sant'Agostino. Dopo qualche anno la prestigiosa magistratura tessile, guidata da quattro consoli, spost\u00f2 la propria sede nella chiesa dei padri Carmelitani finch\u00e9 nel 1591 eressero un primo oratorio dedicato alla Santa Croce nel Piano di Terranova, accanto all'antico arsenale. Gi\u00e0 nel 1593 divenne una vera e propria chiesa con accanto magazzini e depositi. Il luogo di culto verr\u00e0 poi denominata anche del Volto Santo per l'arrivo di mercanti lucchesi che introdussero questa particolare devozione. A fine Seicento, intorno al 1695, la chiesa ed i locali annessi furono requisiti dal vicer\u00e9 duca d'Uzeda per adibirli a sede della Dogana Regia della nuova Scala Franca. La confraternita del Consolato della Seta, quindi, riedificher\u00e0 una nuova chiesa che risultava finita gi\u00e0 il 1 aprile del 1699 e dedicata al Santo Volto di Cristo sotto il titolo della Santa Croce, ma anche questo luogo di culto verr\u00e0 demolito nei fatti d'arme del 1718. L'Arte della Seta si trasfer\u00ec nella chiesa della Madonna del Soccorso, vicino alla parrocchiale di San Leonardo, ove fu traslato il venerato dipinto del SS. Crocifisso di Lucca opera di Giovanni Comand\u00e8. Questa chiesa croller\u00e0 con il terremoto del 1783."}
{"id": "226743", "revid": "1632387", "url": "https://it.wikipedia.org/wiki?curid=226743", "title": "Anvil", "text": "Gli Anvil sono un gruppo musicale heavy metal canadese fondato in Ontario nel 1978 dal cantante/chitarrista Lips, e dal batterista Robb Reiner.\nStoria del gruppo.\nLa band inizialmente utilizz\u00f2 il nome \"Lips\", con il quale pubblic\u00f2, nel 1981, l'album di debutto \"Hard 'n' Heavy\", un disco di potente heavy metal caratterizzato da liriche a sfondo apertamente sessuale. Il disco venne ripubblicato con il loro nome attuale, adottato anch'esso nel 1981, mentre l'anno dopo usc\u00ec \"Metal on Metal\" seguito, nel 1983 da \"Forged in Fire\"; tre uscite edite dall'etichetta discografica Attic Records.\nNel 1987 il gruppo pass\u00f2 alla Metal Blade Records, ma il connubio con quest'ultima si concluse nel 1989 con l'album dal vivo \"Past and Present - Live in Concert\", l'ultimo lavoro con la formazione \"storica\".\nIl 1991 fu l'anno del ritorno alle scene con \"Worth the Weight\", album potente dalle sonorit\u00e0 pesanti. Nel 1996 la band pass\u00f2 alla Hypnotic Records, un'altra etichetta, sfornando \"Plugged in Permanent\".\nIn seguito venne dato alle stampe l'album \"Speed of Sound\", di buon livello, e, sempre nel 1999, usc\u00ec la raccolta \"Anthology of Anvil\".\nCon il loro disco \"This Is Thirteen\", del 2007, si fecero beffe delle superstizioni legate al numero tredici e non rinunciarono, nel titolo, a un mascherato innuendo sessuale, rappresentato dall'acronimo 'tit', cio\u00e8 seno; inoltre venne mantenuta la loro tradizione di usare titoli composti da tre parole.\nTornarono alla ribalta grazie al documentario biografico \"Anvil! The Story of Anvil\" diretto da Sasha Gervasi (The Terminal) considerato il successore di \"This Is Spinal Tap\" (1984) di Rob Reiner."}
{"id": "226744", "revid": "344646", "url": "https://it.wikipedia.org/wiki?curid=226744", "title": "Cambiamento climatico", "text": "In climatologia con i termini cambiamenti climatici o mutamenti climatici si indicano le variazioni del clima della Terra, cio\u00e8 variazioni a diverse scale spaziali (regionale, continentale, emisferica e globale) e storico-temporali (decennale, secolare, millenaria e ultramillenaria) di uno o pi\u00f9 parametri ambientali e climatici nei loro valori medi: temperature (media, massima e minima), precipitazioni, nuvolosit\u00e0, temperature degli oceani, distribuzione e sviluppo di piante e animali.\nDescrizione.\nDefinizioni.\nLa Convenzione quadro delle Nazioni Unite sui cambiamenti climatici (\"United Nations Framework Convention on Climate Change\" o UNFCCC) utilizza il termine \"mutamenti climatici\" solo per riferirsi ai cambiamenti climatici prodotti dall'uomo e quello di \"variabilit\u00e0 climatica\" per quello generato da cause naturali. In alcuni casi, per riferirsi ai mutamenti climatici di origine antropica si utilizza l'espressione \"mutamenti climatici antropogenici\". Secondo il \"Glossario Dinamico ISPRA-CATAP\", per \"cambiamenti climatici\" si intende qualsiasi cambiamento di clima attribuito direttamente o indirettamente ad attivit\u00e0 umane, il quale altera la composizione dell'atmosfera mondiale e si aggiunge alla variabilit\u00e0 naturale del clima osservata in periodi di tempo comparabili. \nEsempi.\nAlcuni esempi di cambiamento climatico sono il riscaldamento globale, il raffreddamento globale e la modifica dei regimi di precipitazione. Grazie alla paleoclimatologia (la scienza che studia il clima passato della Terra), si sa che la storia climatica della Terra attraversa continue fasi di cambiamenti climatici pi\u00f9 o meno rapidi e pi\u00f9 o meno ciclici, passando da Ere glaciali a Ere interglaciali (considerando milioni di anni), da Periodi glaciali a Periodi interglaciali (considerando migliaia di anni), da momenti di raffreddamento a momenti di riscaldamento (considerando decine e centinaia di anni).\nMolti dei parametri che influenzano il clima sono in lento, ma continuo mutamento (attivit\u00e0 solare, caratteristiche atmosferiche, parametri interni o esterni al pianeta, ecc.) tanto che il clima di per s\u00e9, sul medio-lungo periodo, non \u00e8 mai puramente statico, ma sempre in cambiamento, pi\u00f9 o meno lento, alla ricerca di un nuovo equilibrio all'interno del sistema climatico passando da fasi pi\u00f9 calde a fasi pi\u00f9 fredde. Quando un mutamento climatico avviene a scala temporale ristretta, ad esempio annuale, si parla pi\u00f9 propriamente di \"anomalia climatica\", tipicamente rientrante all'interno della variabilit\u00e0 climatica se non addirittura nella variabilit\u00e0 meteorologica della circolazione atmosferica (anomalia meteorologica).\nStudi.\nNello studio dei mutamenti climatici bisogna considerare questioni pertinenti ai pi\u00f9 diversi campi scientifici, dunque con caratteristiche tipiche di interdisciplinarit\u00e0: meteorologia, fisica, oceanografia, chimica, astronomia, geografia, geologia e biologia comprendono molti aspetti correlati a questo problema, che pu\u00f2 essere quindi considerato squisitamente di ambito multidisciplinare. In generale nello studio di un cambiamento climatico si evidenziano due distinte fasi: la rilevazione dell'avvenuto mutamento climatico, in genere facendo riferimento all'analisi statistica di serie storiche dei dati atmosferici che costituiscono dunque le evidenze sperimentali, e l'attribuzione delle cause di tale mutamento, sulla scorta di studi mirati, che possono essere dunque naturali e/o antropiche.\nIn base a questi studi si evidenzia una causa naturale fino al secolo scorso ma, a partire dalla met\u00e0 del XX secolo, la comunit\u00e0 scientifica li ritiene dovuti all'azione dell'uomo, sotto forma di alterazione dell'effetto serra. In particolare secondo il 5\u00b0 Report sui cambiamenti climatici del Gruppo intergovernativo sul cambiamento climatico (IPCC), \"Il riscaldamento del sistema climatico \u00e8 inequivocabile, e, dal 1950, molti dei cambiamenti osservati sono senza precedenti nei precedenti decenni e millenni. L'atmosfera e gli oceani si sono riscaldati, la massa di neve e ghiaccio \u00e8 diminuita, il livello del mare \u00e8 aumentato, e le concentrazioni di gas a effetto serra sono aumentate\". Le conseguenze sulla comprensione o meno dei problemi correlati ai mutamenti climatici hanno profonde influenze sulla societ\u00e0 umana, che deve confrontarsi con essi anche dal punto di vista economico e politico.\nCambiamenti climatici nel passato.\nGli studi sul clima delle epoche preistoriche (paleoclima) si effettuano studiando i registri fossili, accumuli di sedimenti nei fondali marini, le inclusioni di aria nei ghiacciai, i segnali erosivi nelle rocce e gli anelli di crescita degli alberi. Sulla base di questi dati si \u00e8 potuto redigere una storia climatica recente relativamente precisa e una storia climatica preistorica con una precisione pi\u00f9 scarsa. \nStudiando il clima del passato si \u00e8 potuto notare che la Terra ha attraversato continue fasi di cambiamento del suo clima, fasi pi\u00f9 o meno rapide e pi\u00f9 o meno cicliche.\nAnalizzando i cambiamenti lenti del clima, che avvengono in milioni di anni, si nota un continuo alternarsi di Ere glaciali ed Ere Interglaciali ossia milioni di anni pi\u00f9 freddi in cui esistono ghiacciai sulla superficie terrestre alternati a milioni di anni pi\u00f9 caldi in cui non c'\u00e8 traccia di ghiacciai sulla Terra. Studiando i cambiamenti medi del clima, che avvengono in migliaia di anni, si nota l'alternarsi di Periodi glaciali e Periodi Interglaciali, ossia migliaia di anni in cui si ha una grande estensione dei ghiacciai sulla terraferma (viene ricoperta gran parte dei continenti) alternati a migliaia di anni in cui si ha una piccola estensione dei ghiacci (vengono ricoperte solo le regioni polari).\nStudiando i cambiamenti brevi del clima, che avvengono in centinaia o decine di anni, si nota l'alternarsi di momenti di raffreddamento del clima, con un generale abbassamento delle temperature, alternati a momenti di riscaldamento del clima con un generale innalzamento delle temperature. In base a questa suddivisione del clima terrestre attualmente \u00e8 in corso l'ultima Era Glaciale incominciata circa tre milioni di anni fa e ci troviamo in un Periodo interglaciale, ossia in un periodo di piccola estensione dei ghiacciai con un arretramento generale incominciato circa 10\u00a0000 anni fa. Man mano che si retrocede nel tempo i dati si riducono, per cui la climatologia ha necessit\u00e0 di servirsi di modelli di simulazione del clima passato e futuro.\nGas serra come regolatori del clima.\nI vari gas serra hanno un ruolo importante nel clima poich\u00e9 attraverso l'effetto serra regolano il flusso di energia trattenuto nell'atmosfera terrestre e contribuiscono a mantenere costanti i parametri climatici reagendo nelle fasi di riscaldamento e raffreddamento climatico. Gli scenari previsti postulano che, mentre il pianeta si riscalda, le calotte polari si fondono e poich\u00e9 la neve ha un'elevata albedo (cio\u00e8 riflette verso lo spazio la maggior parte della radiazione che riceve), la diminuzione delle calotte polari comporter\u00e0 un ulteriore aumento delle temperature. Inoltre, il riscaldamento dei mari comporter\u00e0 una maggiore evaporazione e poich\u00e9 il vapore acqueo \u00e8 anch'esso un gas serra, si produrr\u00e0 un \"effetto amplificatore\". Di contro, un aumento della nuvolosit\u00e0 dovuto alla maggiore evaporazione contribuir\u00e0 all'aumento dell'albedo e quindi, teoricamente, a un raffreddamento globale.\nIl paradosso del Sole debole.\nA partire dai modelli di evoluzione stellare si pu\u00f2 calcolare con relativa precisione la variazione della luminosit\u00e0 solare nel lungo periodo, per cui si sa che, nel primo periodo dell'esistenza della Terra, il Sole emetteva il 70% dell'energia attuale e la temperatura di equilibrio teorica terrestre calcolata era di -41\u00a0\u00b0C. Ci\u00f2 nonostante, si hanno prove dell'esistenza degli oceani e della vita da 3,8 miliardi di anni, per cui il cosiddetto paradosso del Sole debole, a prima vista del tutto incompatibile con la vita e la presenza di acqua allo stato liquido, si pu\u00f2 risolvere ammettendo un'atmosfera la cui concentrazione di CO2 fosse superiore rispetto a quella attuale, cio\u00e8 quindi con un effetto serra superiore e quindi un riscaldamento inesorabile. \nQuindi il paradosso del sole debole \u00e8 un fenomeno che avviene ogni giorno sulla terra e permette la vita degli umani sul pianeta.\nAppare la vita sulla Terra.\nCon l'apparizione delle piante, nella Terra ebbe inizio la fotosintesi. Le piante assorbono CO2 ed emettono O2. L'accumulo di quest'ultimo nell'atmosfera favor\u00ec l'apparizione degli animali, che lo utilizzano per respirare, emettendo CO2. Attualmente le foreste tropicali occupano la regione equatoriale del pianeta e tra l'Equatore e il Polo si ha una differenza termica di 50 \u00b0C. 65 milioni di anni fa la temperatura era di 8\u00a0\u00b0C superiore rispetto a quella attuale e la differenza termica tra l'Equatore e il Polo era di pochi gradi.\nEffetto serra nel passato.\nL'atmosfera ha dunque un ruolo determinante sul clima: se non esistesse, la temperatura sulla Terra sarebbe di -20\u00a0\u00b0C; ma essa si comporta in modo differente in funzione della lunghezza d'onda della radiazione incidente. Il Sole, per la sua temperatura di circa 6000 K emette fondamentalmente a 0,5 \u03bcm e l'atmosfera lascia passare la radiazione. La Terra ha una temperatura molto inferiore e riemette parte della radiazione ma a una lunghezza d'onda molto pi\u00f9 ampia, di circa 15 \u03bcm, per i quali l'atmosfera non \u00e8 pi\u00f9 trasparente, ma opaca. La CO2 che \u00e8 attualmente contenuta nell'atmosfera, in una concentrazione di 400 p.p.m., assorbe questa radiazione, cos\u00ec come il vapore acqueo. Il risultato \u00e8 che l'atmosfera si riscalda e restituisce alla Terra parte di questa energia per cui la temperatura superficiale media \u00e8 di circa 15\u00a0\u00b0C, valore molto diverso da quello d'equilibrio senza atmosfera. Questo fenomeno \u00e8 denominato effetto serra e permette la vita sulla terra.\nLo studio di quale fosse in passato la composizione dell'atmosfera viene oggi condotto a partire dalle bolle d'aria intrappolate nei ghiacci polari e nei campioni di sedimenti marini; si \u00e8 cos\u00ec osservato che le concentrazioni di CO2, metano e altri gas serra sono fluttuate nel corso delle ere. Non si conoscono le cause esatte per cui si sono prodotte queste variazioni, sebbene ci siano varie ipotesi di lavoro. Il bilancio \u00e8 complesso poich\u00e9, sebbene si conoscano i fenomeni di assorbimento e di emissione della CO2, la loro interazione \u00e8 difficilmente calcolabile.\nGlaciazioni del Pleistocene.\nLa specie umana apparve circa tre milioni di anni fa. All'inizio del pleistocene, circa due milioni di anni la Terra si trovava in un periodo glaciale, in cui gran parte dei continenti dell'emisfero settentrionale, per esempio l'America del Nord e l'Europa, erano coperte dai ghiacci. In Europa sono state riconosciute cinque fasi glaciali, dalla pi\u00f9 antica alla pi\u00f9 recente: Donau, Gunz, Mindel, Riss e Wurm, intervallate da altrettanti fasi interglaciali. Il periodo interglaciale in cui viviamo \u00e8 incominciato circa 15 000 anni fa.\nIl miglioramento delle condizioni termiche coincise con il passaggio dal periodo Paleolitico a quello Neolitico, circa 5 000 anni fa.\nNel 1941 il matematico e astronomo serbo Milutin Milankovi\u0107 propose la teoria per cui le variazioni orbitali della Terra causarono le glaciazioni del Pleistocene. Calcol\u00f2 l'insolazione nelle alte latitudini dell'emisfero nord nel passare delle stagioni. La sua tesi afferma che \u00e8 necessaria l'esistenza di estati fresche, e non di inverni rigidi, perch\u00e9 incominci un periodo glaciale. La sua teoria non fu accettata fino agli inizi degli anni cinquanta, quando Cesare Emiliani, che lavorava in un laboratorio dell'Universit\u00e0 di Chicago, present\u00f2 la prima dissertazione completa che mostrava l'avanzata e la retrocessione dei ghiacciai durante le ultime glaciazioni. Questi risultati furono ottenuti analizzando successioni sedimentarie marine, ovvero confrontando il contenuto dell'isotopo pesante dell'ossigeno (18O) con l'ossigeno-16 (16O) nei microfossili contenuti nei sedimenti.\nPeriodo caldo romano.\nIl periodo caldo romano, o Optimum climatico romano, fu un periodo di clima insolitamente caldo in Europa e nell'Atlantico settentrionale che and\u00f2 dal 250 a.C. circa al 400 d.C.. La locuzione apparve per la prima volta in una tesi di dottorato del 1995[1] e divenne in seguito popolare per un articolo scientifico pubblicato su Nature nel 1999.[2]\nOptimum climatico medioevale.\nIl Periodo caldo medievale (PCM, in inglese \"Mediaeval Warm Period\", MWP), o optimum climatico medievale, fu un periodo di inusuale clima relativamente caldo, nella regione del nord Atlantico, durato circa 500 anni dal IX al XIV secolo. Il periodo caldo medievale \u00e8 spesso invocato nelle discussioni attuali sul riscaldamento globale che interessa il clima terrestre dal XXI secolo. Alcuni si riferiscono a eventi come il periodo caldo medievale per sostenere che le previsioni fatte da pi\u00f9 parti sono un'enfatizzazione di fatti gi\u00e0 accaduti in passato e poi regrediti. Le ricostruzioni della temperatura globale basate su proxy naturali sembrano per\u00f2 escludere che, in media, la temperatura della Terra fosse pi\u00f9 calda durante il PCM che nel XXI secolo . Il dibattito sull'entit\u00e0 di tale riscaldamento, cos\u00ec come del successivo raffreddamento durante la Piccola era glaciale, rimane tuttavia ancora aperto .\nPiccola era glaciale.\nLa piccola era glaciale (PEG, in inglese \"Little Ice Age\", LIA), \u00e8 un periodo della storia climatica dell'emisfero nord della Terra che, pur con una non totale convergenza degli studi, va dalla met\u00e0 del XIV alla met\u00e0 del XIX secolo in cui si registr\u00f2 un brusco abbassamento della temperatura media terrestre, per cause ancora dibattute (eruzioni vulcaniche, rapida afforestazione dei continenti Europeo e Americano, diminuzione dell'attivit\u00e0 solare, o un insieme di queste cause). Un nome alternativo e pi\u00f9 corretto per questo periodo \u00e8 \"Piccola et\u00e0 glaciale\", a rimarcare il fatto che il lungo lasso di tempo di cui stiamo parlando non arriva a essere propriamente un'era (ossia centinaia di milioni di anni). La PEG, climatologicamente parlando, \u00e8 considerata una fase stadiale dell'attuale periodo interglaciale. Come nel caso dell'ottimo termico medioevale, le variazioni di temperatura hanno riguardato soprattutto l'emisfero settentrionale, e non tutta le terra come invece nel caso del cambiamento climatico del XXI secolo.\nCambiamenti climatici attuali.\nIl mantenimento della temperatura della biosfera terrestre attorno a valori medi adatti alla vita \u00e8 dovuto principalmente all'azione combinata di cinque fattori:\nLa variazione quantitativa di uno o pi\u00f9 di questi fattori pu\u00f2 causare un riscaldamento globale o raffreddamento globale dell'atmosfera e superficie terrestre.\nA tali fattori naturali si aggiunge l'influenza dell'uomo che attraverso l'uso di combustibili fossili immette nell'atmosfera grandi quantit\u00e0 di CO2, metano e altri gas serra aumentando l'azione dell'effetto serra e generando un surriscaldamento climatico che aumenta la temperatura media globale della Terra, con conseguenze come desertificazione, innalzamento ed inacidimento degli oceani, pi\u00f9 frequenti fenomeni atmosferici estremi.\nL'entit\u00e0 e le conseguenze del fenomeno hanno portata tale che la questione viene chiamata anche crisi climatica.\nRiscaldamento globale.\nCon l'espressione \"riscaldamento globale\" (traduzione dall'inglese \"global warming\", tradotto talvolta con \"riscaldamento climatico\" o \"surriscaldamento climatico\") si indica il mutamento del clima terrestre sviluppatosi a partire dall'inizio del XX secolo e tuttora in corso. La comunit\u00e0 scientifica attribuisce tale mutamento alle emissioni nell'atmosfera terrestre di crescenti quantit\u00e0 di gas serra (con conseguente incremento dell'effetto serra) e ad altri fattori tutti imputabili all'attivit\u00e0 umana. \nTemperatura globale e anomalia termica.\nIn base ai dati relativi al 2013 contenuti nel 5\u00ba rapporto del Gruppo intergovernativo sul cambiamento climatico, i dati combinati della temperatura media globale della superficie della Terra e dell'oceano, calcolati con trend lineare, indicano un riscaldamento medio di 0,85\u00a0\u00b0C nel periodo 1880-2012. Nel 2014 si \u00e8 raggiunto il record della temperatura media globale. L'allarme \u00e8 particolarmente grave per l'Italia, che si sta scaldando pi\u00f9 velocemente della media globale e di altre terre emerse del pianeta. Il nuovo record italiano raggiunto nel 2014 \u00e8 stato di +1,45\u00a0\u00b0C rispetto al trentennio 1971-2000.\nIl Global dimming degli anni 60-80.\nCon la locuzione \"oscuramento globale\", o \"offuscamento globale\" (in inglese: \"global dimming\"), viene indicata la riduzione graduale dell'irraggiamento solare sulla superficie terrestre, osservata a partire dagli anni 1950. Al rovescio \u00e8 stato osservato un aumento di luminosit\u00e0 della Terra verso lo spazio tramite le apparecchiature (radiometri) in dotazione ai satelliti artificiali in orbita proprio per l'aumentata riflettanza dell'atmosfera terrestre.\nCause.\nIl clima \u00e8 lo stato medio del tempo atmosferico a una determinata scala temporale (almeno 30 anni) e su di esso influiscono molti fattori; di conseguenza, le variazioni in questi ultimi provocano i mutamenti climatici: variazioni nell'attivit\u00e0 solare, nella composizione atmosferica, nella disposizione dei continenti, nelle correnti oceaniche o nell'orbita terrestre possono modificare la distribuzione dell'energia e il bilancio radiativo terrestre, alternando cos\u00ec il clima planetario. \nQueste influenze possono classificarsi in esterne e interne alla Terra. Quelle esterne sono anche denominate \"forzanti\" in quanto normalmente effettuano un'azione sistematica sul clima, sebbene vi siano fenomeni di tipo aleatorio quali gli impatti meteoritici. L'influenza antropica sul clima in molti casi \u00e8 considerata una forzante esterna in quanto la sua influenza \u00e8 pi\u00f9 sistematica che caotica, ma \u00e8 anche certo che l'uomo appartiene alla biosfera terrestre e si pu\u00f2 dunque considerare un'influenza interna secondo quale criterio venga applicato.\nFra le cause interne si riscontrano un gran numero di fenomeni n\u00e9 sistematici n\u00e9 caotici. A questo gruppo appartengono anche i fattori che amplificano o diminuiscono le variazioni in corso sotto forma di \"feedback\" retroattivi. A causa di tutti questi fattori il clima \u00e8 considerato un sistema complesso. A seconda del tipo dei fattori dominanti, la variazione del clima \u00e8 sistematica o caotica. Per questo dipende in particolar modo dalla scala temporale a cui si osserva la variazione poich\u00e9 possono riscontrarsi variazioni regolari di bassa frequenza nascoste in variazioni caotiche di alta frequenza o viceversa.\nInfluenze esterne.\nVariazioni orbitali.\nSebbene la luminosit\u00e0 solare si mantenga praticamente costante nei millenni, varia invece l'orbita terrestre. Questa oscilla periodicamente, modificando la quantit\u00e0 media di radiazione che riceve ogni emisfero nel tempo, e queste variazioni provocano le glaciazioni e i periodi interglaciali. Ci sono tre fattori che contribuiscono a modificare le caratteristiche orbitali facendo in modo che l'insolazione media degli emisferi vari sebbene il flusso globale di radiazione rimanga lo stesso. Si tratta della precessione degli equinozi, dell'eccentricit\u00e0 orbitale e dell'obliquit\u00e0 dell'orbita o inclinazione dell'asse terrestre. Tali studi vennero per la prima volta affrontati e parzialmente risolti dal geofisico serbo Milutin Milankovi\u0107 e tali cicli orbitali vanno sotto il nome appunto di cicli di Milankovi\u0107. Tali cicli sarebbero in grado di spiegare i cambiamenti climatici globali su scala temporale di 100 000 anni ovvero pari al periodo delle glaciazioni/deglaciazioni in linea con quanto osservato negli studi \"proxy\" dei carotaggi antartici.\nImpatto di meteoriti.\nIn alcune occasioni avvengono eventi di tipo catastrofico che cambiano l'aspetto della Terra per sempre. L'ultimo di questi avvenimenti catastrofici avvenne 65 milioni di anni fa. Si tratta degli impatti meteoritici di grande dimensione. \u00c8 indubbio che tali fenomeni possano provocare un effetto devastante sul clima, liberando grandi quantit\u00e0 di CO2, polvere e ceneri nell'atmosfera a causa di incendi in grandi regioni boschive. Si potrebbe quindi mettere in relazione l'evento di Chichulub (nello Yucat\u00e1n) con il periodo di forti eruzioni dei vulcani dell'India, in quanto questo continente si situa circa agli antipodi rispetto al cratere di impatto. A causa di un impatto sufficiente, l'atmosfera potrebbe cambiare rapidamente, analogamente all'attivit\u00e0 geologica del pianeta e alle sue caratteristiche orbitali.\nAttivit\u00e0 solare.\nLa temperatura media della Terra dipende, in gran misura, dall'attivit\u00e0 solare la cui variabilit\u00e0 influisce sul clima terrestre sia direttamente con la variazione del flusso di radiazione emesso dal Sole verso la Terra e sia indirettamente a causa dei feedback climatici terrestri a essa collegati (variazione dell'annuvolamento, precipitazioni, flusso dei raggi cosmici...). Da sola la variazione del flusso energetico, che varia lentamente nel tempo, non \u00e8 considerata un contributo importante per la variabilit\u00e0 climatica. Questo avviene perch\u00e9 il Sole \u00e8 una stella di tipo G in fase di sequenza principale, risultando quindi molto stabile. Tuttavia il flusso radiativo \u00e8 il motore dei fenomeni atmosferici poich\u00e9 apporta all'atmosfera l'energia necessaria perch\u00e9 essi si producano. Quindi piccole variazioni nell'attivit\u00e0 solare possono apportare pi\u00f9 grandi variazioni in alcuni importanti fenomeni legati al clima (evaporazione degli oceani, copertura nuvolosa, precipitazioni...).\nPeraltro, nel lungo periodo le variazioni del flusso radiativo divengono percettibili poich\u00e9 il Sole aumenta la sua luminosit\u00e0 con una proporzione del 10% ogni miliardo di anni. Per questo, sulla Terra primitiva che permise la nascita della vita, 3,8 miliardi di anni fa, la luminosit\u00e0 solare era del 70% rispetto a quella attuale. Attualmente la costante solare alle soglie dell'atmosfera \u00e8 di circa 1 366 W/m\u00b2 con variazioni di appena lo 0,1% misurate dai satelliti in orbita negli ultimi 40 anni in relazione ai cicli solari.\nSecondo alcuni ricercatori, le variazioni nel campo magnetico solare e le correlate emissioni di vento solare sono importanti, poich\u00e9 l'interazione dell'alta atmosfera terrestre con le particelle provenienti dal Sole pu\u00f2 generare reazioni chimiche in un senso o nell'altro, modificando la composizione dell'aria e soprattutto la presenza di nuclei di condensazione necessari alla formazione delle nubi. In generale si sospetta che variazioni dell'attivit\u00e0 solare possano aver determinato le variazioni climatiche su scala ultracentenaria nel recente passato evidenziate dai dati climatici indiretti (proxy data) (vedi Minimo di Maunder e Optimum Climatico). \nInfluenze interne.\nComposizione atmosferica.\nL'atmosfera primitiva, la cui composizione era simile a quella della nebulosa iniziale, perse i suoi elementi volatili H2 e He, in un processo denominato degassificazione, e li sostitu\u00ec con i gas provenienti dalle eruzioni vulcaniche del pianeta, in particolar modo la CO2, originando un'atmosfera di seconda generazione e dando vita cos\u00ec a un primitivo effetto serra naturale. In essa sono importanti gli effetti dei gas serra emessi in modo naturale dai vulcani e dai pozzi termali. D'altra parte, l'ossido di zolfo e gli altri aerosol emessi dai vulcani contribuiscono all'effetto contrario, raffreddando la Terra. A partire dall'equilibro fra le emissioni si avr\u00e0 un determinato bilancio radiativo.\nCon l'apparizione della vita sulla Terra, la biosfera divent\u00f2 un fattore importante per il clima. Inizialmente, il gruppo di organismi fotosintetici cattur\u00f2 gran parte della CO2 dell'atmosfera primitiva ed emise una grande quantit\u00e0 di ossigeno. Questo modific\u00f2 l'atmosfera, permettendo l'apparizione di nuove forme di vita aerobica, favorite dalla nuova composizione dell'aria. Aument\u00f2 cos\u00ec il consumo di ossigeno e diminu\u00ec il consumo netto di CO2 fino a raggiungere un equilibrio, l'atmosfera di terza generazione, che permane tuttora. Questo equilibrio fra le emissioni e gli assorbimenti si rende evidente nel ciclo del carbonio, per cui la CO2 presenta oscillazioni annuali a seconda delle stagioni di crescita delle piante.\nDeriva dei continenti.\nLa Terra ha conosciuto molti cambiamenti a partire dalla sua origine, 4 600 milioni di anni fa. 225 milioni di anni fa tutti i continenti erano uniti a formare la Pangea, e vi era un oceano universale chiamato Pantalassa. Questa disposizione favor\u00ec l'aumento delle correnti oceaniche e gener\u00f2 uno scarso scarto termico tra l'Equatore e il Polo. La tettonica a zolle ha separato i continenti e li ha posti nella situazione attuale. L'oceano Atlantico si \u00e8 formato a partire da 200 milioni di anni fa.\nLa deriva dei continenti \u00e8 un processo estremamente lento, per cui la posizione dei continenti fissa il comportamento del clima per milioni di anni. Ci sono due aspetti da tenere in considerazione. Da un lato, le latitudini a cui si concentra la massa continentale: se le masse continentali sono situate alle basse latitudini si avranno pochi ghiacciai continentali e, in generale, temperature medie meno estreme. Analogamente, se i continenti sono molto frammentati si avranno zone inferiori di clima continentale.\nEruzioni vulcaniche.\nLe eruzioni vulcaniche possono condurre a un cambiamento climatico a scala globale, sia pure per tempi limitati (qualche anno), come accaduto nella seconda met\u00e0 del XX secolo con le grandi eruzioni del Tambora e del Krakatoa in Indonesia. La stessa atmosfera terrestre primordiale si \u00e8 costruita a partire dalle eruzioni vulcaniche che nella prima et\u00e0 geologica della Terra erano estremamente frequenti e diffuse in tutto il globo terracqueo.\nCorrenti oceaniche.\nLe correnti oceaniche, o marine, sono fattori regolatrici del clima funzionando come moderatrici. L'esempio pi\u00f9 noto \u00e8 la corrente termoalina nell'oceano Atlantico che, a causa delle differenze di temperatura e salinit\u00e0, risale fino al nord Atlantico dando vita alla Corrente del Golfo, la quale mitiga le temperature delle coste europee, per poi inabissarsi nelle profondit\u00e0 dell'oceano nel lungo nastro trasportatore oceanico.\nIn particolare la corrente \"scettica\" sui cambiamenti climatici attuali attribuisce ai cicli oceanici, cos\u00ec come alle variazioni dell'attivit\u00e0 solare, la causa ovvero il forzante energetico naturale che sarebbe in grado di spiegarli.\nEffetti antropogenici.\nL'uomo \u00e8 il pi\u00f9 recente dei fattori che influenzano l'ambiente e lo \u00e8 da relativamente poco tempo. La sua influenza ebbe inizio con lo sviluppo dell'agricoltura e la conseguente deforestazione dei boschi per convertirli in terre coltivabili e in pascoli, fino ad arrivare a oggi a grandi emissioni di gas serra: CO2 dalle industrie e dai mezzi di trasporto e metano negli allevamenti intensivi e nelle risaie. Secondo la teoria del riscaldamento globale, o surriscaldamento climatico, l'uomo attraverso le sue emissioni di gas serra (soprattutto di CO2 e metano) \u00e8 responsabile di gran parte del periodo di riscaldamento che sta attraversando oggi la Terra. Una piccola minoranza di scienziati ritiene invece sopravvalutato il peso sul clima attribuito all'uomo, ritenendo l'attuale fase di riscaldamento climatico come una fase naturale opposta ai periodi naturali di raffreddamento climatico. Il peso delle attivit\u00e0 umane sui mutamenti climatici in atto \u00e8 considerato preponderante dal consenso della comunit\u00e0 scientifica, anche se oggetto di un dibattito scientifico marginale.\nRetroazioni.\nMolti dei mutamenti climatici importanti sono causati da lievi variazioni provocate dai fattori citati sopra, siano essi forzanti sistematiche o accadimenti imprevisti. Questi possono originare un meccanismo che si rafforza autonomamente (feedback positivo), amplificando l'effetto. Analogamente, la Terra pu\u00f2 rispondere con meccanismi moderatori (feedback negativo) o con entrambi i fenomeni che agiscono contemporaneamente. Dal bilancio di tutti gli effetti originer\u00e0 una variazione pi\u00f9 o meno brusca, ma sempre imprevedibile sul lungo periodo in quanto il sistema climatico \u00e8 un sistema caotico e complesso.\nUn esempio di feedback positivo \u00e8 l'effetto albedo, un aumento della massa glaciale che incrementa la riflessione della radiazione diretta e, di conseguenza, amplifica il raffreddamento. Pu\u00f2 inoltre verificarsi il fenomeno inverso, per cui si amplifica il riscaldamento alla riduzione delle masse glaciali. Un meccanismo analogo avviene per la fusione delle calotte polari, in quanto esse creano un ostacolo alle correnti oceaniche che non possono attraversare le regioni polari. Nel momento in cui incomincia ad aprirsi il passo alle correnti, si contribuisce a omogeneizzare le temperature e si favorisce la fusione completa di tutta la calotta polare, portando a un maggior riscaldamento al ridursi dell'albedo.\nLa Terra ha mostrato periodi caldi senza calotte polari e recentemente si \u00e8 riscontrata una laguna nel Polo Nord durante l'estate boreale, per cui gli scienziati norvegesi predicono che fra 50 anni il mare Glaciale Artico sar\u00e0 navigabile in questa stagione. Un pianeta senza calotte polari porta a una diversa circolazione delle correnti marine, soprattutto nell'emisfero settentrionale, e diminuisce la differenza di temperatura tra l'Equatore e i Poli. Inoltre vi sono fattori moderatori dei mutamenti climatici. Uno di essi \u00e8 l'effetto della biosfera e, pi\u00f9 concretamente, degli organismi fotosintetici (fitoplancton, alghe e piante) sull'aumento del diossido di carbonio nell'atmosfera. Si stima che l'incremento di questo gas porter\u00e0 a un aumento della crescita degli organismi che lo utilizzano, fenomeno provato sperimentalmente in laboratorio. Gli scienziati credono, comunque, che gli organismi siano capaci di assorbirne solo una parte e che l'aumento globale della CO2 proseguir\u00e0.\nCi sono quindi meccanismi di retroazione per cui \u00e8 difficile chiarire in che senso attuino. Nel caso delle nubi, attualmente si \u00e8 giunti alla conclusione, mediante osservazioni dallo spazio, che l'effetto totale che esse producono \u00e8 di raffreddamento; questo studio si riferisce per\u00f2 alle nubi attuali. L'effetto netto futuro e passato \u00e8 difficile da stabilire in quanto dipende dalla composizione e dalla formazione delle nubi stesse. Se le concentrazioni di biossido di carbonio nell'atmosfera diventano molto alte, le nuvole che ombreggiano e rinfrescano alcuni degli oceani tropicali e subtropicali potrebbero diventare instabili e disperdersi."}
{"id": "226751", "revid": "767487", "url": "https://it.wikipedia.org/wiki?curid=226751", "title": "Hiroshi Agasa", "text": " \u00e8 un personaggio immaginario e uno dei protagonisti della serie manga e anime \"Detective Conan\", creata da G\u014dsh\u014d Aoyama ed edita in Giappone dalla Shogakukan, sulla rivista Sh\u014dnen Sunday, e in Italia dalla Star Comics.\nBiografia.\nHiroshi Agasa \u00e8 un geniale inventore, vicino di casa di Shinichi Kudo, nonch\u00e9 colui che gli ha suggerito di crearsi una nuova identit\u00e0 e uno dei pochi a conoscerne il segreto. Bench\u00e9 si diletti spesso in invenzioni assurde, sono suoi tutti gli utilissimi gadget utilizzati da Conan e dai Detective Boys. Dopo l'entrata in scena di Ai Haibara, la accoglie in casa sua e insieme lavorano alla ricerca di un antidoto per l'APTX4869.\nHa 52 anni e da quaranta \u00e8 innamorato di un'amica d'infanzia. Uno dei casi della serie, \"Il primo amore del professore\" (nell\"anime\" \u00abIncontro misterioso\u00bb), si basa sul loro amore e sulla ricerca di chi sia questa misteriosa amica dei tempi della scuola elementare. Anche se alla fine riescono a trovarla, lui non riesce a dichiararsi, perch\u00e9 non vuole interferire nella sua vita, ovviamente senza sapere i sentimenti di essa.\nNonostante sia abbastanza bravo come inventore, ha comunque i suoi difetti. Infatti, \u00e8 molto goloso e non sa resistere davanti al cibo e, quando arriver\u00e0 Ai, la sua fame verr\u00e0 messa a freno, perch\u00e9 questa lo terr\u00e0 sotto stretto controllo. Spesso \u00e8 lui a organizzare le gite dei Detective Boys e adora inventare dei quiz o degli indovinelli per i bambini, che trattano quasi sempre dei giochi di parole con i kanji, che solo Conan, Ai, Ran e Sonoko riescono a capire, ma questo \u00e8 dato anche dal fatto che sono dei ragazzi grandi e conoscono molto bene la loro lingua.\nOrigine del nome.\nIl cognome \"Agasa\" \u00e8 un omaggio al nome della famosa scrittrice di gialli Agatha Christie: il suono \u00abth\u00bb viene infatti reso come \u00abs\u00bb in giapponese. Il nome di battesimo \"Hiroshi\" viene rivelato per la prima volta nel , non tratto dal manga."}
{"id": "226753", "revid": "212348", "url": "https://it.wikipedia.org/wiki?curid=226753", "title": "Aum", "text": ""}
{"id": "226755", "revid": "941725", "url": "https://it.wikipedia.org/wiki?curid=226755", "title": "Giuseppe Giusti", "text": "Biografia.\nL'infanzia.\nAppartenente ad una ricca famiglia di proprietari terrieri, era figlio di Domenico Giusti e di Ester Chiti.\nDai sette ai dodici anni fu affidato, per essere istruito, alle cure di Don Antonio Sacchi, ma non ne ricav\u00f2 nulla di buono: \u00abAvevo sett'anni [...] stetti cinque anni con lui, e ne riportai parecchie nerbate e una perfetta conoscenza dell'ortografia, nessuna ombra del latino [...] pochi barlumi di storia non insegnata; e poi svogliatezza, stizza, noia, persuasione interna di non essere buono a nulla\u00bb. Nel 1821 frequent\u00f2 il collegio Zuccagni Orlandini di Firenze, uno dei migliori del Granducato, dove rimase circa dieci mesi; incontr\u00f2 Andrea Francioni, il suo padre-maestro. Un momento fondamentale per la sua formazione intellettuale. \u00abNella sua scuola non si sentivano urli n\u00e9 strepiti, non carnificine, n\u00e9 invidie [...]. Lo studio era diventato un divertimento; perfino quello della lingua latina [...]. Dieci mesi stetti con lui, ma mi bastarono per sempre\u00bb. Finito l'anno scolastico, l'istituto chiuse e Giuseppe dovette trasferirsi, nel novembre del 1822, nel Seminario e Collegio Vescovile di Pistoia; inserito nella classe di \"umanit\u00e0\", corrispondente al nostro attuale liceo, dopo un breve periodo, nove mesi, ne usc\u00ec con un attestato abbastanza lusinghiero, che per\u00f2 non ci dice nulla sulla sua formazione culturale.\nIl padre del poeta, Domenico, non soddisfatto dell'esperienza pistoiese, riusc\u00ec ad inserirlo, nell'estate del 1823, nel prestigioso Real Collegio Carlo Lodovico di Lucca. L'istruzione ricevuta nel Collegio Vescovile di Pistoia era stata talmente carente, che il giovane, \u00abdocile, ubbidiente e studioso\u00bb, dovette riprendere gli studi da un gradino pi\u00f9 basso, dalla classe di grammatica. L'esperienza lucchese fu certo importante per il giovane, che ebbe modo di conoscere una nuova realt\u00e0, diversa da quella toscana, visto che Lucca a quell'epoca era la capitale di un piccolo ducato. Nei due anni circa, 1823-1825, in cui il Giusti rimase a Lucca, si esercit\u00f2, senza riserve, nella versificazione, inviando al padre sonetti dal gusto epico-lirico, frutto pi\u00f9 degli studi accademici della scuola che della sua vera natura creativa. A sedici anni, siamo nel 1825, scrisse al padre, polemizzando con il gusto letterario del momento e, con un impeto radicale irriverente, si scagli\u00f2 contro il romanticismo foscoliano. \u00ab\u00c8 inoltre sorto in oggi, un certo entusiasmo per certe cose che fanno vomitare. Vi \u00e8 [...] un picciolo opuscoletto, ossia raccolta di lettere di un certo Jacopo Ortis, le quai se tu leggi sentiraivi che tratto tratto, vi sono delle cose che, al dire dei moderni, incantano, le quai sarebbero, mi sparpaglierei il cervello quando penso ecc.; [...] Miseri farnetici! Io vi compatisco; leggete, leggete Botta piuttosto che quella veramente corbelleria di Ortis, leggete Botta, e troverete [...] non sparpagliamenti di cervello [...], ma descrizioni di battaglie, e sparpagliamenti di eserciti, anzi di stati, anzi di nazioni, ed anzi quasi met\u00e0 del mondo. Che importa a noi se un corbello, un pazzo, vuole per amore sparpagliarsi il cervello [...]\u00bb. Il ribelle, il contestatore, apprese pochissimo, anche in questo collegio: sufficiente in italiano, ma debole in latino. Tornato in famiglia, a Montecatini, si mise a studiare per prepararsi all'esame d'ammissione all'Universit\u00e0 di Pisa, dove s'iscrisse, \u00abdi contraggenio\u00bb alla Facolt\u00e0 di Diritto, nel novembre del 1826.\nIl periodo universitario del Giusti.\nPer tre anni, Giuseppe Giusti, lontano dalla famiglia, frequent\u00f2 a Pisa salotti, bettole, biliardi, teatri, casini e, soprattutto il famoso caff\u00e8 dell'Ussero, dove improvvisava, a braccio, \"scherzi\", \"rabeschi\", tra gli applausi e i consensi della gente. Oppresso dai debiti e infiacchito dalla vita \"boh\u00e9mienne\", sostenne solo l'esame di filosofia. Richiamato dal padre, a Pescia, dove si era trasferita la famiglia, si annichil\u00ec nell'ozio e nella noia, solo l'amore riusc\u00ec a rischiarare l'orizzonte grigio della vita di paese. Allacci\u00f2 una relazione amorosa, protrattasi fino al 1836, con la signora Cecilia Piacentini di Pescia: fu un amore travolgente e corrisposto, non solo fatto di poesie e sospiri. \u00abI miei passi andavano piuttosto verso i giardini di Valchiusa, che verso gli orti del Berni\u00bb. Nella prima met\u00e0 di novembre del 1832 il Giusti torn\u00f2 a Pisa per riprendere gli studi interrotti da tre anni.\nAveva fatto con il padre un patto solenne: avrebbe studiato sul serio e nei tempi dovuti, ma le cose non andarono proprio cos\u00ec. Una sera, di febbraio, nel 1833, al Teatro dei Ravvivati (ora Teatro Rossi) di Pisa, molto frequentato dagli studenti universitari, in onore della cantante Rosa Bottrigari, famosa per le sue idee liberali, si distribuirono delle poesie, che dettero nell'occhio agli agenti di polizia. Rosa Bottrigari era giunta a Pisa da Bologna; e quella sera si present\u00f2 in scena, a fianco del famoso tenore Poggi, con una ghirlanda di fiori tricolore. Fu un tripudio, un delirio di urla, inneggianti all'Italia libera.\nIl rumore di quella serata giunse a Firenze: Giusti, con altri compagni, venne invitato dalla polizia a fornire spiegazioni in proposito. Seppe rispondere efficacemente all'auditore Lami, negando di trovarsi al teatro, nella sera incriminata. \u00abCome non eravate al teatro, \u2013 gli rispose il commissario \u2013 se trovo il vostro nome nella lista degli accusati?\u00bb. \u00abPu\u00f2 essere \u2013 replic\u00f2 \u2013 che i birri e le spie mi abbiano tanto nell'animo, da vedermi anche dove non sono. Quella sera l'ho passata in casa Mastiani\u00bb.\nDire la verit\u00e0 non lo salv\u00f2 dal divieto di presentarsi all'esame di laurea, che sostenne invece, pi\u00f9 tardi, nel 1834, nella sessione giugno/settembre.\nIl soggiorno pisano e non solo questo incidente;\u2013 basti pensare agli echi della rivoluzione parigina del luglio del 1830, i fatti di Modena del 1831 \u2013, furono determinanti per la formazione della sua personalit\u00e0 e della sua poetica. Ne sono prova le sue poesie \"La ghigliottina a vapore\" (1833), in cui vengono scagliate le prime invettive contro Francesco IV di Modena, e \"Rassegnazione e proponimento di cambiar vita\" (1833). In ambedue, ma specialmente nella seconda, Giusti affila la sua arma pi\u00f9 efficace: l'ironia.\nL'ambiente fiorentino.\nDopo il conseguimento della laurea in giurisprudenza si stabil\u00ec a Firenze. La citt\u00e0 non gli fu, dapprima, un soggiorno gradito: il clima non gli si confaceva e pare non gli si confacesse molto neanche il carattere dei fiorentini, che accusava, fra l'altro, di farsi pagare troppo la \u00abgentilezza attica\u00bb.\nFirenze, comunque, non mancava di svaghi; c'era sempre un gran via vai di stranieri, francesi e inglesi: numerosi i ritrovi eleganti, i ricevimenti, i balli. \u00abOgni sera grandi scialacqui e grandi spese: rosbif divorati, bottiglie di Sciampagna asciugate\u00bb. Firenze era in realt\u00e0 il soggiorno ideale per lui, il miglior osservatorio ch'egli potesse desiderare ai fini della sua arte, della sua satira; era l'ambiente pi\u00f9 rispondente al suo gusto di vivere, immerso nel mondo letterario, politico e galante. La citt\u00e0 era uno dei centri pi\u00f9 cosmopoliti d'Italia, pi\u00f9 della stessa Roma; vi giungevano gli intellettuali e gli artisti pi\u00f9 affermati d'Europa. Non c'era libert\u00e0 di stampa, ma c'era libert\u00e0 di lettura e di \u00abchiacchiera\u00bb.\nNon si poteva stampar nulla senza subire i rigori di una censura cinica e intransigente, ma chi andava a stampare fuori dei confini, aveva poche noie da temere, mentre le opere clandestine pi\u00f9 eversive entravano nel Granducato di contrabbando e vi si diffondevano, a dispetto della polizia. A Firenze, la diffusione dei versi di Giusti era ristretta alla cerchia degli amici, ai quali il poeta recitava direttamente i suoi lavori (accettando suggerimenti e correzioni). Di ritorno da un soggiorno a Siena, in casa di amici, Giusti era giunto, all'alba a Firenze, molto affaticato. Entrato in casa, si era gettato sul letto e si era addormentato profondamente.\nDopo poco, svegliatosi all'improvviso, vide la camera piena di fumo e sent\u00ec un gran puzzo di carta bruciata. \u00abArrivai ad estinguere il fuoco senza chiamare aiuto. [...] Molti libri miei e d'altri sono perduti irreparabilmente; appunti, abbozzi, studi di vario genere, e segnatamente note prese di proverbi e d'altre cose attenenti alla lingua sono andate in fumo. [...] Questi miseri rimasugli sono l\u00e0 tuttavia in un canto, e non ho cuore per ora di metterci le mani; pure bisognerebbe che me li togliessi dagli occhi, perch\u00e9 non posso ripensarci senza fremere dal fondo delle viscere\u00bb. Nello stesso anno, a Monsummano, assistette con amore l'amatissimo zio Giovacchino fino alla morte, che sopraggiunge nel maggio del 1843. Non erano passati pochi mesi, che un nuovo colpo aggrav\u00f2 la salute del poeta. Una domenica di luglio, in via dei Banchi, a Firenze, mentre passava davanti al Palazzo Garzoni, lo assal\u00ec un gatto infuriato. \u00abMi graffi\u00f2 e mi morse senza intaccarmi la pelle, bens\u00ec mi lasci\u00f2 nella gamba sinistra l'impronta dei denti [...]. \nA dirtela, ebbi una paura del diavolo, non l\u00ec nel momento, ma dopo; e per l'impressione ricevuta e per quello che poteva accadere, perch\u00e9 m'accertai che era idrofobo\u00bb. L'idrofobia gli aveva fatto sempre, fin da ragazzo, un terrore indicibile. Alla fine di gennaio del 1844 egli pot\u00e9 finalmente partire con la madre per Roma e Napoli. Si trattenne a Roma pochi giorni, data la pessima stagione; il 9 era gi\u00e0 a Napoli e prese alloggio in Via Toledo. Fu accolto con tanta cortesia, la fama delle sue poesie lo aveva preceduto, \u00abche dopo pochi giorni gli pareva d'esser nato l\u00e0\u00bb. Il Giusti si trattenne a Napoli oltre un mese: il tempo \u00abdiabolico\u00bb gli imped\u00ec di godersi in pieno la vista del Vesuvio, tutto avvolto da una nebbia cos\u00ec folta che, per quanto il vulcano fosse in eruzione, non gli permise di vedere \u00abneppure un razzo di fuoco\u00bb.\nIl poeta, a Napoli, strinse molte amicizie, prima fra tutte con Gabriele Pepe, che nel 1826 aveva avuto a Firenze il famoso duello con il Lamartine; con Carlo Poerio, poco dopo arrestato, quale complice dei fratelli Bandiera, e con il fratello di lui, Alessandro Poerio. Intanto, il male sconosciuto, che da pi\u00f9 di un anno gli stava addosso, lo aveva agitato in un alternarsi di brevi riprese e di lunghe ricadute; quando credeva di essere l\u00ec per trovare un po' di salute, era a un tratto ricacciato nelle sofferenze e nell'angustie morali. Aveva dovuto mettere da parte gli studi e pensare, pi\u00f9 concretamente, alla propria salute. Ma un altro nemico, a suo dire, gli turbava, non poco, il sonno. I suoi scherzi, i suoi \u00abghiribizzi\u00bb, appunto perch\u00e9 in gran parte affidati alla diffusione orale, o a quella di manoscritti ricopiati molte volte, e non sempre con diligenza, subivano spesso modificazioni e tagli, o si allungavano in appendici.\nLa vicenda letteraria.\n\u00abL'ultima batosta \u2013 scriveva al Vannucci, il 14 settembre 1844 \u2013 avuta a Livorno fu cos\u00ec inaspettata e cos\u00ec fiera, che io credeva di dover finire inchiodato in un fondo di letto\u00bb. A sua insaputa, nel 1844 a Lugano, venivano pubblicate alcune sue poesie, ad opera di un anonimo editore, forse ben intenzionato, ma non troppo scrupoloso (\"Poesie italiane tratte da una stampa a penna\", Italia, 1844). L'edizione, curata da Cesare Correnti che ne dett\u00f2 la prefazione, fu pubblicata a spese del Ciani, presso la Tipografia della Svizzera Italiana a Lugano; ma, dapprima, fu attribuita, erroneamente, alle cure di Giuseppe Mazzini.\nGiusti se ne risent\u00ec vivacemente e infatti, subito dopo, dava alle stampe i \"Versi\" nell'edizione di Livorno (\"Versi di Giuseppe Giusti\", Livorno, Tipografia Bertani e Antonelli, 1844), nella cui dedica alla marchesa Luisa D'Azeglio manifestava il suo sdegno contro lo \u00abstampatore sfrontato e disonesto\u00bb. Del libretto mand\u00f2 molte copie agli amici, dolente di non aver potuto produrre qualcosa di pi\u00f9 ampio. Per consolidare la sua fama di poeta, nell'anno seguente, 1845, il Giusti fece pubblicare dalla tipografia Fabiani, di Bastia, trentadue dei suoi \u00abscherzi\u00bb.\nQuesta raccolta non portava il nome dell'autore, ma ormai tutti erano a conoscenza della paternit\u00e0 di quei versi (\"Versi\", Bastia, Tipografia Fabiani, 1845). Nell'agosto del 1845, convinto dall'amico Giovanbattista Giorgini, il poeta di Monsummano si decise a partire, in compagnia della marchesa D'Azeglio e di Vittorina Manzoni, figlia di Alessandro Manzoni, per Milano, \u00ab...senza un cencio di passaporto, senza un soldo in tasca\u00bb. Grande curiosit\u00e0 e interesse suscit\u00f2 l'arrivo a Milano del Giusti. I versi pubblicati a Bastia correvano per tutte le mani, rispondendo alle attese dei sentimenti di libert\u00e0 e d'indipendenza che pervadevano il paese da sud a nord. Il Manzoni accolse il \u00abtoscano Aristofane\u00bb come un suo pari e lo volle ospite per tutto il tempo del suo soggiorno in Lombardia (circa un mese): \u00abChe pace \u2013 scriveva il poeta \u2013 che amore, che buona intelligenza tra loro! In Alessandro non so se sia maggiore la bravura o la bont\u00e0; l'unico che mi rammenti d'aver conosciuto sul taglio di lui, \u00e8 il Sismondi\u00bb. A Milano il poeta conobbe gli scrittori e gli intellettuali della cerchia manzoniana: Tommaso Grossi, Giovanni Torti, il Rosmini, gli Arconati, i Litta-Modigliani, Luigi Rossari. Il Manzoni aveva apprezzato il Giusti prima ancora di conoscerlo personalmente.\nRispondendo ad una lettera del Giusti (in data 8 novembre 1843), che gli chiedeva un giudizio sulle sue poesie, cos\u00ec si esprimeva il Manzoni: \u00abSon chicche che non possono esser fatte che in Toscana, che da Lei; giacch\u00e9, se ci fosse pure quello capace di far cos\u00ec bene imitando, non gli verrebbe in mente d'imitare\u00bb. Era la prima consacrazione letteraria avuta dal poeta da un grande scrittore.\nDopo le produzioni poetiche del 1844 e del 1845, pubblic\u00f2 una terza edizione nel 1847 (\"Nuovi versi di Giuseppe Giusti\", Firenze, Tipografia di T. Baracchi, 1847) che ebbe un successo strepitoso di pubblico e di mercato. Scriveva in quei giorni il Giusti alla marchesa Luisa D'Azeglio: \u00abLe cose nuove mi consolano molto. Sapete che anch'io coi miei piccoli ferri ho cercato di tener vivo il fuoco quando pareva semispento [...]. Il paese da morto che era si \u00e8 riscosso generalmente\u00bb.\nL'impegno politico.\nGli ultimi anni della vita di Geppino (1848-1850), come affettuosamente lo chiamava Alessandro Manzoni, furono contrassegnati dalla grande illusione di un'Italia finalmente libera e dalla disillusione, dovuta al mancato accordo tra i sovrani italiani, nella conduzione della guerra d'indipendenza: prevalsero le ragioni di stato e i conflitti tra liberali e democratici. Ci fu, da parte del poeta, un timido affacciarsi alla finestra della politica: nel 1847 viene eletto, a furore di popolo, maggiore della guardia civica di Pescia, e nel 1848 deputato all'Assemblea legislativa toscana. Si chiuse definitivamente questo incidente di percorso, in quanto la politica, nel suo aspetto pi\u00f9 pragmatico della parola, era estranea alla visione del mondo del Giusti. Unica nota lieta, in questo periodo, la nomina (nel 1848) del Giusti ad accademico della Crusca. Bench\u00e9 amico di molti accademici, il Giusti non era mai stato tenero con le accademie, contrario a tutto ci\u00f2 che potesse \u00ab...limitare in qualche modo, anco indiretto, il libero esercizio delle sue facolt\u00e0 intellettuali\u00bb. Mor\u00ec appena quarantenne, il 31 marzo 1850 nel palazzo dell'amico carissimo Gino Capponi, in via San Sebastiano, soffocato dal sangue per la rottura di un tubercolo polmonare.\nLe opere.\nLe sue composizioni, peraltro caratterizzate da un piacevole e fluido verso e da un umorismo pungente e venate talvolta da una sottile malinconia, hanno come cornice la piccola provincia toscana. Furono pubblicate dapprima in forma sparsa, poi raccolte in varie edizioni nel 1844, 1845, 1847.\nLa poesia pi\u00f9 nota \u00e8 \"Sant'Ambrogio\", nella quale il poeta dichiara apertamente le proprie posizioni anti-austriache, rivolgendosi direttamente a una \"Vostra eccellenza che mi sta in cagnesco\" con evidente riferimento all'autorit\u00e0 imperiale, ed affermando vicinanza umana e politica ad Alessandro Manzoni, padre del citato \"compagno figlio giovinetto d'un di que' capi un po' pericolosi, di quel tal Sandro, autor d'un romanzetto ove si tratta di Promessi Sposi\".\nAltre composizioni molto note sono: \"Il re Travicello\", \"Il brindisi di Girella\", satira della \"morale\" dei voltagabbana e degli approfittatori, \"Le memorie di Pisa\", \"Il papato di Prete Pero\", acre satira anticlericale, \"La chiocciola\"\".\"\nTra le opere in prosa sono da ricordare le \"Memorie inedite\", che furono pubblicate solo nel 1890 col titolo di \"Cronaca dei fatti di Toscana\", e una raccolta di \"Proverbi toscani\", pubblicati anch'essi postumi (1853). Assai interessante il ricco \"Epistolario\", dal quale emerge la sua viva parlata toscana e l'adesione alle tesi manzoniane sulla lingua.\nArchivio personale.\nL'archivio della famiglia \u00e8 depositato presso l'Archivio di Stato di Pistoia."}
{"id": "226757", "revid": "1149807", "url": "https://it.wikipedia.org/wiki?curid=226757", "title": "Broken Sword", "text": "Broken Sword (letteralmente \"spada spezzata\" in inglese) \u00e8 una serie di videogiochi di tipo avventura grafica sviluppata da Revolution Software dal 1996. Racconta vicende di fantasia basate su fatti storici e mitologia, ambientate nel presente. I due protagonisti di tutti i titoli della serie sono George Stobbart e Nicole Collard.\nStoria.\nLa serie \u00e8 stata inizialmente concepita come trilogia, ma a seguito delle richieste dei fan, il 17 agosto 2005 \u00e8 stato annunciato un nuovo capitolo, che \u00e8 uscito in Europa il 15 settembre 2006, intitolato \"\".\nIl 23 agosto 2012, tramite il sito di finanziamento Kickstarter, \u00e8 stato annunciato lo sviluppo del quinto capitolo della saga \"Broken Sword: The Serpent's Curse\" (\"Broken Sword: La maledizione del serpente\"). La campagna ha incassato il doppio della somma annunciata all'inizio ovvero 400.000 dollari. La raccolta fondi ha chiuso i battenti il 22 settembre 2012 con oltre 800.000 dollari. Il gioco \u00e8 stato diviso in due parti: la prima \u00e8 uscita il 4 dicembre 2013, la seconda il 17 aprile 2014.\nCaratteristiche.\nMentre i primi due capitoli della serie adottavano un'interfaccia del tipo punta-e-clicca ed una grafica bidimensionale, il terzo permette l'interazione tramite un sistema di controllo diretto all'interno di un ambiente tridimensionale.\nPer quanto diverse per\u00f2, le trame del primo e del terzo capitolo hanno un certo legame, mentre il secondo ha in comune solo i protagonisti ed altri personaggi secondari.\nCome nelle altre avventure grafiche, bisogna aiutare il protagonista a risolvere problemi e rompicapi, raccogliendo oggetti e combinandoli con altri. Nel terzo capitolo sono state aggiunte anche brevi sezioni d'azione o situazioni in cui \u00e8 necessario muovere blocchi cubici (massi, macerie, scatole a seconda).\nI capitoli.\n\"Broken Sword: Il segreto dei Templari\".\nIl primo titolo della serie fu pubblicato nel 1996 da Virgin Interactive (PC) e Sony Computer Entertainment (PlayStation). \u00c8 stato inoltre distribuito per la piattaforma del Game Boy Advance, anche se in edizione non doppiata (e quindi unicamente sottotitolata).\nIl gioco inizia con George Stobbart, un turista statunitense in vacanza a Parigi, diretto testimone dell'esplosione di una bomba, in un bar, lasciata da un uomo vestito da clown. Decisamente contrariato dell'attentato (indiretto) alla sua vita, George inizia ad investigare e con l'avanzare della storia, grazie anche all'aiuto della giornalista Nicole \"Nico\" Collard, segue per il mondo lo sviluppo di una cospirazione, scoprendo antiche storie e scontrandosi con Khan, uno spietato assassino moderno.\nIl titolo \u00e8 conosciuto come \"Baphomets Fluch\" in Germania, \"Les Chevaliers de Baphomet\" in Francia e \"La leyenda de los Templarios\" in Spagna. Viene chiamato \"Broken Sword: the shadow of the Templars\" nei paesi dove si parla inglese, tranne che negli Stati Uniti dove \u00e8 noto come \"Circle of Blood\".\nNel marzo 2009 Ubisoft ha pubblicato \"\", un rifacimento del primo \"Broken Sword\" per le piattaforme Wii, Nintendo DS e iOS, con aggiunte alla trama e la possibilit\u00e0 di controllare Nicole in alcune parti. Nell'agosto 2010 \u00e8 stata pubblicata anche la versione per Windows.\nNel giugno 2012 \u00e8 stata pubblicata anche la prima versione ufficiale per sistemi Android\n\"Broken Sword II: La profezia dei Maya\".\nIl secondo titolo fu pubblicato nel 1997, sempre da Virgin Interactive.\nAncora una volta George Stobbart, in Francia, \u00e8 testimone di un evento spiacevole, il rapimento della sua (ex- o quasi ex-, la questione appare confusa) fidanzata, mentre lui viene legato ad una sedia dentro una casa in fiamme, con un ragno dotato di un veleno mortale pronto a colpirlo. \u00c8 di nuovo Nico che introduce George in una vicenda ispirata ad un'antica leggenda, che ruota attorno ad una malvagia divinit\u00e0 Maya ed un gruppo di persone senza scrupolo, il tutto legato ad un'eclissi nell'America Centrale.\nLa grafica \u00e8 dello stesso livello del capitolo precedente, con piccoli miglioramenti.\nIl gioco \u00e8 noto come \"Les Boucliers de Quetzacoatl\" (Francia), \"Baphomets Fluch II: Die Spiegel der Finsternis\" (Germania) e \"Broken Sword: Las Fuerzas del Mal (Spagna)\". Viene chiamato \"Broken Sword II: The Smoking Mirror\" nei paesi dove si parla inglese tranne che negli Stati Uniti dove \u00e8 stato pubblicato come \"Broken Sword: The Smoking Mirror\".\nUna conversione \u00e8 stata realizzata per la console PlayStation della Sony.\n\"Broken Sword II: La profezia dei Maya - Rimasterizzato\" vede il ritorno di George Stobbart e Nico Collard nel seguito di su App Store e Google Play Store. Il gioco oltre che su iOS e Android \u00e8 disponibile anche su Windows e Mac OS X.\n\"Broken Sword: Il sonno del drago\".\nIl terzo titolo \u00e8 stato pubblicato nell'ottobre del 2003 da THQ in Europa, da The Adventure Company negli Stati Uniti e da Marvelous Entertainment in Giappone. Il gioco \u00e8 stato pubblicato per Pc, Xbox e PlayStation 2.\nIn questo capitolo, George e Nico (lasciatisi definitivamente) ritornano a salvare il mondo seguendo delle linee di energia ed evitando numerosi tentativi di omicidio.\nRiappaiono anche personaggi del primo capitolo.\nIl sistema di controllo abbandona il classico sistema \"Punta e clicca\" in virt\u00f9 di uno pensato per i Joypad.\nC'\u00e8 un uso frequente di scatole (in generale si tratta di oggetti cubici), al fine di attivare meccanismi e/o accedere in zone altrimenti inaccessibili.\nLa grafica, completamente 3D, \u00e8 sfruttata in particolar modo nelle espressioni facciali, ma rimane in linea con lo stile da cartone animato che ha da sempre caratterizzato la serie.\n\"Broken Sword: L'angelo della Morte\".\nCon questo capitolo la serie torna ad essere un punta e clicca, ma presenta grafica 3D leggermente migliorata, e soprattutto pi\u00f9 realistica. George Stobbart questa volta si presenta sotto le vesti di avvocato a New York e per quanto lo voglia evitare, sar\u00e0 costretto a entrare in azione ancora una volta, dato che un'attraente ragazza italiana di nome Anna Maria gli chieder\u00e0 di aiutarlo nella ricerca di un tesoro che pare fosse appartenuto ai templari. Il personaggio di George \u2013 che si descrive come \u00abtipo pi\u00f9 alla Dan Brown di questi tempi\u00bb \u2013 appare maggiormente invecchiato in confronto all'episodio precedente, tuttavia \u00e8 sempre caratterizzato dal suo marcato senso dell'umorismo. Nico, la fedele compagna di avventure di George, entrer\u00e0 in gioco solo pi\u00f9 avanti, tirando il suo amico fuori dai guai e aiutandolo nella sua avventura. In quest'avventura, l'eroe deve confrontarsi con la mafia italo-americana, con dei poliziotti turchi, e pericolosi Monaci del Vaticano come Monsignor Devlin e padre Gregor. George in alcune parti del gioco dovr\u00e0 anche improvvisarsi hacker grazie all'utilizzo di un palmare, di cui \u00e8 dotato fin dall'inizio del gioco, che lo aiuter\u00e0 ogni volta che gli sar\u00e0 possibile utilizzare la connessione a internet. Tale palmare ha anche le funzioni di diario e telefono.\nLa giocabilit\u00e0 ritorna improntata all'uso del mouse, per\u00f2 sar\u00e0 anche possibile spostare il personaggio con l'ausilio della tastiera.\n\"Broken Sword: La maledizione del serpente\".\nIl quinto capitolo, anch'esso un punta e clicca, presenta grafica in 2D e personaggi in 3D, \u00e8 il primo capitolo della saga ad essere sviluppato e pubblicato interamente dalla Revolution Software. \u00c8 disponibile per le piattaforme Windows, macOS, iOS, Android, Linux, PlayStation Vita, PlayStation 4, Nintendo Switch e Xbox One. Charles Cecil, fondatore della casa produttrice, ha annunciato durante la campagna Kickstarter che il gioco sarebbe stato doppiato e sottotitolato in italiano. Claudio Beccari rimane sempre il doppiatore di George Stobbart, mentre Elda Olivieri, storica doppiatrice di Nicole Collard, \u00e8 stata sostituita da Francesca Perilli. In questo capitolo \"George\" e \"Nicole\" si incontrano casualmente a Parigi ed assistono ad un omicidio all'interno di una galleria d'arte e ben presto si attiveranno per risolvere il mistero che si cela dietro alla vicenda.\nIl trailer pre-Alpha del gioco \u00e8 stato pubblicato il 21 agosto 2013 durante il Gamescom, la fiera videoludica di Colonia in Germania.\nLa Revolution Software, nel mese di novembre 2013, ha annunciato che il gioco sarebbe stato diviso in due episodi. Il primo \u00e8 uscito il 4 dicembre 2013 per Windows, Linux e macOS, attraverso le piattaforme di vendita online di videogiochi Steam e GOG.com. Il secondo episodio, invece, il 16 aprile 2014. \u00c8 ora disponibile anche la versione retail del gioco, comprendente entrambi gli episodi.\nInformazioni tecniche.\n\"Broken Sword I\" e \"II\" usano una versione migliorata del motore di gioco Virtual Theatre, sviluppato internamente. Bench\u00e9 i due titoli fossero originariamente prodotti per Microsoft Windows, \u00e8 ora possibile giocarvi su altri sistemi operativi usando ScummVM.\n\"Broken Sword III\" \u00e8 invece basato su un motore RenderWare dei Criterion mentre \"Broken Sword IV\" utilizza un motore prodotto dalla casa Sumo Digital."}
{"id": "226760", "revid": "22356", "url": "https://it.wikipedia.org/wiki?curid=226760", "title": "Amygdalodon", "text": ""}
{"id": "226765", "revid": "110157", "url": "https://it.wikipedia.org/wiki?curid=226765", "title": "Buell Motorcycle Company", "text": "La Buell Motorcycle Company \u00e8 stata una casa motociclistica statunitense con sede a East Troy, Wisconsin.\nDal 1998 la Buell Motorcycle Company \u00e8 stata di propriet\u00e0 della Harley-Davidson Motor Company fino alla chiusura, avvenuta nel 2009, successivamente nacque la Erik Buell Racing, sempre guidata da Erik Buell.\nStoria.\nLa ditta \u00e8 stata fondata nel 1987 da Erik Buell (ex ingegnere Harley) e altri 11 collaboratori a Mukwonago, Wisconsin. \nNel 1990 la societ\u00e0, a causa dello scarso successo commerciale, si trovava in difficolt\u00e0 finanziarie e pertanto intervenne la stessa Harley Davidson: la propriet\u00e0 venne quindi ripartita tra la Casa motociclistica, che deteneva il 51 per cento del pacchetto azionario ed Erik Buell che deteneva il restante 49 per cento (in pratica la Buell era entrata a far parte della Harley-Davidson).\nLe prime moto realizzate dalla Casa montavano il motore da 1.000 cm\u00b3 della serie \"Sportster\". Questo motore veniva montato in un telaio dal progetto radicale che tra l'altro comprendeva un sistema di sospensioni non convenzionale. La ciclistica unica e discreta potenza del motore Harley rendevano questi mezzi dei pezzi unici sul mercato, sebbene meno potenti e pi\u00f9 costosi delle moto della stessa classe prodotte dalle Case giapponesi.\nCaratteristiche.\nA distinguere la \"Buell\" dalle altre moto sportive \u00e8 la filosofia costruttiva di una moto che dia il massimo piacere a chi la guida indipendentemente dal grado di abilit\u00e0. In particolare si distingue esonerandosi dalla ricerca della prestazione assoluta ricercata con assiduit\u00e0 dagli altri costruttori.\nTutto ci\u00f2 si riassume in quella che lo stesso Buell definisce come la \"trilogia della tecnologia\" e cio\u00e8 masse centrate, peso minimo delle masse non sospese (tutto ci\u00f2 che sulla moto \u00e8 a contatto con il terreno, come le ruote) e telaio torsionalmente rigido. Altre innovazioni introdotte su queste moto sono l'utilizzazione delle parti cave del telaio e del forcellone come serbatoi per il carburante (telaio) e per l'olio motore (forcellone).\nQueste caratteristiche aiutano a realizzare una motocicletta sportiva pi\u00f9 agile e \"pulita\" e che concentra la tecnologia a favore del feeling di guida piuttosto che in altre parti come per esempio il motore (raffreddato ad aria, 2 valvole in testa, distribuzione ad aste e bilancieri e corsa lunga).\nModelli.\nAd esclusione dei primissimi modelli utilizzati dallo stesso Erik Buell per correre nelle gare americane tra la fine degli anni '70 e i primi anni '80, tutte le Buell sono state equipaggiate con il classico motore V2 a quattro tempi della serie Sportster Harley-Davidson. Inizialmente questi motori erano strettamente derivati dal 1.000\u00a0cm\u00b3 che all'epoca equipaggiava la \"XR 1000\". Con la fine della produzione di questo propulsore da parte della Casa americana venne adottata l'unit\u00e0 da 1.203\u00a0cm\u00b3 della stessa serie sensibilmente modificata, che nelle versioni pi\u00f9 spinte raggiunge una potenza di circa un centinaio di cavalli mentre le equivalenti versioni montate sulle Harley non superavano i 60.\nNel 1996 e nel 1998 il motore venne migliorato montandovi parti progettate dallo stesso Buell. \nNel 2003 Buell introdusse un motore completamente nuovo e molto efficiente tanto da soddisfare, fino al 2006, le normative sulle emissioni.\nLa prima moto prodotta dalla Buell fu la \"RR1000\" che adottava il motore della \"XR1000\", una moto sportiva prodotta dalla Harley. La RR risult\u00f2 pi\u00f9 veloce e leggera della moto di serie tanto che fin\u00ec per sostituirla, a questa segu\u00ec (1989) la \"RR1200\" che montava un motore pi\u00f9 moderno mentre nel 1990 venne presentata la \"RS1200\".\nSu questa moto la ciclistica era stata rivisitata e la moto si prestava ad un utilizzo pi\u00f9 pratico, per esempio era dotata di sella biposto e non pi\u00f9 della sola sella monoposto delle moto precedenti, seguirono poi la \"S2\" e la \"S2T Thunderbolt\".\nFu poi il momento della \"S1 Lightning\", della \"M2 Cyclone\", della \"S3\" e \"S3T\" \"Thunderbolt\" per finire con la \"X1 Lightning\". Il modello \"Blast\" \u00e8 l'unico della gamma a montare un motore di 492\u00a0cm\u00b3 monocilindrico da 34 hp (25 kW). La \"Firebolt XB12R\", con motore da 1.203\u00a0cm\u00b3 \u00e8 invece la moto pi\u00f9 potente insieme alla \"Lightning XB12S\", il cui motore sviluppa una potenza di 103\u00a0hp (77\u00a0kW).\nDa notare che negli ultimi tempi alcune Buell (modelli 1125R e 1125CR) montavano un motore di 1.125\u00a0cm\u00b3 di derivazione Rotax denominato Helicon (unico propulsore non HD ad essere mai stato utilizzato dalla Buell).\nGamma.\nAl momento della chiusura erano presenti sul catalogo ufficiale italiano i seguenti modelli:"}
{"id": "226772", "revid": "3115", "url": "https://it.wikipedia.org/wiki?curid=226772", "title": "Laurent Gbagbo", "text": "Biografia.\nNato da una famiglia B\u00e9t\u00e9 di Gagnoa, \u00e8 stato professore di storia all'universit\u00e0 di Cocody-Abidjan e successivamente preside della facolt\u00e0 di Lingue e Culture. Nel 1982 fond\u00f2 il Fronte Popolare Ivoriano (FPI), partito politico. Nel 1985 fu costretto all'esilio in Francia, ma rientr\u00f2 in Costa d'Avorio nel 1988.\nGbagbo partecip\u00f2 alle elezioni presidenziali del 1990 ricevendo un 11% di preferenze contro il presidente in carica, F\u00e9lix Houphou\u00ebt-Boigny. Partecip\u00f2 alle elezioni presidenziali del 2000, contro il leader militare Robert Gu\u00e9\u00ef; quando quest'ultimo dichiar\u00f2 d'aver vinto, una rivolta popolare a favore di Gbagbo (che sosteneva di aver vinto con il 59,4% dei voti) scoppi\u00f2 nella capitale Abidjan. Gu\u00e9\u00ef fu costretto a fuggire e Gbagbo divenne presidente il 26 ottobre.\nIl 19 settembre 2002, un tentativo di colpo di Stato contro il governo di Gbagbo fall\u00ec e si trasform\u00f2 in una rivolta.\nLa versione ufficiale francese degli accadimenti parla di soldati ribelli che tentarono di prendere le citt\u00e0 di Abidjan, Bouak\u00e9 e Korhogo. Non riuscirono a prendere Abijdan, ma ebbero successo nelle altre due, situate rispettivamente nel centro e nel nord del paese. La situazione evolse velocemente in una guerra civile tra il sud controllato dai governativi ed il nord controllato dai ribelli, ma dopo alcuni mesi di combattimenti si raggiunse un accordo di pace con l'arrivo dei \"peacekeeper\" francesi a controllare la linea del cessate il fuoco.\nLa versione del governo ivoriano e di alcuni giornalisti indipendenti francesi di ispirazione progressista (ricordiamo che l'Fpi \u00e8 stato espulso dall'internazionale socialista solo recentemente) presenti sul posto parla di ribelli mercenari pagati dal governo francese per destabilizzare un potere politico nazionalista ed intellettualmente autonomo che minava i forti interessi economici francesi in Costa d'Avorio. Secondo questa versione la guerra civile non si \u00e8 mai verificata e non vi \u00e8 stata una vera contrapposizione tra civili, ma solo una penetrazione di guerriglia istruita e pagata per la maggior parte costituita di stranieri. I peacekeeper francesi in tale versione controllarono sul campo gli accadimenti, favorendoli e guidandoli, senza riuscire per\u00f2 a rovesciare il governo grazie al suo forte consenso popolare delle etnie del sud e ad una mobilitazione violenta degli studenti. Naturalmente la stragrande maggioranza degli ivoriani non lo sosteneva, come le elezioni hanno dimostrato. La situazione arriv\u00f2 quindi ad uno stallo e ad un conseguente accordo di pace che di fatto comunque avrebbe diminuito la governabilit\u00e0 del paese e ridotto l'efficacia delle riforme del Presidente Gbagbo.\nSecondo i termini dell'accordo, Gbagbo sarebbe rimasto in carica (i ribelli avevano precedentemente chiesto la destituzione), ma un nuovo governo di unit\u00e0 nazionale avrebbe dovuto essere formato sotto un primo ministro \"neutrale\", comprendente il FPI, l'opposizione civile ed i rappresentanti dei gruppi ribelli. L'accordo \u00e8 stato contestato da molti sostenitori del Presidente, che sostengono che troppe concessioni sono garantite per i ribelli e che i francesi sostengono gli obiettivi politici dei ribelli.\nAll'inizio di novembre del 2004, dopo il fallimento dell'accordo di pace, Gbagbo ordin\u00f2 attacchi aerei contro i ribelli. Durante un attacco a Bouak\u00e9, furono colpiti alcuni soldati francesi, 9 dei quali rimasero uccisi; il governo ivoriano dichiar\u00f2 che si trattava di un errore, ma i francesi sostennero che fosse stata un'azione deliberata. Essi risposero pertanto distruggendo i due jet Sukhoi che avevano partecipato a quell'attacco, praticamente gli unici aerei militari ivoriani. Violenti scontri di rappresaglia contro i francesi scoppiarono ad Abidjan e i principali leader del Fpi incitarono in televisione a cacciare i francesi. Vennero aperte le prigioni e i detenuti incitati al saccheggio, allo stupro, cosa che puntualmente si verific\u00f2, anche ai danni della locale comunit\u00e0 libanese.\nIl mandato presidenziale di Gbagbo termin\u00f2 ufficialmente il 30 ottobre 2005, ma a causa del mancato disarmo fu dichiarata l'impossibilit\u00e0 di indire un'elezione, pertanto il mandato venne esteso per un massimo di un anno, secondo un piano elaborato dall'Unione Africana; questo piano fu sostenuto dal Consiglio di Sicurezza delle Nazioni Unite. All'approssimarsi della scadenza di fine ottobre del 2006, si ritenne molto improbabile che le elezioni si sarebbero tenute entro la data stabilita; l'opposizione ed i ribelli rigettarono la possibilit\u00e0 di un prolungamento del mandato per Gbagbo. Il Consiglio di Sicurezza dell'ONU avall\u00f2 un'altra estensione di un anno il 1\u00ba novembre 2006; in ogni caso, la risoluzione stabil\u00ec il rafforzamento dei poteri del Primo Ministro Charles Konan Banny. Gbagbo dichiar\u00f2 il giorno seguente che alcuni elementi della risoluzione ritenuti anticostituzionali non sarebbero stati applicati.\nNelle elezioni presidenziali tenutesi alla fine del 2010, dopo aver vinto al primo turno, Gbagbo \u00e8 risultato sconfitto al ballottaggio contro Alassane Ouattara (45,9% contro il 54,1% del suo avversario). Con l'appoggio del Consiglio Costituzionale, organismo strettamente legato alla presidenza, \u00e8 stato ratificato un altro risultato con il quale, per l'annullamento di 7 sezioni elettorali del nord, corrispondenti al 13% degli aventi diritto al voto, Gbagbo \u00e8 dichiarato vincente con il 51,45% dei consensi. La comunit\u00e0 internazionale, ha pressoch\u00e9 unanimemente riconosciuto la legittimit\u00e0 dell'elezione di Ouattara, contestando le resistenze di Gbagbo che, non cedendo alle rivendicazioni interne n\u00e9 alle pressioni esterne, ha determinato il riaprirsi del conflitto all'interno del paese.\nIl 10 aprile 2011, Laurent Gbagbo \u00e8 stato catturato assieme alla moglie Simone nella sua residenza-bunker ad Abidjan tramite l'intervento combinato di forze armate statunitensi, delle forze speciali francesi \"La Licorne\" (intervenute su mandato ONU a seguito di risoluzione 1975 votata quasi all'unanimit\u00e0) e delle forze di opposizione del neo-presidente eletto Alassane Ouattara. In seguito \u00e8 stato consegnato alla Corte penale internazionale dove \u00e8 stato detenuto con l'accusa di crimini contro l'umanit\u00e0 fino al dicembre del 2018. Il 15 gennaio 2019 la Corte penale internazionale lo ha assolto dalle accuse di crimini di guerra e ne ha ordinato la liberazione. Gbagbo da allora \u00e8 tuttavia trattenuto in Belgio in condizione di libert\u00e0 vigilata in attesa della fine del processo di appello (dato aggiornato al 26 giugno 2019).\nLaurent Gbagbo ha avuto da una francese un figlio, Michel, insegnante universitario di psicologia e poeta. Presto, si sono separati. \u00c8 sposato in seconde nozze con Simone Ehivet Gbagbo, controversa figura di politico, anch'essa incriminata come il marito dalla Corte penale internazionale per crimini contro l'umanit\u00e0. Gbagbo \u00e8 stato il primo capo di stato a essere sottoposto a un processo da parte della Corte penale internazionale."}
{"id": "226773", "revid": "399", "url": "https://it.wikipedia.org/wiki?curid=226773", "title": "Psicosomatico", "text": ""}
{"id": "226774", "revid": "1924319", "url": "https://it.wikipedia.org/wiki?curid=226774", "title": "Logica proposizionale", "text": "La logica proposizionale (o enunciativa) \u00e8 un linguaggio formale con una semplice \"struttura sintattica\", basata fondamentalmente su proposizioni elementari (atomi) e su connettivi logici di tipo vero-funzionale, che restituiscono il valore di verit\u00e0 di una proposizione in base al valore di verit\u00e0 delle proposizioni connesse (solitamente noti come AND, OR, NOT...). \nLa \"semantica\" della logica proposizionale definisce il significato dei simboli e di qualsiasi proposizione che rispetti le regole sintattiche del linguaggio, basandosi sui valori di verit\u00e0 associati agli atomi. Data una interpretazione (o modello) di una proposizione (in generale di un insieme di proposizioni), e cio\u00e8 una associazione tra le proposizioni elementari e le realt\u00e0 rappresentate, possiamo generare un insieme infinito di proposizioni con significato definito che riguardino quella realt\u00e0. Ciascuna proposizione si riferisce quindi a uno o pi\u00f9 oggetti della realt\u00e0 rappresentata (anche astratta, ovviamente) e permette di descrivere o \"ragionare\" su quell'oggetto, utilizzando i due soli valori \"Vero\" e \"Falso\".\nSintassi.\nLa definizione della struttura delle frasi (o sintassi) della logica proposizionale si fonda su due componenti:\nAlfabeto.\nL'alfabeto della logica proposizionale \u00e8 costituito da:\nFormule ben formate.\nLe espressioni \"sintatticamente corrette\" della logica proposizionale (quelle che dovrebbero rappresentare degli enunciati dotati di senso in modo non ambiguo) sono chiamate formule ben formate, brevemente fbf (spesso in letteratura si trova anche \"wff\", dall'inglese \"well-formed formulas\"), e sono definite mediante la seguente definizione ricorsiva:\nSono esempi di \"formule ben formate\":\nLe regole sopra esposte definiscono il linguaggio della logica proposizionale attraverso una grammatica generativa.\nLa grammatica della logica proposizionale scritta in BNF \u00e8 la seguente:\nSemantica.\nAlle formule della logica proposizionale possono essere associati dei \"valori di verit\u00e0\" mediante una \"funzione di valutazione\":\nSi chiama funzione di valutazione una funzione che va dall'insieme \"L\" delle formule ben formate nell'insieme {V,F} (vero, falso)\ntale che per ogni coppia di fbf \"x\" e \"y\" valgano le seguenti condizioni:\nTali condizioni rispecchiano il significato che si vuole attribuire ai simboli associati ai connettivi logici e si possono riassumere mediante la seguente tavola di verit\u00e0:\nSi dimostra che una valutazione \u00e8 univocamente individuata dai valori che assume sui simboli di proposizione: i valori sulle formule pi\u00f9 complesse in cui compaiono simboli di operatori logici possono essere dedotti a partire dalle condizioni sopra esposte che definiscono una valutazione.\nSoddisfacibilit\u00e0, tautologie e contraddizioni.\nSono importanti le seguenti definizioni:\nUna formula ben formata \"A\" si dice \nUn banale esempio di formula soddisfacibile \u00e8 \"p\", un esempio di formula contraddittoria \u00e8 (\"p\"formula_2\u00ac\"p\"), un esempio di \"tautologia\" \u00e8 (\"p\"formula_3\u00ac\"p\").\nIl problema di stabilire se una formula \u00e8 soddisfacibile - noto anche come \"Problema di soddisfacibilit\u00e0 booleana\" - \u00e8 un problema decidibile: si pu\u00f2 risolvere considerando tutte le possibili combinazioni di valutazioni sui simboli proposizionali e calcolando il corrispondente valore di verit\u00e0 della formula composta sfruttando le propriet\u00e0 della funzione di valutazione. Il teorema di Cook-Levin stabilisce che tale problema appartiene alla classe dei problemi NP-completi.\nLa definizione di \"soddisfacibilit\u00e0\" si pu\u00f2 estendere a insiemi (eventualmente infiniti) di formule ben formate:\nUn \"insieme\" di fbf \"S\" si dice \"soddisfacible\" se esiste una \"valutazione\" \"v\" che assegna valore V a tutte le formule di \"S\".\nIl teorema di compattezza stabilisce che un insieme di fbf \"S\" \u00e8 soddisfacibile se e solo se ogni suo sottoinsieme finito \u00e8 soddisfacibile.\nCon altri termini \u00e8 possibile dare le seguenti definizioni.\nUna formula ben formata A \u00e8:"}
{"id": "226780", "revid": "6392", "url": "https://it.wikipedia.org/wiki?curid=226780", "title": "Il Re dei Re", "text": ""}
{"id": "226783", "revid": "819508", "url": "https://it.wikipedia.org/wiki?curid=226783", "title": "Erich Gamma", "text": "Nel 1995, in seguito alla pubblicazione del libro \"Design Patterns\", Gamma ha guadagnato vasta fama nell'ambiente della programmazione orientata agli oggetti e ha dato un importante contributo alla diffusione e lo sviluppo del concetto di \"design pattern\".\nGamma \u00e8 anche il principale progettista di \"JUnit\", un \"framework\" per il collaudo di moduli software (\"unit testing\") Java sviluppato nel 1998 in collaborazione con Kent Beck e di \"Eclipse\", una piattaforma di sviluppo orientato agli oggetti del cui sviluppo \u00e8 tuttora il principale\nresponsabile.\nAttualmente \u00e8 impiegato come \"Microsoft Distinguished Engineer\" presso il laboratorio Object Technology International (OTI) di Zurigo.\nIn qualit\u00e0 di ingegnere del software, Gamma \u00e8 stato impiegato dal 1993 al 1995 presso Taligent, dove ha lavorato a un ambiente per lo sviluppo incrementale orientato agli oggetti.\nIn precedenza, Gamma ha lavorato presso il laboratorio di ricerca UBILAB della UBS.\nErich Gamma \u00e8 uno degli architetti di ET++, una libreria di classi C++ portabile destinata allo sviluppo di applicazioni grafiche.\nGamma ha un Dottorato in informatica conseguito presso l'Universit\u00e0 di Zurigo."}
{"id": "226785", "revid": "287204", "url": "https://it.wikipedia.org/wiki?curid=226785", "title": "Miguel As\u00edn Palacios", "text": "Biografia.\nIntraprese la carriera ecclesiastica e prese i voti sacerdotali nel 1895, laureandosi in teologia nel seminario di Saragozza. Nella Facolt\u00e0 di Lettere e Filosofia, in cui si addottor\u00f2 nel 1896, fu allievo dell'arabista Juli\u00e1n Ribera Tarrago, che lo avvi\u00f2 alla metodologia seguita dalla scuola orientalistica spagnola di Francisco Codera Zaid\u00edn, cattedratico di arabo nella Universidad Central. Consegu\u00ec nel 1903 la cattedra di Arabo nell'Universit\u00e0 Complutense di Madrid. Diresse la Real Academia de la Lengua Espa\u00f1ola. Dette grande impulso agli studi arabistici dalla sua cattedra universitaria e dalla rivista arabistica che fond\u00f2 nel 1933: \"al-Andalus\" (che decenni pi\u00f9 tardi avrebbe cambiato il proprio nome in \"al-Qantara\").\nOltre a numerose altre iniziative culturali fond\u00f2 la Escuela de Estudios \u00c1rabes.\nOpera.\nLa sua opera di erudito si concentr\u00f2 sulle reciproche relazioni che legarono la cultura cristiana e quella islamica e cur\u00f2 l'edizione di numerosi testi a malapena noti, mostrando un interesse particolare per le tematiche filosofiche islamiche.\nI suoi principali lavori sono: \"Averro\u00edsmo teol\u00f3gico en Santo Tom\u00e1s de Aquino\" (1904); \"La escatolog\u00eda musulmana en la Divina Comedia\" (1919), in cui presume alcune fonti sufi utilizzate da Dante Alighieri, e in special modo, il testo di Ibn \u2018Arab\u012b sul \"Mi'r\u0101j\" (il viaggio mistico effettuato su un animale straordinario, Bur\u0101q, dal profeta dell'Islam, Maometto, attraverso i 7 cieli). Il viaggio avrebbe portato Maometto a sorvolare i luoghi infernali in cui i dannati sarebbero stati inclusi in gironi all'interno dei quali la pena commisurata sarebbe stata logicamente collegata al peccato da essi compiuto in vita). I libri del \"Mi'r\u0101g\" (lett. \"ascesa\") furono conosciuti anche in ambito cristiano, grazie alle numerosissime versioni redatte nelle varie lingue volgari neo-latine, pressoch\u00e9 tutte chiamate libri \"della scala\", nel senso della \"scalata\" (al cielo), e in particolare il tramite sarebbe stato costituito da una versione castigliana dell'epoca di Alfonso X il Savio, \"La Scala di Maometto\", della quale il notaio Bonaventura da Siena fece due versioni, una in latino e l'altra in volgare francese.\nAltra opera di grande interesse \u00e8 \"El Islam cristianizado\" (1931), in cui As\u00edn Palacios mette in luce l'ascendenza cristiana nei confronti della mistica di Ibn Masarra e di Ibn Tufayl; \"La espiritualidad de Algazel y su sentido cristiano\" (1934), nella quale egli mostr\u00f2 l'ascendenza cristiana nella teologia di al-Ghazali. Come linguista e lessicografo, \u00e8 importante il suo \"Glosario de voces romances registradas por un bot\u00e1nico hispano-musulm\u00e1n (siglos XI-XII)\"."}
{"id": "226794", "revid": "11959", "url": "https://it.wikipedia.org/wiki?curid=226794", "title": "As\u00edn Palacios", "text": ""}
{"id": "226798", "revid": "599013", "url": "https://it.wikipedia.org/wiki?curid=226798", "title": "Dirk Nowitzki", "text": "Soprannominato \"German Wunderkind\" o anche \"Wunder Dirk\", \u00e8 stato eletto MVP della stagione regolare 2006-2007 (primo europeo di sempre) e delle Finali NBA 2011, vinte dai suoi Dallas Mavericks.\nCaratteristiche tecniche.\nAla grande di 2,13 metri, poteva giocare anche come centro, ruolo che ricopriva soprattutto in nazionale. \u00c8 stato un eccellente tiratore dalla distanza, caratteristica rara nei suoi pari ruolo, all\u2019inizio della sua carriera; si avvaleva spesso del tiro in allontanamento. \u00c8 considerato da molti esperti il miglior giocatore europeo della storia della NBA.\nCarriera.\nInizi.\nProveniente da una famiglia di sportivi, padre giocatore di pallamano, madre giocatrice di basket, dopo aver praticato diversi sport (tra cui tennis e pallamano), si dedica al basket all'et\u00e0 di 13 anni, entrando nella squadra locale, il DJK W\u00fcrzburg (a 16), oggi W\u00fcrzburg Baskets. A 16 anni \u00e8 ancora un giocatore acerbo, quando viene notato casualmente dall'ex nazionale tedesco Holger Geschwindner. Quest'ultimo si propone di diventare allenatore personale di Dirk, promettendogli di portarlo a giocare con i migliori. Ne diventa anche il mentore, aiutando il giovane talento a sviluppare la propria personalit\u00e0, attraverso le letture e la musica.\nDallas Mavericks (1998-2019).\nSelezionato con la scelta numero 9 dai Milwaukee Bucks nel Draft del 1998, venne immediatamente scambiato ai Dallas Mavericks in cambio di Robert Traylor (scelta 6) e Pat Garrity (scelta 19), in uno scambio che in futuro verr\u00e0 ricordato come uno dei pi\u00f9 sbilanciati della storia. Con i Dallas Mavericks ha trovato il modo di esprimere tutto il suo potenziale anche grazie ai suoi colleghi di squadra, in particolare Steve Nash e Michael Finley. \u00c8 sempre stato una delle migliori ali grandi della NBA, ma con l'allenatore Don Nelson ha giocato sporadicamente anche da centro per accentuare la pericolosit\u00e0 perimetrale della squadra. Ha giocato 14 volte nell'All-Star Game e nel 2006 ha vinto la gara del tiro da tre punti. Port\u00f2 i Mavericks fino alla finale di conference contro i San Antonio Spurs, ma gioc\u00f2 solo parte della serie perch\u00e9 infortunato.\nNei play-off della stagione 2005-06 \u00e8 riuscito, da vero leader ma certamente con l'aiuto dei compagni, ad arrivare alle finali NBA, perdendo 4-2 contro i Miami Heat. Nella stagione 2006-07 \u00e8 il primo europeo (oltre che il primo non nordamericano se si considera che il nigeriano Olajuwon fu naturalizzato dagli USA) nella storia della NBA a ricevere il premio di MVP, dopo aver ottenuto il miglior record di squadra ad ovest. Nonostante ci\u00f2 Nowitzki e i suoi Mavericks vengono eliminati al primo turno dei playoff dalla sorpresa Golden State Warriors, in uno dei rarissimi casi in cui la testa di serie numero 8 ha eliminato quella numero 1. Anche nel 2007-08 i Mavericks vengono eliminati al primo turno dei playoffs dai New Orleans Pellicans di Chris Paul, mentre nella stagione successiva riescono a passare il primo turno (contro i San Antonio Spurs) ma vengono eliminati nelle semifinali di Western Conference dai Denver Nuggets.\nL'anno dopo invece il primo turno dei play-off contro gli Spurs \u00e8 fatale a Dallas (seconda testa di serie a Ovest). Nei Playoffs 2010-2011 le fatiche del tedesco vengono finalmente ricompensate, i Mavericks infatti eliminano al primo turno i Portland Trail Blazers per 4 a 2, in semifinale di conference sconfiggono a sorpresa i campioni in carica, i Los Angeles Lakers, per 4 a 0 e mandano fuori gli Oklahoma City Thunder nella finale dell'ovest per 4 a 1 arrivando alle finali dove li attendono i Miami Heat guidati da LeBron James e Dwyane Wade, in un rematch delle Finals del 2006. Il 12 giugno 2011 vince il campionato NBA, battendo per 4 a 2 i Miami Heat di LeBron James e laureandosi MVP delle finals, in una serie che lo ha visto incontrare varie difficolt\u00e0 come un infortunio al tendine della mano sinistra in gara 1 ed un'influenza con febbre a 38.5 in gara 4. Diviene dunque il primo tedesco, e quindi il primo europeo, ad ottenere sia l'MVP della regular season, sia quello delle Finals.\nIl 7 marzo 2017 nella partita contro i Los Angeles Lakers, divent\u00f2 il sesto giocatore nella storia della Lega a raggiungere i punti.\nPrendendo parte alla stagione 2018-19, diventa inoltre l'unico giocatore nella storia della NBA ad aver militato per una singola franchigia per 21 stagioni. Il 19 marzo 2019 supera nella classifica NBA dei punti segnati Wilt Chamberlain, assestandosi al 6\u00ba posto assoluto, miglior europeo di sempre in tale classifica.\nL'11 aprile 2019 ha disputato la sua ultima partita in NBA contro i San Antonio Spurs, ritirandosi dalla pallacanestro.\nNazionale (1997-2015).\nParte stabile della Nazionale tedesca, ha vinto l'argento all'EuroBasket 2005. In occasione delle Olimpiadi di Pechino 2008 \u00e8 stato scelto come portabandiera della Germania. In nazionale indossa la maglia n\u00b0 14 in onore di Charles Barkley, dopo averlo ammirato alle Olimpiadi di Barcellona '92, dove Barkley portava quel numero con il Dream Team. Quando arriv\u00f2 ai Mavericks il 14 era gi\u00e0 assegnato al compagno Robert Pack, quindi invert\u00ec le cifre e prese il 41, che lo accompagna da allora ed \u00e8 anche commemorativo dell'Alba Berlino. Il 10 settembre 2015, dopo l'eliminazione della Germania da EuroBasket 2015, si ritira dalla nazionale.\nDopo il ritiro.\nIl 16 maggio 2019 \u00e8 diventato ambasciatore FIBA oltre che testimonial dei Mondiali 2019 insieme a Kobe Bryant e Yao Ming.\nVita privata.\n\u00c8 sposato con Jessica Olsson, sorella dei calciatori (di nazionalit\u00e0 svedese) Marcus e Martin Olsson."}
{"id": "226799", "revid": "1305772", "url": "https://it.wikipedia.org/wiki?curid=226799", "title": "Lo spaventapasseri", "text": ""}
{"id": "226800", "revid": "599013", "url": "https://it.wikipedia.org/wiki?curid=226800", "title": "Lo specchio della vita", "text": ""}
{"id": "226801", "revid": "124728973", "url": "https://it.wikipedia.org/wiki?curid=226801", "title": "Lo zoo di vetro", "text": "Lo zoo di vetro (\"The Glass Menagerie\") \u00e8 un'opera teatrale di Tennessee Williams. La prima avvenne a Chicago nel 1944. La trama della drammatizzazione espande quella di un racconto del 1934 dello stesso Williams, dal titolo \"Ritratto di una ragazza di vetro (Portrait of a young girl in glass)\".\nTrama.\nAll'inizio del dramma Tom, che \u00e8 sia il protagonista che il narratore della storia, si rivolge direttamente al pubblico (cosa che far\u00e0 spesso nel corso della recita) spiegando che si tratta di un suo ricordo della madre Amanda e della sorella Laura.\nSiamo alla fine degli anni '30 del XX secolo. Amanda ha cresciuto i suoi due figli da sola, dopo che suo marito li ha abbandonati. La donna, volitiva ed energica, viene dagli Stati del Sud, dove era ammirata per la sua bellezza, e prova ancora rimorso per aver lasciato tutto e aver seguito suo marito. Il suo rapporto con Tom e Laura oscilla tra il tenero e l'eccessivo; in particolare la donna si preoccupa del futuro di Laura, resa zoppa da una malattia e pertanto introversa e chiusa: ella si \u00e8 chiusa in un suo mondo di illusioni, e passa tutto il suo tempo ad ascoltare vecchi dischi, leggere romanzi e soprattutto accudire una collezione di animaletti di vetro.\nTom lavora in una fabbrica di scarpe per mantenere Laura e Amanda, ma la vita noiosa e banale che conduce (nonch\u00e9 la morbosa presenza della madre) lo rende irascibile. Il ragazzo tenta senza successo di diventare un poeta, e cerca conforto recandosi al cinema a tutte le ore della notte per vivere delle avventure almeno con la fantasia. Questo scatena l'ansia di Amanda, che teme suo figlio sia un alcolizzato come il padre.\nUn giorno Amanda scopre che Laura, a causa della sua timidezza, ha lasciato il corso da segretaria che stava seguendo. In passato era accaduta la stessa cosa per il liceo. La donna diventa allora ossessionata dall'idea di trovarle un marito che le garantisca un futuro sereno; la ragazza non ha per\u00f2 alcun interesse nel trovare eventuali corteggiatori, cos\u00ec sua madre prega Tom di trovarle un pretendente.\nPer liberarsi dalle pressioni di sua madre, Tom invita cos\u00ec Jim, un amico di vecchia data che ora lavora con lui alla fabbrica. Amanda si dedica completamente all'allestimento della cena; quella sera per\u00f2 Laura comprende che Jim altri non \u00e8 che un ragazzo che ai tempi del liceo le piaceva moltissimo, cos\u00ec all'arrivo del ragazzo viene soggiogata dalla sua timidezza e non riesce nemmeno a sedersi con gli altri a cena.\nDurante la cena, improvvisamente la luce va via (Tom si \u00e8 cos\u00ec disinteressato alla famiglia che aveva scordato di pagare la bolletta). Con uno stratagemma Amanda riesce a fare in modo che Laura e Jim rimangano da soli perch\u00e9 parlino e si conoscano. I due ragazzi si trovano cos\u00ec a parlare a lume di candela, e pian piano Jim riesce a vincere la ritrosia di Laura, che gli confessa quanto lui le piacesse in passato. Jim, con molta tenerezza, dice che i suoi problemi sono causati esclusivamente dalla sua insicurezza, e che lei dovrebbe prendersi maggior cura di s\u00e9 perch\u00e9 la trova una splendida ragazza.\nI due si trovano cos\u00ec a danzare insieme, ma con un brusco movimento Jim fa cadere un unicorno di vetro che fa parte della collezione di Laura, spezzandogli il corno. Subito dopo lui la bacia, ma quasi immediatamente dopo le confessa di essere gi\u00e0 promesso sposo a un'altra donna. Laura gli dona l'unicorno spezzato come regalo di nozze prima di chiudersi in un ostinato e doloroso silenzio; al ritorno di Amanda e Tom, Jim se ne va.\nQuando Amanda viene a sapere del fidanzamento di Jim, si infuria con Tom perch\u00e9 ritiene che lui ne fosse fin dall'inizio a conoscenza, e lo caccia di casa. Nel soliloquio finale Tom spiega che dopo quella sera lui abbandon\u00f2 Amanda e Laura e non torn\u00f2 mai pi\u00f9 da loro, anche se il loro ricordo lo aveva tormentato per tutta la vita; chiede cos\u00ec a Laura di \"spegnere le candele\", ossia di lasciare che lui la possa dimenticare. Mentre lui esce, Laura spegne effettivamente le candele che hanno illuminato la scena.\nAnalisi.\nAutobiografia e memoria.\nLa prima idea per \"Lo Zoo di Vetro\" fu un racconto che Williams scrisse nel 1934, dal titolo \"Ritratto di una Ragazza di Vetro\"; esso conteneva a sua volta dei forti riferimenti autobiografici riferibili all'autore stesso. Il protagonista reca addirittura il suo stesso nome (il vero nome di Tennessee Williams era Thomas), mentre il personaggio di Laura si basa sulla vita di sua sorella Rose: a causa di alcuni problemi psichici la ragazza fu sottoposta a un intervento di lobotomia, causando immenso dolore per Williams che le era molto affezionato. Addirittura nella rappresentazione viene spesso detto che il soprannome della ragazza \u00e8 Blue Rose.\nIn Laura si cristallizzano anche elementi dello stesso autore: l'introversione e la timidezza erano propri di Tennessee Williams negli anni della sua giovinezza, e l'ossessione per lo zoo di vetro di Laura riflette i sogni e le fantasie dell'autore da giovane. Gli elementi autobiografici del dramma convergono in un unico tema, quello della memoria, che persiste nel corso di tutta la rappresentazione: la storia viene vista attraverso gli occhi di Tom, filtrata dai suoi sentimenti e dai suoi ricordi; i caratteri dei personaggi che gli girano intorno risultano discontinui e grotteschi, come \"deformati\" dal tempo passato e dalle sensazioni contrastanti nei riguardi di madre e sorella.\nIl rapporto col proprio io.\nUn altro grande tema del dramma \u00e8 il rapporto col proprio ego: tre dei quattro personaggi agiscono esclusivamente per il proprio tornaconto personale, travestendolo da azioni altruiste. Tom invita Jim a cena apparentemente per accontentare sua madre e aiutare sua sorella, ma in realt\u00e0 \u00e8 un piano orchestrato ad hoc per fuggire da una realt\u00e0 che gli sta stretta; Amanda sembra voler trovare un marito a Laura e si adopera per riuscirci, ma vuole solo riscattarsi da un matrimonio fallito e da una giovinezza perduta; Jim in un primo momento aiuta Laura e pare addirittura apprezzarla nonostante il suo handicap, invece \u00e8 gi\u00e0 fidanzato e vuole solo approfittare della sua bellezza.\nTom, Amanda e Jim finiscono per\u00f2 per soccombere alle loro stesse mancanze, rimanendo confinati nel loro egoismo e causando danni piuttosto che risolverne. Laura, che \u00e8 al centro delle finte attenzioni degli altri tre, \u00e8 l'unica che non mostra atteggiamenti egoistici, anzi pi\u00f9 di una volta nel corso del dramma si fa riferimento al suo altruismo e alla sua bont\u00e0; in definitiva, quella che sembra essere chiusa in se stessa \u00e8 quella che invece ha un migliore rapporto col proprio io, ma finisce per venire sottomessa dall'egocentrismo degli altri tre.\nLo zoo di vetro.\nNon \u00e8 un caso che lo zoo di vetro di Laura dia il titolo all'intera opera, poich\u00e9 esso simboleggia l'intera chiave di lettura del dramma. Esso \u00e8 l'immagine del mondo interiore di Laura, fatto di fragili illusioni. Non solo: gli animali di vetro sono fragili e apparentemente pacchiani, ma se illuminati dalla giusta luce rivelano tutti i colori dell'arcobaleno: diventano, in pratica, un'immagine di Laura stessa, psicologicamente debole e di aspetto scialbo, ma in realt\u00e0 pi\u00f9 umana e virtuosa degli altri personaggi. Anche in questo caso, in effetti, si verifica una dicotomia tra Laura e gli altri personaggi, che specularmente alla ragazza vivono delle vite banali cercando disperatamente l'apparenza: Tom si rifugia nel mondo del cinema, Amanda sogna il riscatto sociale e Jim si fregia dei suoi successi sportivi e professionali; in realt\u00e0 sono tutti espedienti per sfuggire alla scontentezza della propria vita.\nLa lunga scena del dialogo tra Laura e Jim \u00e8 caricata di un forte simbolismo: Jim rompe il corno dell'unicorno di vetro, la statuetta preferita di Laura, che cos\u00ec diventa un \"semplice cavallo\" come tutti gli altri; lo stesso oggetto gli sar\u00e0 poi regalato dalla ragazza. Tutto questo allude alla storia stessa della ragazza: le premure che Jim le usa sembrano trasformarla per un attimo in una ragazza \"normale\", a scapito della sua unicit\u00e0, fatta di bellezza e fragilit\u00e0; ma la \"violenza\" che si nasconde in queste premure fa s\u00ec che la ragazza si rompa come la statuina. Il fatto che lei gliela regali, infine, rappresenta ci\u00f2 che lei ha perso in tutta la faccenda e ci\u00f2 che lui le ha tolto con la sua falsit\u00e0.\nRappresentazioni.\n\"The Glass Menagerie\" debutt\u00f2 il 26 dicembre 1944 al Civic Theatre di Chicago, per la regia di Eddie Dowling e Margo Jones, con Laurette Taylor (Amanda Wingfield), Eddie Dowling (Tom Wingfield), Julie Haydon (Laura Wingfield), Anthony Ross (Jim O'Connor).\nDopo 10 settimane di successi la produzione decise il trasferimento a Broadway con lo stesso cast: al Playhouse Theatre dal 31 marzo 1945 al 29 giugno 1946, poi al Royale Theatre dal 1\u00ba luglio al 3 agosto 1946, per un totale di 563 repliche.\nLa prima italiana di \"Zoo di vetro\" \u00e8 stata il 13 dicembre 1946 al Teatro Eliseo di Roma, per la regia di Luchino Visconti, con Tatiana Pavlova (Amanda), Rina Morelli (Laura), Paolo Stoppa (Tom) e Giorgio De Lullo (Jim)."}
{"id": "226802", "revid": "682118", "url": "https://it.wikipedia.org/wiki?curid=226802", "title": "Lohengrin (disambigua)", "text": ""}
{"id": "226803", "revid": "599013", "url": "https://it.wikipedia.org/wiki?curid=226803", "title": "L'ora che uccide", "text": ""}
{"id": "226804", "revid": "287204", "url": "https://it.wikipedia.org/wiki?curid=226804", "title": "L'orecchio", "text": ""}
{"id": "226805", "revid": "1305772", "url": "https://it.wikipedia.org/wiki?curid=226805", "title": "L'ospite", "text": ""}
{"id": "226806", "revid": "1305772", "url": "https://it.wikipedia.org/wiki?curid=226806", "title": "L'ostaggio", "text": ""}
{"id": "226807", "revid": "481666", "url": "https://it.wikipedia.org/wiki?curid=226807", "title": "Luce rossa", "text": ""}
{"id": "226808", "revid": "481666", "url": "https://it.wikipedia.org/wiki?curid=226808", "title": "Lucia di Lammermoor (disambigua)", "text": ""}
{"id": "226809", "revid": "599013", "url": "https://it.wikipedia.org/wiki?curid=226809", "title": "L'ultimo cacciatore", "text": ""}
{"id": "226810", "revid": "1571097", "url": "https://it.wikipedia.org/wiki?curid=226810", "title": "L'ultimo giorno", "text": ""}
{"id": "226811", "revid": "1305772", "url": "https://it.wikipedia.org/wiki?curid=226811", "title": "L'ultimo testimone", "text": ""}
{"id": "226812", "revid": "1305772", "url": "https://it.wikipedia.org/wiki?curid=226812", "title": "Lungo il fiume", "text": ""}
{"id": "226813", "revid": "599013", "url": "https://it.wikipedia.org/wiki?curid=226813", "title": "L'uomo che visse due volte", "text": ""}
{"id": "226815", "revid": "599013", "url": "https://it.wikipedia.org/wiki?curid=226815", "title": "L'uomo che voglio", "text": ""}
{"id": "226816", "revid": "827882", "url": "https://it.wikipedia.org/wiki?curid=226816", "title": "L'uomo dai due volti", "text": ""}
{"id": "226817", "revid": "1305772", "url": "https://it.wikipedia.org/wiki?curid=226817", "title": "L'uomo di ferro", "text": ""}
{"id": "226818", "revid": "919135", "url": "https://it.wikipedia.org/wiki?curid=226818", "title": "Nucleo (matematica)", "text": "In matematica, in particolare nell'algebra, il nucleo di un omomorfismo \u00e8 l'insieme dei punti che vengono annullati dalla funzione. Viene definito in modi diversi a seconda del contesto in cui \u00e8 utilizzato; in generale \u00e8 legato al concetto di funzione iniettiva. Uno dei casi pi\u00f9 significativi \u00e8 quello di mappe lineari tra gruppi o spazi vettoriali: il nucleo \u00e8 l'insieme degli elementi del dominio aventi immagine nulla, cio\u00e8 l'insieme degli elementi che vengono mandati in zero dall'applicazione. \nSi tratta di uno zero-insieme. Il nucleo \u00e8 un sottoinsieme del dominio della funzione, e viene spesso indicato come formula_1, dal tedesco \"Kern\". Eredita le stesse propriet\u00e0 algebriche dello spazio in cui vive, ed \u00e8 strettamente collegato all'immagine della funzione, siccome generalmente nucleo e immagine si comportano in maniera complementare.\nDefinizione.\nOmomorfismi.\nIl nucleo di un omomorfismo di gruppi formula_2 \u00e8 il sottoinsieme di formula_3 costituito dai punti che vengono portati dalla funzione nell'elemento neutro di formula_4:\nIn altre parole, il nucleo \u00e8 l'insieme dei punti che vengono annullati dalla funzione. \nIl nucleo \u00e8 sempre un sottogruppo di formula_3; in particolare contiene sempre l'elemento neutro di formula_3. Nel caso in cui formula_3 sia uno spazio vettoriale (che \u00e8 un gruppo rispetto all'addizione) e formula_9 sia una applicazione lineare (quindi un omomorfismo tra i rispettivi gruppi additivi), il nucleo formula_10 \u00e8 un sottospazio vettoriale di formula_3 (oltre ad esserne un sottogruppo).\nMatrici.\nSia formula_12 una matrice di tipo formula_13 con elementi in un campo formula_14. Il nucleo di formula_12 \u00e8 l'insieme dei vettori formula_16 in formula_17 tali che:\nQuesta definizione \u00e8 coerente con la precedente nel caso l'applicazione sia lineare:\ne il nucleo di formula_12 cos\u00ec definito \u00e8 il nucleo di formula_21. In modo equivalente:\nIl nucleo di formula_12 \u00e8 un sottospazio vettoriale di formula_17, la cui dimensione \u00e8 chiamata la \"nullit\u00e0\" di formula_12. \nPropriet\u00e0.\nGruppi.\nIl nucleo di un omomorfismo di gruppi formula_26 \u00e8 un sottogruppo normale. Il gruppo quoziente:\n\u00e8 quindi ben definito. Per il primo teorema di isomorfismo, questo gruppo \u00e8 naturalmente isomorfo all'immagine di formula_9.\nD'altra parte, ogni sottogruppo normale formula_29 di un gruppo formula_30 \u00e8 nucleo di una applicazione lineare. L'applicazione \u00e8 la proiezione sul sottogruppo quoziente:\nIniettivit\u00e0.\nSia formula_9 un endomorfismo fra spazi vettoriali. La funzione formula_9 \u00e8 iniettiva se e solo se il suo nucleo \u00e8 costituito soltanto dall'elemento neutro. L'ipotesi di linearit\u00e0 per formula_9 \u00e8 essenziale: poich\u00e9 formula_35, l'iniettivit\u00e0 di formula_9 implica che il nucleo consiste del solo elemento neutro 0. L'implicazione opposta \u00e8 per\u00f2 meno immediata. Si supponga per ipotesi che il nucleo di formula_9 consista del solo elemento neutro 0, allora se:\nper la linearit\u00e0 si ha:\ne quindi formula_40 per ipotesi. In altre parole formula_41, e la funzione \u00e8 effettivamente iniettiva.\nTeorema del rango.\nSia formula_9 un'applicazione fra spazi vettoriali formula_43. Le dimensioni del nucleo e dell'immagine di formula_9 sono collegate tramite la seguente uguaglianza:\nLa nullit\u00e0 di una matrice formula_12 pu\u00f2 essere calcolata facendo uso del teorema del rango. In questo contesto la formula si traduce nel modo seguente:\nNell'equazione, formula_48 \u00e8 il numero di colonne di formula_12, formula_50 \u00e8 l'indice di nullit\u00e0 e formula_51 \u00e8 il rango di formula_12. Il calcolo della nullit\u00e0 si riduce quindi al calcolo del rango, per il quale esistono vari algoritmi. I metodi pi\u00f9 noti fanno uso del determinante o dell'algoritmo di Gauss.\nTeoria degli insiemi.\nNell'ambito pi\u00f9 generale di teoria degli insiemi, il nucleo di una funzione dall'insieme formula_3 all'insieme formula_4 \u00e8 definito alternativamente come la relazione d'equivalenza che lega gli elementi caratterizzati dalla stessa immagine o come la partizione che tale relazione genera in formula_3.\nNei due casi, viene dunque definito simbolicamente da:\ne da:\nL'insieme quoziente formula_58, detto anche \"coimmagine\" di formula_9, \u00e8 naturalmente isomorfo all'immagine di formula_9. La funzione risulta iniettiva se e solo se tale nucleo \u00e8 la \"diagonale\" in formula_61. Immergendosi in morfismi tra strutture algebriche, la definizione risulta coerente con quella data sopra.\nEsempi.\nData la matrice:\ndove formula_63 \u00e8 un qualsiasi numero reale, il nucleo dell'applicazione lineare associata ad formula_12 \u00e8 l'insieme di vettori del tipo:\ncome si vede facendo il prodotto matriciale tra formula_12 e il vettore colonna formula_67."}
{"id": "226819", "revid": "599013", "url": "https://it.wikipedia.org/wiki?curid=226819", "title": "L'uomo nell'ombra", "text": ""}
{"id": "226820", "revid": "1305887", "url": "https://it.wikipedia.org/wiki?curid=226820", "title": "L'uomo ombra", "text": ""}
{"id": "226821", "revid": "599013", "url": "https://it.wikipedia.org/wiki?curid=226821", "title": "L'uomo ucciso due volte", "text": ""}
{"id": "226822", "revid": "287204", "url": "https://it.wikipedia.org/wiki?curid=226822", "title": "L'usurpatore", "text": ""}
{"id": "226824", "revid": "599013", "url": "https://it.wikipedia.org/wiki?curid=226824", "title": "Ma non \u00e8 una cosa seria", "text": ""}
{"id": "226825", "revid": "95346673", "url": "https://it.wikipedia.org/wiki?curid=226825", "title": "Macabro (disambigua)", "text": ""}
{"id": "226826", "revid": "307923", "url": "https://it.wikipedia.org/wiki?curid=226826", "title": "Mal d'Africa (disambigua)", "text": ""}
{"id": "226828", "revid": "287204", "url": "https://it.wikipedia.org/wiki?curid=226828", "title": "Mani in alto!", "text": ""}
{"id": "226830", "revid": "543975", "url": "https://it.wikipedia.org/wiki?curid=226830", "title": "Marco Visconti", "text": ""}
{"id": "226831", "revid": "1305772", "url": "https://it.wikipedia.org/wiki?curid=226831", "title": "Marionetta (disambigua)", "text": ""}
{"id": "226832", "revid": "599013", "url": "https://it.wikipedia.org/wiki?curid=226832", "title": "Mariti in pericolo", "text": ""}
{"id": "226833", "revid": "79541222", "url": "https://it.wikipedia.org/wiki?curid=226833", "title": "Maruzzella", "text": ""}
{"id": "226834", "revid": "181699", "url": "https://it.wikipedia.org/wiki?curid=226834", "title": "Mater dolorosa", "text": ""}
{"id": "226835", "revid": "599013", "url": "https://it.wikipedia.org/wiki?curid=226835", "title": "Medico per forza", "text": ""}
{"id": "226836", "revid": "599013", "url": "https://it.wikipedia.org/wiki?curid=226836", "title": "Mentre la citt\u00e0 dorme", "text": ""}
{"id": "226837", "revid": "580197", "url": "https://it.wikipedia.org/wiki?curid=226837", "title": "Menzogna", "text": ""}
{"id": "226838", "revid": "1305772", "url": "https://it.wikipedia.org/wiki?curid=226838", "title": "Mezzanotte (disambigua)", "text": ""}
{"id": "226839", "revid": "599013", "url": "https://it.wikipedia.org/wiki?curid=226839", "title": "Mia sorella Evelina", "text": ""}
{"id": "226840", "revid": "1356538", "url": "https://it.wikipedia.org/wiki?curid=226840", "title": "Miseria e nobilt\u00e0", "text": "Il titolo Miseria e nobilt\u00e0 pu\u00f2 riferirsi a:"}
{"id": "226841", "revid": "1983214", "url": "https://it.wikipedia.org/wiki?curid=226841", "title": "Missione segreta", "text": ""}
{"id": "226842", "revid": "599013", "url": "https://it.wikipedia.org/wiki?curid=226842", "title": "Morirai a mezzanotte", "text": ""}
{"id": "226843", "revid": "88740", "url": "https://it.wikipedia.org/wiki?curid=226843", "title": "Napoli che canta", "text": ""}
{"id": "226844", "revid": "599013", "url": "https://it.wikipedia.org/wiki?curid=226844", "title": "Naufraghi", "text": ""}
{"id": "226845", "revid": "123709140", "url": "https://it.wikipedia.org/wiki?curid=226845", "title": "Nel nome del padre", "text": ""}
{"id": "226846", "revid": "715388", "url": "https://it.wikipedia.org/wiki?curid=226846", "title": "Nemico pubblico", "text": ""}
{"id": "226848", "revid": "599013", "url": "https://it.wikipedia.org/wiki?curid=226848", "title": "Nido d'amore", "text": ""}
{"id": "226849", "revid": "1849681", "url": "https://it.wikipedia.org/wiki?curid=226849", "title": "Night Club (disambigua)", "text": ""}
{"id": "226850", "revid": "1983214", "url": "https://it.wikipedia.org/wiki?curid=226850", "title": "Marcella (disambigua)", "text": ""}
{"id": "226851", "revid": "599013", "url": "https://it.wikipedia.org/wiki?curid=226851", "title": "Noi siamo le colonne", "text": ""}
{"id": "226852", "revid": "599013", "url": "https://it.wikipedia.org/wiki?curid=226852", "title": "Non c'\u00e8 amore pi\u00f9 grande", "text": ""}
{"id": "226855", "revid": "599013", "url": "https://it.wikipedia.org/wiki?curid=226855", "title": "Non mi sfuggirai", "text": ""}
{"id": "226856", "revid": "2008158", "url": "https://it.wikipedia.org/wiki?curid=226856", "title": "Non siamo angeli", "text": ""}
{"id": "226857", "revid": "599013", "url": "https://it.wikipedia.org/wiki?curid=226857", "title": "Notte di carnevale", "text": ""}
{"id": "226858", "revid": "599013", "url": "https://it.wikipedia.org/wiki?curid=226858", "title": "Notte di tempesta", "text": ""}
{"id": "226860", "revid": "1305772", "url": "https://it.wikipedia.org/wiki?curid=226860", "title": "Odio (disambigua)", "text": ""}
{"id": "226861", "revid": "1983214", "url": "https://it.wikipedia.org/wiki?curid=226861", "title": "Oggi sposi", "text": ""}
{"id": "226862", "revid": "599013", "url": "https://it.wikipedia.org/wiki?curid=226862", "title": "Oltre il ponte", "text": ""}
{"id": "226863", "revid": "599013", "url": "https://it.wikipedia.org/wiki?curid=226863", "title": "Oltre l'amore", "text": ""}
{"id": "226864", "revid": "599013", "url": "https://it.wikipedia.org/wiki?curid=226864", "title": "Oltre l'oceano", "text": ""}
{"id": "226866", "revid": "599013", "url": "https://it.wikipedia.org/wiki?curid=226866", "title": "Oltre ogni limite", "text": ""}
{"id": "226867", "revid": "1318658", "url": "https://it.wikipedia.org/wiki?curid=226867", "title": "OXO (videogioco)", "text": "OXO, conosciuto anche come \"Noughts and Crosses\" (\"zeri e croci\" in inglese, uno dei nomi del tris), grazie all'utilizzo di uno schermo, \u00e8 stato il primo videogioco in assoluto di cui si conosca l'esistenza, sviluppato sullo storico computer EDSAC nel 1952.\nModalit\u00e0 di gioco.\n\"OXO\" permetteva al giocatore (singolo) di ingaggiare una partita di tris contro il computer. La schermata di gioco era visualizzata su uno dei tre oscilloscopi a fosfori verdi sempre collegati all'EDSAC per controllarne lo stato logico, in particolare quello adibito all'ispezione dei banchi di memoria (al tempo chiamati \"taniche\" e costituiti da grosse valvole termoioniche collegate a un tubo riempito con mercurio che fungeva da linea di ritardo). I dati contenuti nel banco selezionato venivano visualizzati in una matrice di 35x16 punti.\nLa mossa del giocatore poteva essere inserita con un normale disco telefonico direttamente nel registro accumulatore del computer: selezionando una cifra da 1 a 9 il giocatore sceglieva una delle caselle nella scacchiera di gioco.\nI messaggi relativi all'andamento della partita erano stampati su una telescrivente (che costituiva la console, ovvero il principale strumento per il controllo del computer).\nStoria.\nIl gioco fu ideato e sviluppato da Alexander S. \"Sandy\" Douglas nel 1952 che lo programm\u00f2 come prova per la sua tesi di dottorato all'universit\u00e0 di Cambridge sulla \"interazione Uomo-Computer\". \nIl gioco funzionava allora soltanto sul computer EDSAC in dotazione all'universit\u00e0, il che rende OXO il primo videogioco con grafica mai realizzato."}
{"id": "226868", "revid": "1305772", "url": "https://it.wikipedia.org/wiki?curid=226868", "title": "Onde", "text": ""}
{"id": "226869", "revid": "287204", "url": "https://it.wikipedia.org/wiki?curid=226869", "title": "Orgoglio (disambigua)", "text": ""}
{"id": "226870", "revid": "124263412", "url": "https://it.wikipedia.org/wiki?curid=226870", "title": "Funzione differenziabile", "text": "In matematica, in particolare in analisi matematica e geometria differenziale, una funzione differenziabile in un punto \u00e8 una funzione che pu\u00f2 essere approssimata a meno di un resto infinitesimo da una trasformazione lineare in un intorno abbastanza piccolo di quel punto. \nAffinch\u00e9 ci\u00f2 si verifichi \u00e8 necessario che tutte le derivate parziali calcolate nel punto esistano, cio\u00e8 se \u00e8 differenziabile allora \u00e8 derivabile nel punto poich\u00e9 esistono e sono finiti i limiti dei rapporti incrementali direzionali. Il concetto di differenziabilit\u00e0 permette di generalizzare il concetto di funzione derivabile a funzioni vettoriali di variabile vettoriale, e la differenziabilit\u00e0 di una funzione permette di individuare per ogni punto del suo grafico un iperpiano tangente.\nUna funzione pu\u00f2 essere differenziabile formula_1 volte, e si parla in questo caso di funzione di classe formula_2. Una funzione differenziabile infinite volte \u00e8 inoltre detta liscia. Nell'analisi funzionale le distinzioni fra le varie classi formula_2 sono molto importanti, mentre in altri settori della matematica queste differenze sono meno tenute in considerazione, e spesso si usa impropriamente il termine \"funzione differenziabile\" per definire una funzione liscia.\nDefinizione.\nUna funzione:\ndefinita su un insieme aperto dello spazio euclideo formula_5 \u00e8 detta differenziabile in un punto formula_6 del dominio se esiste una applicazione lineare:\ntale che valga l'approssimazione:\ndove formula_9 si annulla, con ordine di infinitesimo maggiore di 1, all'annullarsi dell'incremento formula_10. Tale condizione si pu\u00f2 scrivere in modo equivalente:\nSe la funzione formula_12 \u00e8 differenziabile in formula_6, l'applicazione formula_14 \u00e8 rappresentata dalla matrice jacobiana formula_15.\nIl vettore:\nsi chiama differenziale (esatto) di formula_12 in formula_6 ed formula_19 viene detto \"derivata\" o anche derivata totale della funzione formula_12.\nLa funzione formula_12 \u00e8 infine differenziabile se lo \u00e8 in ogni punto del dominio. In particolare, il teorema del differenziale totale afferma che una funzione \u00e8 differenziabile in un punto se tutte le derivate parziali esistono in un intorno del punto per ogni componente della funzione e se sono inoltre funzioni continue. Se inoltre l'applicazione che associa formula_22 a formula_23 \u00e8 continua, la funzione si dice \"differenziabile con continuit\u00e0\".\nNel caso di una funzione formula_24 di una variabile definita su un intervallo aperto dell'asse reale, essa \u00e8 detta differenziabile in formula_25 se esiste un'applicazione lineare formula_26 tale che:\ned in tal caso si ha:\nMatrice jacobiana.\nSe una funzione \u00e8 differenziabile in un punto allora tutte le derivate parziali calcolate nel punto esistono, ma non vale il viceversa. Tuttavia, se tutte le derivate parziali esistono e sono continue in un intorno del punto allora la funzione \u00e8 differenziabile nel punto, ovvero \u00e8 di classe formula_29.\nDette formula_30 e formula_31 le basi canoniche di formula_32 e formula_33 rispettivamente, si ha:\nL'applicazione lineare formula_35 \u00e8 quindi rappresentata nelle basi canoniche da una matrice formula_36, detta matrice jacobiana formula_37 di formula_38 in formula_39.\nIl formula_40-esimo vettore colonna della matrice jacobiana \u00e8 dato dalla precedente relazione, e si ha:\nA seconda delle dimensioni formula_42 e formula_43, il jacobiano ha diverse interpretazioni geometriche:\nDifferenziabilit\u00e0 in analisi complessa.\nSia formula_53 un sottoinsieme aperto del piano complesso formula_54. Una funzione formula_55 \u00e8 \"differenziabile in senso complesso\" (formula_56-differenziabile) in un punto formula_57 di formula_53 se esiste il limite:\nIl limite va inteso in relazione alla topologia del piano. In altre parole, per ogni successione di numeri complessi che convergono a formula_57 il rapporto incrementale deve tendere allo stesso numero, indicato con formula_61. Se formula_62 \u00e8 differenziabile in senso complesso in ogni punto formula_57 di formula_53, essa \u00e8 una funzione olomorfa su formula_65. Si dice inoltre che formula_62 \u00e8 olomorfa nel punto formula_57 se \u00e8 olomorfa in qualche intorno del punto, e che formula_24 \u00e8 olomorfa in un insieme non aperto formula_69 se \u00e8 olomorfa in un aperto contenente formula_69.\nLa relazione tra la differenziabilit\u00e0 di funzioni reali e funzioni complesse \u00e8 data dal fatto che se una funzione complessa formula_71 \u00e8 olomorfa allora formula_72 e formula_73 possiedono derivata parziale prima rispetto a formula_74 e formula_75 e soddisfano le equazioni di Cauchy-Riemann:\nIn modo equivalente, la derivata di Wirtinger formula_77 di formula_24 rispetto al complesso coniugato formula_79 di formula_80 \u00e8 nulla.\nApprossimazioni.\nDa un punto di vista informale, una funzione differenziabile \u00e8 una funzione tale da apparire sempre pi\u00f9 simile ad una trasformazione affine quando viene vista ad ingrandimenti sempre maggiori. La trasformazione affine che approssima formula_38 in un intorno di formula_39 \u00e8 la funzione:\nPer verificarlo, si consideri un intorno di formula_39 di raggio formula_104.\nSe si effettua uno zoom sul grafico di formula_38 in modo che l'intorno ci appaia di raggio formula_106, la distanza che si vede tra la funzione formula_38 e la funzione affine che la approssima in corrispondenza del punto formula_108 \u00e8 pari a:\ndove la divisione per formula_104 corrisponde al riscalamento dovuto allo \"zoom\" che si sta operando sull'intorno. Quindi la massima distanza che si vede nell'intorno riscalato \u00e8:\nora si pu\u00f2 dimostrare che dalla definizione di differenziabilit\u00e0 di formula_38 si deduce che:\nil che significa che quello che si osserva ingrandendo progressivamente il grafico di formula_38 e della sua approssimazione affine intorno a formula_39 \u00e8 che questi tendono a coincidere. Viceversa, la relazione implica direttamente la differenziabilit\u00e0 di formula_38."}
{"id": "226871", "revid": "400694", "url": "https://it.wikipedia.org/wiki?curid=226871", "title": "Orient Express (disambigua)", "text": ""}
{"id": "226873", "revid": "14894", "url": "https://it.wikipedia.org/wiki?curid=226873", "title": "Antonio Averulino", "text": ""}
{"id": "226875", "revid": "287204", "url": "https://it.wikipedia.org/wiki?curid=226875", "title": "Oasi (disambigua)", "text": ""}
{"id": "226876", "revid": "101986883", "url": "https://it.wikipedia.org/wiki?curid=226876", "title": "Padre (disambigua)", "text": ""}
{"id": "226877", "revid": "599013", "url": "https://it.wikipedia.org/wiki?curid=226877", "title": "Paese selvaggio", "text": ""}
{"id": "226878", "revid": "599013", "url": "https://it.wikipedia.org/wiki?curid=226878", "title": "Pap\u00e0 cerca moglie", "text": ""}
{"id": "226879", "revid": "287204", "url": "https://it.wikipedia.org/wiki?curid=226879", "title": "Pap\u00e0 Gambalunga (disambigua)", "text": ""}
{"id": "226880", "revid": "1745361", "url": "https://it.wikipedia.org/wiki?curid=226880", "title": "Paprika (disambigua)", "text": ""}
{"id": "226882", "revid": "599013", "url": "https://it.wikipedia.org/wiki?curid=226882", "title": "Passaggio a Hong Kong", "text": ""}
{"id": "226885", "revid": "726373", "url": "https://it.wikipedia.org/wiki?curid=226885", "title": "Spacewar!", "text": "Spacewar! \u00e8 un videogioco sparatutto per computer PDP-1, realizzato principalmente da Steve \"Slug\" Russell tra il 1961 e il 1962, e in seguito modificato e arricchito da altre persone.\nSebbene non sia il primo videogioco della storia (altri esperimenti come \"OXO\" e \"Tennis for Two\" sono stati realizzati nel decennio precedente), \"Spacewar!\" \u00e8 stato il primo a presentare un mondo dotato di regole fisiche, con situazioni variabili e completamente in tempo reale.\n\"Spacewar!\" \u00e8 stato dichiarato uno dei dieci videogiochi pi\u00f9 importanti di sempre da Henry Lowood della Stanford University, nel marzo del 2007.\nModalit\u00e0 di gioco.\nEssendo \"Spacewar!\" privo di intelligenza artificiale, non \u00e8 possibile giocarvi se non scontrandosi contro un altro avversario umano: ognuno dei due giocatori controlla un'astronave, caratterizzate da forme differenti, che possono muoversi accelerando e ruotando in senso orario e antiorario. Vince il round il primo che riesce a colpire l'avversario con un missile. Inizialmente era possibile giocare utilizzando gli interruttori posti sulla console del PDP-1, ma l'intrinseca scomodit\u00e0 port\u00f2 Alan Kotok e Bob Saunders a costruire quello che sarebbe stato il primo joystick della storia, utilizzando scarti di materiale elettrico derivato dal club di modellismo ferroviario dell'universit\u00e0.\nSviluppo.\n\"Spacewar!\" \u00e8 stato programmato principalmente da Steve Russel, insegnante al MIT. Mentre scriveva una applicazione matematica, scopr\u00ec casualmente una funzione che disegnava, sullo schermo del PDP-1, elaborate forme ellittiche. Grazie alle funzioni di seno e coseno della DEC, Russel scrisse una versione \"base\" del gioco in circa tre mesi: questa \u00e8 stata, in seguito, soggetta a diverse migliorie e aggiunte da parte di amici e colleghi.\nUna delle prime implementazioni venne inserita da Shawn Garetz. Questo, come altri membri del MIT, era un accanito lettore di romanzi di fantascienza dello scrittore statunitense \"Doc\" Smith, dove si poteva leggere di come i \"pirati spaziali\" potessero usufruire di misteriose \"gallerie iperspaziali\" per raggiungere immediatamente diversi punti nella galassia. Decise cos\u00ec di fare in modo che, con la pressione di un tasto, la navetta andasse in iperspazio, cio\u00e8 che scomparisse dal punto dov'era in quell'istante per riapparire in un punto casuale della schermata.\nUna seconda, importante modifica \u00e8 stata quella di Dan Ewards, che inser\u00ec un corpo celeste al centro dello schermo. Questo, dotato di una sua gravit\u00e0, attira verso di s\u00e9 l'astronave distruggendola, costringendo il giocatore a continue manovre per evitarne la collisione.\nAltra aggiunta, questa volta puramente estetica, \u00e8 stata quella da parte di Peter Samson, che giudicava interessante il gioco ma non apprezzava la casualit\u00e0 della volta celeste sullo sfondo: programm\u00f2 cos\u00ec il gioco in modo tale che riproducesse la reale posizione e luminosit\u00e0 delle stelle visibili da una persona posta sull'equatore. Questa versione venne scherzosamente soprannominata \"Expensive Planetarium\" (planetario costoso).\nModifiche minori includono un contatore di punteggio in ottale, un fattore di accelerazione delle navi e la possibilit\u00e0 di sparare pi\u00f9 di un missile alla volta.\nVersioni.\nEsistono diversi videogiochi arcade ispirati a \"Spacewar!\": \"Galaxy Game\" e \"Computer Space\", del 1971, e \"Space Wars\", del 1977: quest'ultimo fu quello che ottenne il maggiore successo commerciale. Esistono anche versioni commerciali per Atari 2600, Amiga e Vectrex, oltre che a progetti open source come \"KSpaceDuel\".\n\"Spacewar!\" oggi.\nAd oggi \u00e8 possibile vedere \"Spacewar!\" sull'unico PDP-1 funzionante, situato al Computer History Museum a Mountain View, California. \u00c8 inoltre possibile giocarci attraverso alcuni emulatori, come MESS; ne esiste uno scritto sotto forma di applet Java, appositamente dedicato al gioco."}
{"id": "226887", "revid": "78273", "url": "https://it.wikipedia.org/wiki?curid=226887", "title": "Cecil Blount De Mille", "text": ""}
{"id": "226888", "revid": "78273", "url": "https://it.wikipedia.org/wiki?curid=226888", "title": "Cecil Blount DeMille", "text": ""}
{"id": "226889", "revid": "2225", "url": "https://it.wikipedia.org/wiki?curid=226889", "title": "Ala forte", "text": ""}
{"id": "226909", "revid": "1543377", "url": "https://it.wikipedia.org/wiki?curid=226909", "title": "Apertura alare", "text": "Lapertura alare \u00e8 la distanza che separa, negli animali alati o negli aeromobili, le estremit\u00e0 delle ali.\nApertura alare in natura.\nLa maggiore apertura alare per un animale vivente () \u00e8 stata misurata nel 1965 su un esemplare di albatro urlatore (\"Diomedea exulans\").\nTra le specie estinte il record appartiene ad un specie di pterosauro, l\"Hatzegopteryx\", i cui fossili indicano un'apertura alare di oltre 12 metri.\nTra gli uccelli le dimensioni minime competono ad una specie di colibr\u00ec, il \"Mellisuga helenae\", in cui il maschio ha un'apertura di circa 3 cm.\nDimensioni ancora inferiori possono essere raggiunte da alcuni insetti.\nApertura alare in aeronautica.\nGli aerei con una maggiore apertura alare solitamente sono pi\u00f9 efficienti perch\u00e9 subiscono una minore resistenza aerodinamica ed i vortici che si creano alle estremit\u00e0 alari influiscono meno sulla portanza generata dall'ala. Gli aerei con le ali lunghe subiscono per\u00f2 una maggiore forza di inerzia lungo l'asse longitudinale, riducendo la velocit\u00e0 di rollio con conseguente perdita di manovrabilit\u00e0. Per questo gli aerei acrobatici e militari di solito possiedono un'apertura alare ridotta. Inoltre ali molto lunghe sono pi\u00f9 pesanti, e vi \u00e8 un limite all'apertura alare imposto dalle dimensioni degli hangar degli aeroporti. Attualmente il limite \u00e8 fissato ad 80m e l'Airbus A380 \u00e8 l'aereo d'aviazione commerciale con maggiore apertura alare (79,8m). Un'apertura alare troppo ridotta, d'altro canto, pu\u00f2 essere un problema per la stabilit\u00e0 in manovra, poich\u00e9 l'aeromobile in questo caso \u00e8 soggetto a effetti giroscopici importanti che, ad esempio, nel caso di velocit\u00e0 di rollio molto elevate pu\u00f2 anche subire un momento cabrante abbastanza intenso. Questo problema negli aerei da combattimento \u00e8 spesso risolto grazie ai controlli del computer di bordo, che corregge le manovre del pilota. Esempi di apertura alare ridotta si hanno nei biplani.\nDato che la portanza generata \u00e8 proporzionale alla superficie alare, gli aerei con ali corte avranno una maggiore corda alare, quindi maggiore manovrabilit\u00e0. Una misura importante in ingegneria aeronautica per determinare le caratteristiche di un aereo \u00e8 il rapporto tra l'apertura alare e la corda alare.\nIl rapporto tra l'apertura alare e la corda \u00e8 detto \"allungamento alare\", ed \u00e8 una caratteristica molto importante di tutti i velivoli."}
{"id": "226910", "revid": "125972978", "url": "https://it.wikipedia.org/wiki?curid=226910", "title": "Daghestan", "text": "Il Daghestan \u00e8 una repubblica della Federazione Russa, per area e per popolazione la pi\u00f9 grande del Caucaso settentrionale, coi suoi di superficie e poco pi\u00f9 di 3 milioni di abitanti (ripartiti fra i gruppi avari, darghino-lak e samuro, i turchi azeri, i Nogai, i raggruppamenti iranofoni essenzialmente rappresentati dai tati, e gli ebrei delle montagne, ovvero \"D\u0101gh \u010cufut\").\nGeografia fisica.\nLa repubblica \u00e8 situata sulle montagne del Caucaso settentrionale. \u00c8 la parte pi\u00f9 meridionale della Russia, ed \u00e8 delimitata sul lato orientale dal Mar Caspio.\nConfini.\nIl Daghestan confina a sud-ovest con la Georgia, a ovest con la Cecenia, a nord-ovest con il Territorio di Stavropol', a nord con la Repubblica dei Calmucchi, a sud con l'Azerbaigian; mentre a est il paese \u00e8 bagnato dal Mar Caspio.\nFiumi.\nCi sono oltre fiumi nella repubblica. I principali fiumi sono:\nLaghi.\nIl Daghestan ha circa 407 chilometri di costa sul Mar Caspio.\nMontagne.\nLa maggior parte del territorio \u00e8 montuoso, con le montagne del Caucaso. Il punto pi\u00f9 alto \u00e8 il picco Bazardyuzi a metri, al confine con l'Azerbaigian. Il punto pi\u00f9 meridionale della Russia si trova a circa sette chilometri a sud-ovest della vetta.\nAltre importanti montagne sono Diklosmta (), Gora Addala Shukgelmezr () e Gora Dyultydag ().\nRisorse naturali.\nIl Daghestan \u00e8 ricco di petrolio, gas naturale, carbone e molti altri minerali.\nClima.\nIl clima \u00e8 caldo e secco in estate, ma gli inverni sono rigidi nelle zone di montagna.\nOrigini del nome.\nIl toponimo - usato non prima del XVI secolo - vuol dire \"paese delle montagne\" (dal turco \"d\u0101gh\", \"montagne\" e dal suffisso iranico \"st\u0101n\" che indica il luogo dove si vive, si \"sta\").\nStoria.\nLa sua lunga storia comincia ad essere nota con le scarse notizie fornite dal geografo greco Strabone che parl\u00f2 di popolazioni che egli chiam\u00f2 Degai o Ghelai. Certamente influenzato dalla cultura persiana sasanide, il Daghestan e alcuni suoi esponenti di spicco furono chiamati \"Tabarsaran-shah\" (signori del Tabarsaran), riferendosi all'area che giace a Ovest della citt\u00e0 di Derbent.\nParzialmente cristianizzato intorno al V-VI secolo d.C. (gli Alani notoriamente erano cristiani), il Daghestan cadde nell'orbita arabo-musulmana in et\u00e0 omayyade, ma una non trascurabile importanza ebbe anche il Giudaismo, espressa attraverso la cultura dei Khazari, costruttori di un impero che sar\u00e0 travolto dai russi solo nel X secolo.\nTra il XIII e il XIV secolo i territori del Daghestan fecero parte della cosiddetta Orda d'Oro mongola. Fu sotto Tamerlano che il paese conobbe una pi\u00f9 accentuata islamizzazione ma fu sotto gli Ottomani che l'intera area caspica fece stabilmente parte della cosiddetta \"d\u0101r al-Isl\u0101m\", articolandosi nelle tre entit\u00e0 feudali dello \"Sh\u0101mkh\u0101lat\" Q\u0101z\u012b Q\u016bm\u016bq, dell\"\u016asmiyat\" di Qayt\u0101k e del \"Ma\u2018su\u016bmat\" del Tabarsar\u0101n.\nL'area caspica fu contesa dai russi agli Ottomani per lungo tempo, a partire dalla conquista russa di Astrachan' ma fu solo nel XIX secolo che i Russi riuscirono ad avere partita vinta. Pietro il Grande aveva inviato, gi\u00e0 nel 1722 una spedizione armata che s'era impadronita di Derbent e due anni dopo, in un trattato, gli Ottomani riconobbero alla Russia i possessi guadagnati.\nUna parte del Daghestan (la parte meridionale) fu ceduta nel 1732 (e poi con un nuovo Trattato del 1735) dai Russi a Nadir Shah, creatore di un ricostituito impero persiano. Tra gli anni '70 e '80 di quello stesso secolo tuttavia la Russia ag\u00ec con forza per riportare sotto il proprio controllo le aree del Daghestan. Nel 1796 Derbend fu di nuovo occupata sotto il regno di Caterina II, ma una definitiva conquista fu possibile solo nel 1806 e la situazione fu sancita dai Persiani con la pace del Golestan (1813).\nLa Russia riusc\u00ec con difficolt\u00e0 a mantenersi nel Daghestan anche nel corso del movimento popolar-religioso guidato dal musulmano Ghazi Muhammad (chiamato dai Russi \"Q\u0101z\u012b Mulla\"), sconfitto solo nel 1832. Suo figlio Hamza Beg e, dopo di lui, Sh\u0101mil proseguirono la rivolta e per un quarto di secolo le montagne del Daghestan, unificate nell'Imamato del Caucaso, furono pressoch\u00e9 precluse alle forze russe.\nDopo la resa di Sh\u0101mil al principe Aleksandr Barjatinskij (1859) il Daghestan partecip\u00f2 alle ostilit\u00e0 russo-ottomane del 1877, data dopo la quale non si ebbero ulteriori mutamenti fino al 1917. Una Repubblica Socialista Sovietica autonoma fu insediata nel 1920 e il Daghestan, dopo la dissoluzione dell'Unione Sovietica, ha mantenuto i suoi legami con la neonata Federazione Russa, venendo coinvolta nei fermenti fondamentalistici islamici che hanno trovato la loro principale base nella confinante Cecenia.\nGeografia antropica.\nSuddivisioni amministrative.\nLa divisione amministrativa di secondo livello della Repubblica del Daghestan comprende:\nI distretti sono ulteriormente suddivisi in diciannove insediamenti di tipo urbano e 363 okrug rurali e stanica okrug.\n\"Rajon\".\nLa Repubblica del Daghestan comprende 41 \"rajon\" (fra parentesi il capoluogo; sono indicati con un asterisco i capoluoghi non direttamente dipendenti dal \"rajon\" ma posti sotto la giurisdizione della \"oblast'\"):\nCitt\u00e0.\nI centri abitati della Repubblica che hanno lo \"status\" di citt\u00e0 (\"gorod\") sono 10, tutte sottoposte alla diretta giurisdizione della \"oblast\":\nInsediamenti di tipo urbano.\nI centri urbani con \"status\" di insediamento di tipo urbano (al 1\u00ba gennaio 2010) sono 19:"}
{"id": "226911", "revid": "9", "url": "https://it.wikipedia.org/wiki?curid=226911", "title": "Plebe", "text": ""}
{"id": "226912", "revid": "287204", "url": "https://it.wikipedia.org/wiki?curid=226912", "title": "La favola dei saltimbanchi", "text": "La favola dei saltimbanchi \u00e8 il testo di un'opera teatrale scritta da Michael Ende. Il sottotitolo recita: \"Azione scenica in sette Quadri con un Prologo e un Epilogo\".\nTrama.\nNel prologo si vede uno squallido spazio fabbricabile, il giorno prima che i lavori abbiano inizio, circondato dalle sagome cupe di grosse industrie. Qui si trova una compagnia di artisti girovaghi, disperati perch\u00e9 ormai privi di un qualunque pubblico: hanno dovuto vendere il contenuto di tutti i loro carri, persino i cavalli che li tiravano, e ora, privi di tutto, sono costretti ad abbandonare anche il terreno in cui si trovano. Potrebbero salvarsi firmando un contratto con una ditta chimica, che li assumerebbe e li pagherebbe per reclamizzare i suoi prodotti. Unica condizione: abbandonare Eli, una ragazzina dodicenne, orfana e ritardata, che tre anni prima avevano accolto tra loro: Eli \u00e8 rimasta minorata proprio a causa di una nube tossica, liberatasi da una fabbrica dell'azienda che ora vorrebbe assumere i saltimbanchi.\nI sette quadri mettono quindi in scena una recita fantastica che vede coinvolti gli attori, trasfigurati in una favola dove il piano della realt\u00e0 e quello della finzione si fondono progressivamente.\nNell'epilogo, amaro, la compagnia prender\u00e0 la sua decisione, se firmare o meno il contratto che li metter\u00e0 al servizio dell'industria."}
{"id": "226915", "revid": "1422255", "url": "https://it.wikipedia.org/wiki?curid=226915", "title": "Richard Helm", "text": "Nel 1995, in seguito alla pubblicazione del libro \"Design Patterns\", Helm ha guadagnato vasta fama nell'ambiente della programmazione orientata agli oggetti e ha dato un importante contributo alla diffusione e lo sviluppo del concetto di \"design pattern\".\nRichard Helm \u00e8 tornato alla IBM per fondare una nuova filiale di Object Technology International in Australia, di cui fa ora parte.\nIn precedenza, Helm ha lavorato come consulente e progettista software nel Gruppo DMR, un'azienda internazionale che si occupa di consulenza nell'area dell'informatica.\nPrima ancora, Helm ha lavorato presso il dipartimento Software Technology del T.J. Watson Research Center, IBM, dove si \u00e8 dedicato alla ricerca nel campo della progettazione, del riutilizzo e della visualizzazione orientate agli oggetti.\nAutore di numerose pubblicazioni scientifiche, Helm collabora regolarmente con il periodico Dr. Dobb's Journal e in passato \u00e8 stato membro della \"program commettee\" di OOPSLA, la pi\u00f9 autorevole serie di congressi nell'area della programmazione orientata agli oggetti.\nRichard Helm ha un Dottorato in informatica conseguito presso la University of Melbourne."}
{"id": "226919", "revid": "339392", "url": "https://it.wikipedia.org/wiki?curid=226919", "title": "Sankt Wilgefortis", "text": ""}
{"id": "226920", "revid": "9", "url": "https://it.wikipedia.org/wiki?curid=226920", "title": "Plebei (storia romana)", "text": ""}
{"id": "226921", "revid": "14894", "url": "https://it.wikipedia.org/wiki?curid=226921", "title": "Sankt K\u00fcmmernis", "text": ""}
{"id": "226922", "revid": "14894", "url": "https://it.wikipedia.org/wiki?curid=226922", "title": "Sainte D\u00e9barras", "text": ""}
{"id": "226925", "revid": "1305772", "url": "https://it.wikipedia.org/wiki?curid=226925", "title": "Nebraska (album)", "text": "Nebraska \u00e8 il sesto album di Bruce Springsteen, pubblicato nel 1982. \n\u00c8 stato inserito nella posizione 226 della lista dei 500 migliori album stilato dalla rivista \"Rolling Stone\".\nIl disco.\nSpringsteen registr\u00f2 con un multitraccia portatile a 4 piste una serie di canzoni, usando solo la chitarra acustica, l'armonica e poco altro, per poi successivamente registrare le versioni definitive in studio con la E Street Band. Springsteen tuttavia, insoddisfatto degli arrangiamenti con la band, decise alla fine di consegnare alla casa discografica il prodotto originale. Ne risulta un lavoro dai testi amari e dal ritmo lento: questo album spezza completamente la discografia finora proposta in quanto collezione di canzoni completamente monocorde e dai testi molto pi\u00f9 poetici, folk e politicamente radicali. Secondo Dave Marsh, critico specializzato nella biografia di Springsteen, questo album \u00e8 stato scritto in un periodo di depressione.\nNel 1991 l'attore e regista Sean Penn produsse il film \"The Indian Runner\" (\"Lupo solitario\" in italiano), pellicola completamente ispirata ad \"Highway Patrolman\", dove i personaggi, le ambientazioni e lo stile narrativo sono una trasposizione fedele della canzone, di cui il film diventa omaggio ed estensione.\nTracce.\nTesti e musiche di Bruce Springsteen."}
{"id": "226926", "revid": "106732", "url": "https://it.wikipedia.org/wiki?curid=226926", "title": "Matrice quadrata", "text": "In matematica, in particolare in algebra lineare, una matrice \u00e8 detta quadrata se ha un numero uguale di righe e colonne, detto \"ordine\" della matrice. Viene altrimenti detta \"matrice formula_1\".\nSi tratta del tipo pi\u00f9 comune e pi\u00f9 importante di matrice, l'unico su cui sono definiti concetti come determinante, traccia, autovalore. Le matrici quadrate sono utili a modellizzare le trasformazioni lineari di uno spazio vettoriale in se stesso (pi\u00f9 precisamente, i suoi endomorfismi), le forme bilineari ed i prodotti scalari.\nAlgebra di matrici.\nAnello.\nL'insieme di tutte le matrici quadrate dello stesso ordine formula_2 a valori in un campo formula_3 fissato (ad esempio, i numeri reali o complessi) costituisce, rispetto alle operazioni di somma e di prodotto fra matrici, un anello. Eccetto il caso formula_4, tale anello non \u00e8 commutativo. Viene indicato generalmente con formula_5. \nL'elemento neutro per la somma \u00e8 la matrice nulla, avente zeri ovunque. L'elemento neutro per la moltiplicazione \u00e8 la matrice identit\u00e0 formula_6, contenente elementi pari a 1 nella diagonale principale e elementi nulli altrove. Per esempio, se formula_7:\nSpazio vettoriale.\nConsiderato anche con l'operazione di moltiplicazione per scalare, l'insieme formula_9 \u00e8 anche uno spazio vettoriale su formula_3, di dimensione formula_11.\nLe due strutture di anello e spazio vettoriale formano insieme una struttura di algebra su campo.\nElementi invertibili.\nGli elementi invertibili nell'anello si dicono matrici invertibili. Una matrice quadrata formula_12 \u00e8 invertibile se e solo se esiste una matrice quadrata formula_13 tale che:\nIn tal caso, formula_13 \u00e8 la matrice inversa di formula_16, ed \u00e8 indicata con formula_17.\nL'insieme di tutte le matrici invertibili di tipo formula_18, dotato dell'operazione di moltiplicazione, \u00e8 un gruppo, chiamato gruppo generale lineare: si tratta di un particolare gruppo di Lie.\nInoltre se formula_16 e formula_20 sono invertibili, si ha che anche la matrice formula_21 \u00e8 invertibile, e inoltre che formula_22.\nAutovettori e autovalori.\nSe formula_23 \u00e8 un numero in formula_24 e formula_25 \u00e8 un vettore non nullo in formula_26 tali che:\nsi dice che formula_28 \u00e8 un autovettore di formula_12 e formula_23 \u00e8 l'autovalore ad esso associato..\nLo studio degli autovalori e autovettori \u00e8 di fondamentale importanza in algebra lineare, e porta al concetto di diagonalizzabilit\u00e0. Gli autovalori di una matrice sono le radici del suo polinomio caratteristico, definito come:\nDeterminante e traccia.\nIl determinante di una matrice quadrata \u00e8 una quantit\u00e0 importante che pu\u00f2 essere definita in numerosi modi diversi, tutti equivalenti fra di loro. I determinanti caratterizzano l'invertibilit\u00e0 di una matrice quadrata: una matrice quadrata \u00e8 invertibile se e solo se il suo determinante \u00e8 non nullo.\nLa traccia di una matrice quadrata \u00e8 la somma degli elementi della sua diagonale principale.\nIl polinomio caratteristico, oltre ad essere uno strumento utile per il calcolo degli autovalori, \u00e8 anche un oggetto che ha fra i suoi coefficienti il determinante, la traccia ed altri valori numerici simili.\nQuando una matrice \u00e8 diagonalizzabile, determinante e traccia sono rispettivamente il prodotto e la somma degli autovalori della matrice.\nLa funzione esponenziale di matrice \u00e8 definita per matrici quadrate attraverso una serie di potenze."}
{"id": "226927", "revid": "4106", "url": "https://it.wikipedia.org/wiki?curid=226927", "title": "Quarte", "text": ""}
{"id": "226932", "revid": "33689", "url": "https://it.wikipedia.org/wiki?curid=226932", "title": "Space Invaders", "text": " \u00e8 un videogioco arcade sparatutto a schermata fissa del 1978, a tema invasione aliena, sviluppato da Tomohiro Nishikado.\n\u00c8 stato prodotto in origine dalla Taito, e dato in licenza per la produzione in USA alla divisione Midway Games della Bally Technologies. Sebbene sia molto semplice per gli standard odierni, \u00e8 stato uno dei videogiochi pi\u00f9 influenti della sua generazione: il gioco gener\u00f2 in pochi anni un fatturato di 500 milioni di dollari e la sua pubblicazione decret\u00f2 di fatto l'inizio di un periodo di grande fortuna per i videogiochi, definito in seguito come l'et\u00e0 dell'oro dei videogiochi arcade.\n\"Space Invaders\" rappresenta uno dei simboli pi\u00f9 conosciuti di tutto il medium dei videogiochi, oltre che uno dei capostipiti del genere sparatutto.\nModalit\u00e0 di gioco.\nLa modalit\u00e0 di gioco \u00e8 piuttosto semplice: il giocatore controlla un cannone mobile che si muove orizzontalmente sul fondo dello schermo, e deve abbattere uno ad uno gli alieni che piano piano si avvicinano alla Terra. Le tappe di avvicinamento degli alieni al Mondo seguono uno schema univoco, un ampio e ordinato zig-zag che li porta lentamente ma inesorabilmente a raggiungere il fondo dello schermo decretando l'avvenuta invasione e la conseguente fine della partita.\nIl giocatore difende la Terra affrontando con il suo cannone orde di alieni che si susseguono incessantemente (sterminata un'ondata, subito un'altra scende, sempre pi\u00f9 veloce e agguerrita). Nella zona alta dello schermo scorrono, di tanto in tanto, alcune \"Navi del Mistero\", ovvero navicelle bonus che, se abbattute, permettono al giocatore di incrementare il suo punteggio molto pi\u00f9 velocemente. Il gioco si conclude quando gli alieni raggiungono il fondo dello schermo o quando il cannone viene distrutto.\nIl cannone pu\u00f2 essere distrutto dal fuoco nemico, da bombe o da raggi mortali che periodicamente vengono lanciati dagli alieni verso il cannone. Il cannone \u00e8 parzialmente protetto da alcuni bunker difensivi immobili (il cui numero varia a seconda della versione del gioco) che vengono gradualmente distrutti dai proiettili degli alieni o dai colpi sparati dallo stesso giocatore. Il giocatore dispone di tre cannoni mobili (tre vite o pi\u00f9 a seconda delle impostazioni), dopo la distruzione dei quali il gioco termina.\nL'utente dispone di un numero illimitato di proiettili ma pu\u00f2 sparare solo un colpo per volta. Man mano che gli alieni vengono distrutti, quelli rimanenti si muovono pi\u00f9 velocemente sullo schermo. La traccia sonora - composta solo da una serie di toni - segue il ritmo sempre in crescendo della partita. Versioni successive del gioco furono implementate con schemi e scenari differenti, ma rimasero intatte le regole principali del gioco.\nStoria.\nLo sviluppo del gioco \u00e8 completamente opera di Tomohiro Nishikado: progettazione dell'hardware dedicato, game design, programmazione, grafica dei celeberrimi alieni e musica.\nCome fonte di ispirazione Nishikado cita i cloni di \"Breakout\", che allora andavano di moda e trovava molto divertenti, e gli sparatutto, che a lui piacevano. Comunemente a quei tempi era soltanto il giocatore a sparare contro i bersagli, mentre Nishikado volle creare dei nemici che rispondessero al fuoco.\nAl posto dei blocchi alla \"Breakout\" si punt\u00f2 a realizzare bersagli pi\u00f9 elaborati, e si prov\u00f2 con carri armati, aerei, navi, ma i movimenti non erano mai convincenti. Si prov\u00f2 anche con degli omini, ma all'azienda non sembrava moralmente accettabile sparare a delle persone; infine si arriv\u00f2 agli invasori alieni. I loro movimenti apparvero efficaci, e da allora lo sviluppo and\u00f2 avanti senza intoppi.\nNishikado decise di sviluppare i mostri alieni traendo ispirazione da un adattamento cinematografico del romanzo \"La guerra dei mondi\", che aveva visto da ragazzo, dove c'era un mostro che assomigliava a un polpo; gli altri alieni erano ispirati ai granchi e ai calamari.\nSi dice che \"Space Invaders\" venne ispirato da un sogno fatto da Nishikado tempo prima, in cui degli scolari attendono Babbo Natale fuori dalla loro scuola, ma invece vedono arrivare orde di alieni allineati in cielo. I bambini sparano agli alieni colpendoli con delle scariche elettriche generate da candele per auto collegate a una batteria. In realt\u00e0 Nishikado non ne fa menzione.\nAltra diceria \u00e8 che il gioco sia stato ispirato da uno dei primi giochi elettromeccanici Taito, \"Space Monster\", ma Nishikado nega che ci siano somiglianze.\nIl titolo scelto inizialmente da Nishikado per il gioco era \"Space Monsters\", ma fu la Taito a scegliere di cambiarlo nel titolo definitivo.\n\"Space Invaders\" fu ideato e distribuito dalla Taito nel 1978, ma si dovette aspettare il 1979 e il 1980 per vederlo commercializzato rispettivamente in Italia (distribuito dalla Sidam con il nome \"Invasion\") e negli Stati Uniti (distribuito dalla Atari e dalla Nintendo).\nFurono venduti 360.000 cabinati del gioco, di cui 300.000 nel solo Giappone e 60.000 nel resto del mondo, e nel 1981 \"Space Invaders\" aveva gi\u00e0 generato incassi per oltre 1 miliardo di dollari.\nEsiste una diffusa leggenda metropolitana secondo la quale, a causa dell'enorme successo del gioco, in Giappone si sarebbe verificata una notevole carenza di monete da 100 Yen, il taglio richiesto per giocare a \"Space Invaders\", e per ovviare al problema il governo giapponese sarebbe stato costretto a quadruplicare le emissioni di quelle monete. In realt\u00e0 la produzione di monete da 100 Yen degli anni 1978 e 1979 fu di soli 292 e 382 milioni, quantit\u00e0 mediamente inferiori a quanto coniato negli anni precedenti.\nVisto l'incredibile successo, il videogioco venne convertito per molti computer e console e ha dato inizio a una lunga serie di seguiti e rifacimenti. \nLa versione per Atari 2600 (1980), in particolare, \u00e8 la prima conversione di arcade ufficiale (cio\u00e8 con regolare acquisizione della licenza e del marchio) pubblicata in tutta la storia dei videogiochi.\nNel corso degli anni ne sono stati sviluppati degli adattamenti per i nuovi sistemi immessi sul mercato come le moderne console o i telefoni cellulari.\nHardware.\nSiccome all'epoca i microcomputer non erano cos\u00ec potenti per eseguire tutti i processi richiesti da \"Space Invaders\", Nishikado fu costretto a progettare un hardware personalizzato per il gioco. Egli cre\u00f2 la scheda elettronica utilizzando un nuovo processore proveniente dagli Stati Uniti, l'Intel 8080, e dot\u00f2 il gioco di un monitor CRT e di un circuito analogico per la generazione degli effetti sonori.\nNonostante l'hardware appositamente progettato, Nishikado incontr\u00f2 lo stesso diversi problemi e non riusc\u00ec a sviluppare il gioco come lo aveva in mente: la scheda che aveva realizzato non era sufficientemente potente per muovere dei personaggi colorati. Inoltre \"Space Invaders\" aumentava di velocit\u00e0 man mano che gli alieni venivano eliminati dallo schermo, perch\u00e9 la CPU doveva disegnare meno oggetti: invece di ottimizzare il codice per bilanciare questo effetto, Nishikado decise di tenerlo come meccanismo di aumento della difficolt\u00e0 del gioco. In tempi recenti Nishikado ha ammesso che lo sviluppo dell'hardware \u00e8 stata la parte pi\u00f9 difficile della realizzazione di \"Space Invaders\".\n\"Space Invaders\" fu commercializzato inizialmente con un cabinato con schermo orizzontale e grafica monocromatica. La versione commercializzata da Midway Games era realizzata con un cabinet verticale e con delle pellicole arancioni e verdi applicate sul vetro per simulare la grafica a colori. In questo cabinet l'immagine era proiettata su un pannello con un'immagine futuristica a tema spaziale. Successivamente fu introdotto anche sul mercato giapponese il cabinet verticale con le pellicole colorate. Le grafiche applicate sul cabinet mostravano dei mostri umanoidi non presenti nel gioco: Nishikado attribuiva questa cosa al fatto che l'artista che le aveva create le aveva disegnate basandosi solo sul titolo originale del gioco, ossia \"Space Monsters\", e non sui personaggi presenti effettivamente in \"Space Invaders\".\nImpatto.\nNonostante per gli standard odierni la sua grafica sia considerata molto primitiva, \"Space Invaders\" ha avuto un impatto enorme sulla societ\u00e0 e sulla stessa industria dei videogiochi. Prima dell'uscita di \"Space Invaders\" le macchine da sala giochi erano principalmente i flipper: quando Taito pubblic\u00f2 il gioco nessuno aveva mai visto niente di simile prima. Nei primi tempi i giocatori, in capannello attorno ad una postazione, facevano anche ore di fila per attendere il proprio turno, osservando nel frattempo gli altri giocare. Lo schema di gioco era semplice: sparare a degli alieni che via via che morivano aumentavano la loro velocit\u00e0. Nonostante la sua semplicit\u00e0, \"Space Invaders\" ha avuto un influsso straordinario rappresentando un volano per l'intero settore dei videogiochi: esso infatti non solo stimol\u00f2 la produzione di un elevato numero di giochi derivati o comunque basati sul suo gameplay (ad esempio \"Galaxian\" e \"Galaga\"), ma diede anche una forte accelerata a tutta l'industria dei videogiochi. Atari acquist\u00f2 la licenza del gioco e lo offr\u00ec per la sua console Atari 2600: \"Space Invaders\" risult\u00f2 uno dei titoli pi\u00f9 venduti per la console Atari. E se le console sono oggi molto diffuse questo \u00e8 dovuto anche al successo della versione domestica di \"Space Invaders\", che contribu\u00ec non solo ad aumentare le vendite di quel sistema, che era l'unico che lo aveva a listino, ma, conseguentemente, anche l'interesse dei produttori per questo tipo di apparecchi videoludici.\nIl successo del gioco ha trasformato \"Space Invaders\" in una delle icone stesse dei videogiochi: richiami si ritrovano in altri videogiochi, in film e prodotti di vario genere, e le sue astronavi aliene sono rappresentate un po' ovunque, persino nei murali, trasmettendo immediatamente l'idea di videogioco. Tra i murales sono famosi quelli dello street artist francese Invader, che utilizzando una tecnica molto simile ai mosaici, riproduce disegni e composizioni molto simili allo stile del videogioco.\nSerie.\nQuesto \u00e8 un elenco parziale dei seguiti ufficiali, arcade dove non specificato.\nCloni.\nMolte furono le copie e varianti non autorizzate in ambito arcade, con titoli come \"Alien Invasion\", \"Invasion\", \"Space Attack\", \"Super Invaders\".\nInoltre diversi produttori di software per computer e console realizzarono videogiochi basati sul concetto di \"Space Invaders\", tra cui, solo per citarne alcuni, \"Space Armada\" (1981 Intellivision), \"Super Invaders\" (1984 BBC Micro), \"Classic Invaders\" (1986 Amiga, Amstrad CPC), \"Alien Invaders \u2014 Plus!\" (1980 Odyssey 2), \"TI Invaders\" (1981 TI-99/4A), \"Avenger\" (1981 VIC-20, Commodore 64), \"Chicken Invaders\" (1999 Windows).\nInoltre, Atari realizz\u00f2 una versione modificata del suo \"Space Invaders\" per Atari 2600 denominato \"Pepsi Invaders\", su richiesta della Coca-Cola che lo volle per i propri dipendenti."}
{"id": "226937", "revid": "767487", "url": "https://it.wikipedia.org/wiki?curid=226937", "title": "Elgin Watch Company", "text": "La Elgin Watch Company o National Watch Company \u00e8 stata una casa di produzione di orologi statunitense.\nStoria.\nNata nel 1864 a Elgin, Illinois, la Elgin era gestita da un pool di affaristi ed esperti di orologeria, i quali avevano fiutato l'affare che avrebbe rappresentato la produzione di orologi utilizzando macchine e processi costruttivi standardizzati.\nEra l'epoca della nascita dell'industria americana come la conosciamo oggi e la \"Elgin\" inizi\u00f2 producendo un solo tipo di meccanismo per orologio da tasca size 18 (una misura statunitense ed inglese per il diametro dei movimenti, equivalente a 44,87mm), ma non le rispettive casse. Le casse per gli orologi venivano all'epoca realizzate da altri produttori: il prodotto finale era assemblato direttamente dai venditori secondo i gusti dell'acquirente finale.\nLa Elgin venne originariamente denominata \"National Watch Company\" di Elgin, Illinois. Questo nome un po' anonimo non piacque mai, e gli orologi venivano familiarmente chiamati \"Elgin's\" dal nome della cittadina presso Chicago che ospitava lo stabilimento di produzione. Fu cos\u00ec che nel 1874 venne deciso di modificare il nome della compagnia in \"Elgin National Watch Company\". Questo nuovo nome fu conservato fino alla chiusura della ditta, avvenuta alla fine degli anni sessanta, anche se, a partire dai primi anni del Novecento, sui quadranti, ma non sui movimenti, venne abbreviato in \"Elgin\".\nLa \"Elgin\" venne fondata sul presupposto di realizzare orologi con le parti facilmente intercambiabili tra loro, cosa che avrebbe facilitato le riparazioni e reso economica e veloce la fabbricazione. Fino al 1850 circa, infatti, gli orologi venivano realizzati per lo pi\u00f9 a mano in piccoli atelier, e se un pezzo si rompeva bisognava trovare qualcuno in grado di ricostruire il pezzo ed adattarlo a quello specifico orologio. In compenso ogni orologio era unico, con i suoi pregi e difetti e non un serializzato prodotto industriale."}
{"id": "226938", "revid": "6923", "url": "https://it.wikipedia.org/wiki?curid=226938", "title": "Ministri della giustizia della Repubblica Italiana", "text": "I ministri della giustizia della Repubblica Italiana si sono avvicendati dal 1946 in poi."}
{"id": "226939", "revid": "599013", "url": "https://it.wikipedia.org/wiki?curid=226939", "title": "Passaggio per il paradiso", "text": ""}
{"id": "226940", "revid": "599013", "url": "https://it.wikipedia.org/wiki?curid=226940", "title": "Passo falso", "text": ""}
{"id": "226941", "revid": "599013", "url": "https://it.wikipedia.org/wiki?curid=226941", "title": "Pazzo d'amore", "text": ""}
{"id": "226942", "revid": "599013", "url": "https://it.wikipedia.org/wiki?curid=226942", "title": "Peccatori", "text": ""}
{"id": "226943", "revid": "599013", "url": "https://it.wikipedia.org/wiki?curid=226943", "title": "Peg del mio cuore", "text": ""}
{"id": "226945", "revid": "599013", "url": "https://it.wikipedia.org/wiki?curid=226945", "title": "Pentimento (disambigua)", "text": ""}
{"id": "226946", "revid": "287204", "url": "https://it.wikipedia.org/wiki?curid=226946", "title": "Julio Cortazar", "text": ""}
{"id": "226947", "revid": "1652635", "url": "https://it.wikipedia.org/wiki?curid=226947", "title": "Per sempre", "text": ""}
{"id": "226948", "revid": "123534064", "url": "https://it.wikipedia.org/wiki?curid=226948", "title": "Per tutta la vita", "text": ""}
{"id": "226949", "revid": "287204", "url": "https://it.wikipedia.org/wiki?curid=226949", "title": "Perfidia", "text": ""}
{"id": "226952", "revid": "1592097", "url": "https://it.wikipedia.org/wiki?curid=226952", "title": "Poliziotti", "text": ""}
{"id": "226953", "revid": "481666", "url": "https://it.wikipedia.org/wiki?curid=226953", "title": "Porte chiuse", "text": ""}
{"id": "226954", "revid": "599013", "url": "https://it.wikipedia.org/wiki?curid=226954", "title": "Prigioniero della paura", "text": ""}
{"id": "226955", "revid": "599013", "url": "https://it.wikipedia.org/wiki?curid=226955", "title": "Prima colpa", "text": ""}
{"id": "226956", "revid": "587663", "url": "https://it.wikipedia.org/wiki?curid=226956", "title": "Profondo rosso (disambigua)", "text": ""}
{"id": "226957", "revid": "72396", "url": "https://it.wikipedia.org/wiki?curid=226957", "title": "Proibito", "text": ""}
{"id": "226958", "revid": "88740", "url": "https://it.wikipedia.org/wiki?curid=226958", "title": "Pugno di ferro", "text": ""}
{"id": "226959", "revid": "599013", "url": "https://it.wikipedia.org/wiki?curid=226959", "title": "Qualcuno da amare", "text": ""}
{"id": "226960", "revid": "1305772", "url": "https://it.wikipedia.org/wiki?curid=226960", "title": "Quando tramonta il sole", "text": ""}
{"id": "226961", "revid": "785863", "url": "https://it.wikipedia.org/wiki?curid=226961", "title": "Quel certo non so che", "text": ""}
{"id": "226962", "revid": "599013", "url": "https://it.wikipedia.org/wiki?curid=226962", "title": "Questa notte o mai", "text": ""}
{"id": "226963", "revid": "481666", "url": "https://it.wikipedia.org/wiki?curid=226963", "title": "Quo vadis?", "text": ""}
{"id": "226964", "revid": "599013", "url": "https://it.wikipedia.org/wiki?curid=226964", "title": "Racconto d'autunno", "text": ""}
{"id": "226965", "revid": "599013", "url": "https://it.wikipedia.org/wiki?curid=226965", "title": "Ragazze che sognano", "text": ""}
{"id": "226966", "revid": "481666", "url": "https://it.wikipedia.org/wiki?curid=226966", "title": "Ragazze da marito", "text": ""}
{"id": "226968", "revid": "599013", "url": "https://it.wikipedia.org/wiki?curid=226968", "title": "Ragazze folli", "text": ""}
{"id": "226969", "revid": "228587", "url": "https://it.wikipedia.org/wiki?curid=226969", "title": "Pioggia (disambigua)", "text": ""}
{"id": "226970", "revid": "73843", "url": "https://it.wikipedia.org/wiki?curid=226970", "title": "Perdono (disambigua)", "text": ""}
{"id": "226971", "revid": "599013", "url": "https://it.wikipedia.org/wiki?curid=226971", "title": "Ragazze in uniforme", "text": ""}
{"id": "226972", "revid": "220350", "url": "https://it.wikipedia.org/wiki?curid=226972", "title": "Rappresaglia (disambigua)", "text": ""}
{"id": "226973", "revid": "133557", "url": "https://it.wikipedia.org/wiki?curid=226973", "title": "Realt\u00e0 romanzesca", "text": ""}
{"id": "226974", "revid": "287204", "url": "https://it.wikipedia.org/wiki?curid=226974", "title": "Ridi pagliaccio (disambigua)", "text": ""}
{"id": "226975", "revid": "599013", "url": "https://it.wikipedia.org/wiki?curid=226975", "title": "Ripudiata", "text": ""}
{"id": "226976", "revid": "287204", "url": "https://it.wikipedia.org/wiki?curid=226976", "title": "Risveglio", "text": "Il risveglio \u00e8 la fase di ritorno alla veglia, lo stato di coscienza in cui il pensiero e i sensi sono attivi ed \u00e8 possibile l'azione volontaria, in contrapposizione al sonno."}
{"id": "226980", "revid": "544909", "url": "https://it.wikipedia.org/wiki?curid=226980", "title": "Rivalit\u00e0", "text": ""}
{"id": "226981", "revid": "599013", "url": "https://it.wikipedia.org/wiki?curid=226981", "title": "Romanzo d'amore", "text": ""}
{"id": "226982", "revid": "7", "url": "https://it.wikipedia.org/wiki?curid=226982", "title": "Romanzo di un giovane povero", "text": ""}
{"id": "226984", "revid": "599013", "url": "https://it.wikipedia.org/wiki?curid=226984", "title": "Rondini in volo", "text": ""}
{"id": "226985", "revid": "228587", "url": "https://it.wikipedia.org/wiki?curid=226985", "title": "Romanzo (disambigua)", "text": ""}
{"id": "226986", "revid": "1782831", "url": "https://it.wikipedia.org/wiki?curid=226986", "title": "Sabbie mobili (disambigua)", "text": "Le sabbie mobili sono una massa di sabbia fine, pi\u00f9 o meno satura di acqua, caratterizzata da una debole capacit\u00e0 di sostenere pesi.\nL'espressione pu\u00f2 inoltre riferirsi a:"}
{"id": "226987", "revid": "9498", "url": "https://it.wikipedia.org/wiki?curid=226987", "title": "Romanticismo (disambigua)", "text": ""}
{"id": "226988", "revid": "182193", "url": "https://it.wikipedia.org/wiki?curid=226988", "title": "Sacro e profano", "text": ""}
{"id": "226989", "revid": "599013", "url": "https://it.wikipedia.org/wiki?curid=226989", "title": "Saluti e baci", "text": ""}
{"id": "226990", "revid": "1305772", "url": "https://it.wikipedia.org/wiki?curid=226990", "title": "Sangue blu", "text": ""}
{"id": "226991", "revid": "481666", "url": "https://it.wikipedia.org/wiki?curid=226991", "title": "Sangue e arena", "text": ""}
{"id": "226992", "revid": "599013", "url": "https://it.wikipedia.org/wiki?curid=226992", "title": "Sangue gitano", "text": ""}
{"id": "226993", "revid": "1272592", "url": "https://it.wikipedia.org/wiki?curid=226993", "title": "Sangue misto", "text": ""}
{"id": "226994", "revid": "599013", "url": "https://it.wikipedia.org/wiki?curid=226994", "title": "Sangue ribelle", "text": ""}
{"id": "226997", "revid": "1654832", "url": "https://it.wikipedia.org/wiki?curid=226997", "title": "Santarellina", "text": ""}
{"id": "226998", "revid": "287204", "url": "https://it.wikipedia.org/wiki?curid=226998", "title": "Satyricon (disambigua)", "text": ""}
{"id": "226999", "revid": "38120", "url": "https://it.wikipedia.org/wiki?curid=226999", "title": "Scacco alla regina", "text": ""}
{"id": "227000", "revid": "384917", "url": "https://it.wikipedia.org/wiki?curid=227000", "title": "Scandalo in famiglia", "text": ""}
{"id": "227002", "revid": "599013", "url": "https://it.wikipedia.org/wiki?curid=227002", "title": "Scuola elementare (disambigua)", "text": ""}
{"id": "227006", "revid": "661526", "url": "https://it.wikipedia.org/wiki?curid=227006", "title": "Segreti", "text": ""}
{"id": "227007", "revid": "37401", "url": "https://it.wikipedia.org/wiki?curid=227007", "title": "Segreto di Stato", "text": "Il segreto di Stato \u00e8 un vincolo giuridico che pregiudica la divulgazione di una determinata notizia al di fuori dell'ambito dei soggetti autorizzati, al fine di tutelare la sicurezza nazionale di uno Stato ponendo delle sanzioni nei confronti di chi violi tale obbligo.\nCaratteristiche.\nLa legislazione in materia, negli stati moderni e contemporanei, generalmente prevede diritti garantiti dalle Costituzioni: libert\u00e0 di informazione e diritto alla sicurezza, e in casi specifici, diritto di difesa e diritto alla privacy (inviolabilit\u00e0 del domicilio e segretezza delle comunicazioni), che potrebbero subire deroghe con l'apposizione del segreto.\nLa possibilit\u00e0 di apporre il segreto di Stato \u00e8 generalmente riservata al potere esecutivo, mentre per quanto riguarda le responsabilit\u00e0 e i poteri di controllo del Parlamento e dell'autorit\u00e0 giudiziaria, si registra una notevole variet\u00e0 nella normativa dei vari ordinamenti giuridici nazionali. Profonde differenze si riscontrano anche in riferimento al diverso trattamento sanzionatorio riservato a coloro che violino la disciplina posta a salvaguardia del segreto di Stato, anche in riferimento ai delicati problemi che tale istituto pone rispetto al principio della libert\u00e0 di informazione.\nIl segreto di Stato pu\u00f2 riguardare fatti di natura militare (segreto militare), diplomatica o politica. Secondo alcuni critici la segretezza dei documenti pu\u00f2 ledere il diritto di cronaca dei giornalisti e il diritto d'informazione dei cittadini, cos\u00ec come le sanzioni per chi entra in possesso di taluni documenti e li pubblica, possono tradursi in una forma di censura che potrebbe ledere la libert\u00e0 di stampa.\nPer contro, i sostenitori della necessit\u00e0 di non divulgare notizie coperte da segreto di Stato argomentano che in certi casi pubblicare alcune informazioni potrebbe causare danni di portata ben pi\u00f9 vasta rispetto all'occultamento stesso, e che quindi il segreto di Stato sia una pratica da usare con parsimonia, ma talvolta necessaria.\nNel mondo.\nFrancia.\nIl primo ministro del governo francese, che ai sensi dell'articolo 21 della Costituzione \u00e8 responsabile della difesa nazionale, esercita (con il supporto del segretario generale della difesa e della sicurezza nazionale) le seguenti competenze attribuitegli dagli articoli R 2311-5, R 2311-6 e R 2311-7 del codice della difesa:\nPer gli altri due livelli di segretezza, di grado inferiore (\"Secret D\u00e9fense\" e \"Confidentiel D\u00e9fense\"), la competenza \u00e8 del ministro competente, nell'ambito delle direttive dettate dal primo ministro.\nItalia.\nLa normativa vigente distingue quattro possibili livelli di classificazione dei documenti (cartacei o informatici): riservato, riservatissimo, segreto, segretissimo. L'originatore provvede ad apporre la stampigliatura o la sigla del documento, indicante il relativo livello di sicurezza e di segretezza.\nLe informazioni cos\u00ec classificate sono presidiate dall'art. 262 del codice penale. Secondo il codice dell'ordinamento militare l'accesso - in consultazione e/o aggiornamento - da parte di persone fisiche o giuridiche a tali risorse, e il trattamento loro del contenuto informativo, sono subordinati alla richiesta e al rilascio di un \"nulla osta\":\nA partire dal 2017, l'abilitando \u00e8 tenuto a compilare un foglio notizie relative agli anni pi\u00f9 recenti della propria vita privata e personale extralavorativa. Il rilascio dei due Nulla Osta compete al Dipartimento delle informazioni per la sicurezza, che risponde alla Presidenza del Consiglio dei Ministri.\nStati Uniti d'America.\n\"Per il diritto americano, il segreto di Stato si estrinseca in due istituti strutturalmente molto simili: lo \u00abState Secrets Privilege\u00bb nel processo civile e il \u00abClassified Information Procedures Act\u00bb nel processo penale. Lo scopo \u00e8 unico: impedire che la rivelazione di determinate informazioni possa minare la c.d. \"national security\", concetto chiave nelle procedure di classificazione e sempre valida giustificazione per l'invocazione del segreto stesso\".\nIl \u00abprivilegio\u00bb civilistico fu ufficialmente riconosciuto dalla Corte Suprema degli Stati Uniti nel 1953 con la decisione sul caso \"United States v. Reynolds\". La sua trasposizione nel processo penale avvenne invece con il \"Classified Information Procedures Act\"."}
{"id": "227008", "revid": "481666", "url": "https://it.wikipedia.org/wiki?curid=227008", "title": "Sedia elettrica (disambigua)", "text": ""}
{"id": "227009", "revid": "697352", "url": "https://it.wikipedia.org/wiki?curid=227009", "title": "Senza famiglia (disambigua)", "text": ""}
{"id": "227010", "revid": "599013", "url": "https://it.wikipedia.org/wiki?curid=227010", "title": "Senza limiti", "text": ""}
{"id": "227011", "revid": "599013", "url": "https://it.wikipedia.org/wiki?curid=227011", "title": "Senza piet\u00e0", "text": ""}
{"id": "227012", "revid": "1571097", "url": "https://it.wikipedia.org/wiki?curid=227012", "title": "Serenata (disambigua)", "text": ""}
{"id": "227015", "revid": "287204", "url": "https://it.wikipedia.org/wiki?curid=227015", "title": "Settimo cielo", "text": ""}
{"id": "227016", "revid": "1494169", "url": "https://it.wikipedia.org/wiki?curid=227016", "title": "Sinfonia d'amore", "text": ""}
{"id": "227017", "revid": "1272592", "url": "https://it.wikipedia.org/wiki?curid=227017", "title": "Tempio romano", "text": "Tra le varie strutture di culto tipiche della religione romana, come altari e sacelli, il pi\u00f9 importante edificio sacro della Roma antica \u00e8 il tempio.\nIl vocabolo deriva dal termine latino \"templum\", che tuttavia non indica l'edificio, ma un luogo consacrato, orientato secondo i punti cardinali, secondo il rito dell\"'inauguratio\" e che corrisponde allo spazio sacro del cielo.\nPer indicare l'edificio sacro veniva utilizzato il termine \"aedes\", la dimora del dio.\nCaratteristiche.\nL'architettura romana sacra insieme con quelle greca ed etrusca si influenzano vicendevolmente anche se ognuna ha dei caratteri peculiari.\nLa pi\u00f9 marcata differenza del tempio romano rispetto al tempio greco \u00e8 la sua sopraelevazione su un alto podio, accessibile da una scalinata spesso frontale. Inoltre si tende a dare maggiore importanza alla facciata, mentre il retro \u00e8 spesso addossato a un muro di recinzione e privo dunque del colonnato.\nGli ordini architettonici maggiormente utilizzati furono quello corinzio, lo ionico, il tuscanico ed il composito.\nLe colonne sono solitamente lisce per i capitelli tuscanici e compositi e scanalate per gli altri tipi.\nI materiali usati nell'edilizia templare romana furono il tufo, il legno e i mattoni crudi in et\u00e0 arcaica. Dall'et\u00e0 repubblicana fu adottata l'opera quadrata in tufo e travertino, mentre in epoca imperiale fu utilizzato anche il marmo.\nTipologia.\nI vari tipi di templi possono essere:\nCostruzione.\nLa realizzazione del tempio era scandita da cinque fasi:\nFunzioni.\nDal punto di vista sacrale il tempio era la dimora del dio, il luogo sacro deputato alle cerimonie ed alle preghiere e nel quale venivano conservati gli oggetti votivi offerti dai fedeli.\nLa principale caratteristica della religione romana, che era inscindibilmente legata alla sfera pubblica, trova conferma nell'utilizzo dei templi come luoghi nei quali si svolgevano attivit\u00e0 anche non religiose, come le sedute del Senato.\nTipici esempi sono il tempio di Giove sul Campidoglio, davanti al quale si fermavano i cortei trionfali, ed il tempio di Saturno, dove era conservato l'erario e sul cui podio erano affissi i documenti pubblici."}
{"id": "227019", "revid": "741067", "url": "https://it.wikipedia.org/wiki?curid=227019", "title": "Sogno d'amore", "text": ""}
{"id": "227020", "revid": "599013", "url": "https://it.wikipedia.org/wiki?curid=227020", "title": "Sogno di una notte d'estate", "text": ""}
{"id": "227021", "revid": "1684799", "url": "https://it.wikipedia.org/wiki?curid=227021", "title": "Solo per te", "text": ""}
{"id": "227022", "revid": "599013", "url": "https://it.wikipedia.org/wiki?curid=227022", "title": "Solo una notte", "text": ""}
{"id": "227023", "revid": "599013", "url": "https://it.wikipedia.org/wiki?curid=227023", "title": "Sono stato io!", "text": ""}
{"id": "227025", "revid": "481666", "url": "https://it.wikipedia.org/wiki?curid=227025", "title": "Sotto la maschera", "text": ""}
{"id": "227026", "revid": "22475", "url": "https://it.wikipedia.org/wiki?curid=227026", "title": "Slalom (disambigua)", "text": ""}
{"id": "227027", "revid": "5585", "url": "https://it.wikipedia.org/wiki?curid=227027", "title": "Sole (disambigua)", "text": ""}
{"id": "227028", "revid": "599013", "url": "https://it.wikipedia.org/wiki?curid=227028", "title": "Sperduti nel buio", "text": ""}
{"id": "227029", "revid": "1613450", "url": "https://it.wikipedia.org/wiki?curid=227029", "title": "Spiagge", "text": ""}
{"id": "227030", "revid": "599013", "url": "https://it.wikipedia.org/wiki?curid=227030", "title": "Strada senza ritorno", "text": ""}
{"id": "227031", "revid": "124706358", "url": "https://it.wikipedia.org/wiki?curid=227031", "title": "Summertime", "text": "Summertime \u00e8 una parola della lingua inglese che significa \"Tempo d'estate\". Lo stesso termine pu\u00f2 anche indicare:"}
{"id": "227032", "revid": "599013", "url": "https://it.wikipedia.org/wiki?curid=227032", "title": "T'amer\u00f2 sempre", "text": ""}
{"id": "227033", "revid": "599013", "url": "https://it.wikipedia.org/wiki?curid=227033", "title": "Tempeste sull'Asia", "text": ""}
{"id": "227034", "revid": "481666", "url": "https://it.wikipedia.org/wiki?curid=227034", "title": "Tempi migliori", "text": ""}
{"id": "227035", "revid": "101693683", "url": "https://it.wikipedia.org/wiki?curid=227035", "title": "Teresa Raquin", "text": ""}
{"id": "227036", "revid": "1983214", "url": "https://it.wikipedia.org/wiki?curid=227036", "title": "Teheran (disambigua)", "text": ""}
{"id": "227037", "revid": "599013", "url": "https://it.wikipedia.org/wiki?curid=227037", "title": "Terra senza donne", "text": ""}
{"id": "227038", "revid": "695564", "url": "https://it.wikipedia.org/wiki?curid=227038", "title": "Testa o croce (disambigua)", "text": ""}
{"id": "227039", "revid": "37401", "url": "https://it.wikipedia.org/wiki?curid=227039", "title": "Tigre reale", "text": ""}
{"id": "227041", "revid": "599013", "url": "https://it.wikipedia.org/wiki?curid=227041", "title": "Torna!", "text": ""}
{"id": "227042", "revid": "2056951", "url": "https://it.wikipedia.org/wiki?curid=227042", "title": "Tornando a casa", "text": ""}
{"id": "227043", "revid": "599013", "url": "https://it.wikipedia.org/wiki?curid=227043", "title": "Tra due mondi", "text": ""}
{"id": "227044", "revid": "18323", "url": "https://it.wikipedia.org/wiki?curid=227044", "title": "Tra moglie e marito", "text": ""}
{"id": "227045", "revid": "599013", "url": "https://it.wikipedia.org/wiki?curid=227045", "title": "Tragico ritorno", "text": ""}
{"id": "227046", "revid": "1305887", "url": "https://it.wikipedia.org/wiki?curid=227046", "title": "Trappola d'amore", "text": ""}
{"id": "227047", "revid": "663182", "url": "https://it.wikipedia.org/wiki?curid=227047", "title": "Tre fratelli", "text": ""}
{"id": "227048", "revid": "599013", "url": "https://it.wikipedia.org/wiki?curid=227048", "title": "Tu m'appartieni", "text": ""}
{"id": "227050", "revid": "26644", "url": "https://it.wikipedia.org/wiki?curid=227050", "title": "Truffa 419", "text": ""}
{"id": "227051", "revid": "697352", "url": "https://it.wikipedia.org/wiki?curid=227051", "title": "Tua per la vita", "text": ""}
{"id": "227052", "revid": "599013", "url": "https://it.wikipedia.org/wiki?curid=227052", "title": "Tutta una vita", "text": ""}
{"id": "227053", "revid": "599013", "url": "https://it.wikipedia.org/wiki?curid=227053", "title": "Tutti per uno", "text": ""}
{"id": "227054", "revid": "599013", "url": "https://it.wikipedia.org/wiki?curid=227054", "title": "Tutto per tutto", "text": ""}
{"id": "227055", "revid": "599013", "url": "https://it.wikipedia.org/wiki?curid=227055", "title": "Ultime notizie", "text": ""}
{"id": "227056", "revid": "287204", "url": "https://it.wikipedia.org/wiki?curid=227056", "title": "Ultimo amore", "text": ""}
{"id": "227057", "revid": "57342", "url": "https://it.wikipedia.org/wiki?curid=227057", "title": "Umanit\u00e0", "text": "Umanit\u00e0 indica sia l'insieme di tutti gli esseri umani (presenti e passati), che la condizione umana."}
{"id": "227058", "revid": "599013", "url": "https://it.wikipedia.org/wiki?curid=227058", "title": "Un affare misterioso", "text": ""}
{"id": "227059", "revid": "599013", "url": "https://it.wikipedia.org/wiki?curid=227059", "title": "Un amore", "text": ""}
{"id": "227060", "revid": "307923", "url": "https://it.wikipedia.org/wiki?curid=227060", "title": "Un bel d\u00ec vedremo (disambigua)", "text": ""}
{"id": "227061", "revid": "599013", "url": "https://it.wikipedia.org/wiki?curid=227061", "title": "Un grande amore", "text": ""}
{"id": "227062", "revid": "307923", "url": "https://it.wikipedia.org/wiki?curid=227062", "title": "Un marito ideale", "text": ""}
{"id": "227063", "revid": "599013", "url": "https://it.wikipedia.org/wiki?curid=227063", "title": "Un piede in paradiso", "text": ""}
{"id": "227064", "revid": "599013", "url": "https://it.wikipedia.org/wiki?curid=227064", "title": "Un ragazzo e una ragazza", "text": ""}
{"id": "227066", "revid": "599013", "url": "https://it.wikipedia.org/wiki?curid=227066", "title": "Una ragazza allarmante", "text": ""}
{"id": "227067", "revid": "1305772", "url": "https://it.wikipedia.org/wiki?curid=227067", "title": "Una storia d'amore", "text": ""}
{"id": "227068", "revid": "599013", "url": "https://it.wikipedia.org/wiki?curid=227068", "title": "Una strada chiamata domani", "text": ""}
{"id": "227069", "revid": "599013", "url": "https://it.wikipedia.org/wiki?curid=227069", "title": "Uomini coraggiosi", "text": ""}
{"id": "227070", "revid": "1573940", "url": "https://it.wikipedia.org/wiki?curid=227070", "title": "Uomini e lupi", "text": ""}
{"id": "227073", "revid": "599013", "url": "https://it.wikipedia.org/wiki?curid=227073", "title": "Uomini e topi", "text": ""}
{"id": "227074", "revid": "599013", "url": "https://it.wikipedia.org/wiki?curid=227074", "title": "Vecchia America", "text": ""}
{"id": "227076", "revid": "228587", "url": "https://it.wikipedia.org/wiki?curid=227076", "title": "San Salvador (disambigua)", "text": ""}
{"id": "227077", "revid": "599013", "url": "https://it.wikipedia.org/wiki?curid=227077", "title": "Verdetto finale", "text": ""}
{"id": "227078", "revid": "599013", "url": "https://it.wikipedia.org/wiki?curid=227078", "title": "Verginit\u00e0 (disambigua)", "text": ""}
{"id": "227079", "revid": "599013", "url": "https://it.wikipedia.org/wiki?curid=227079", "title": "Verso la vita", "text": ""}
{"id": "227080", "revid": "1684799", "url": "https://it.wikipedia.org/wiki?curid=227080", "title": "Viaggio di nozze", "text": ""}
{"id": "227081", "revid": "599013", "url": "https://it.wikipedia.org/wiki?curid=227081", "title": "Vigilia d'amore", "text": ""}
{"id": "227082", "revid": "599013", "url": "https://it.wikipedia.org/wiki?curid=227082", "title": "Villa da vendere", "text": ""}
{"id": "227083", "revid": "599013", "url": "https://it.wikipedia.org/wiki?curid=227083", "title": "Vita di famiglia", "text": ""}
{"id": "227084", "revid": "1444345", "url": "https://it.wikipedia.org/wiki?curid=227084", "title": "Viva la vita", "text": ""}
{"id": "227085", "revid": "599013", "url": "https://it.wikipedia.org/wiki?curid=227085", "title": "Voglio essere amata", "text": ""}
{"id": "227086", "revid": "633110", "url": "https://it.wikipedia.org/wiki?curid=227086", "title": "Vortice (disambigua)", "text": ""}
{"id": "227087", "revid": "599013", "url": "https://it.wikipedia.org/wiki?curid=227087", "title": "Zero in condotta", "text": ""}
{"id": "227089", "revid": "28402", "url": "https://it.wikipedia.org/wiki?curid=227089", "title": "Interruzione volontaria di gravidanza", "text": ""}
{"id": "227091", "revid": "767487", "url": "https://it.wikipedia.org/wiki?curid=227091", "title": "Chuck Comeau", "text": "Biografia.\nChuck \u00e8 nato a Montr\u00e9al nel 1979 e ha un fratello di nome Louis.\nAll'et\u00e0 di 13 anni fonda la band hardcore Reset con l'amico Pierre Bouvier. Dopo aver pubblicato con la band una cassetta demo e un album in studio, decide per\u00f2 di lasciare la band per finire il college. Qualche anno dopo decide di formare una nuova band con i compagni di scuola Jeff Stinco e S\u00e9bastien Lefebvre. Successivamente rincontra Pierre a un concerto dei Sugar Ray, e gli propone di entrare nella sua nuova band. Bouvier accetta, e cos\u00ec lascia i Reset, che viene rimpiazzato dal bassista/cantante David Desrosiers. Anche questi, per\u00f2, decide dopo poche settimane di unirsi alla band di Comeau, e nascono cos\u00ec i Simple Plan. Con loro ha pubblicato, tra gli altri, cinque album in studio: \"No Pads, No Helmets... Just Balls\", \"Still Not Getting Any...\", \"Simple Plan\" , \"Get Your Heart On!\" e \"Taking One for the Team\".\nNel luglio 2014 Chuck torna a suonare con i Reset insieme a Pierre Bouvier per l'Amnesia Rock Fest."}
{"id": "227094", "revid": "140509", "url": "https://it.wikipedia.org/wiki?curid=227094", "title": "Pictures at an Exhibition", "text": "Pictures at an Exhibition \u00e8 il terzo album del gruppo progressive rock britannico Emerson, Lake &amp; Palmer, pubblicato nel 1971.\nDescrizione.\nL'album fu registrato dal vivo in concerto alla Newcastle City Hall, il 26 marzo 1971 e consiste nella rielaborazione in chiave rock di alcuni brani dall'omonima composizione pianistica del 1874 di Modest Petrovi\u010d Musorgskij. Le parti firmate dall'autore russo sono inframmezzate a composizioni originali del trio, proposte in forma di variazioni sui temi. Tale \"suite\" \"ibrida\" costituiva la seconda parte dello spettacolo del gruppo fin dalle primissime apparizioni dal vivo, come documentano ad esempio le riprese filmate del loro secondo concerto in assoluto, quello al festival dell'Isola di Wight del 29 luglio 1970.\nDei dieci \"quadri\" che costituiscono l'intera composizione di Musorgskij, il trio ne scelse solo quattro, pi\u00f9 tre \"Promenades\" (passeggiate), cio\u00e8 le riprese del tema musicale che funge da interludio fra un \"quadro\" e l'altro e simboleggia il cammino del visitatore lungo l'esposizione.\nL'album, cos\u00ec come l'opera originale, si apre con la prima \"Promenade\", qui eseguita dal solo Keith Emerson. Questo brano \u00e8 suonato da Emerson sull'organo a canne Harrison &amp; Harrison del 1928 del Municipio di Newcastle. La consolle dell'organo \u00e8 posizionata sopra il livello del palcoscenico, nella parte superiore della gradinata utilizzata per spettacoli corali. Il rullo di tamburi che collega la traccia di apertura alla successiva consente a Emerson di lasciare l'organo a canne e di raggiungere il palco. Segue \"The Gnome\", ancora da Musorgskij con arrangiamento di Carl Palmer, il quale imita le frasi della partitura originale con analoghe figurazioni ritmiche. Dopo la seconda \"Promenade\", arricchita da testi di Greg Lake, che attacca a cappella e prosegue accompagnato dall'organo, il moog di Emerson introduce una composizione di Lake, \"The Sage\", da lui eseguita in solitaria con l'accompagnamento della chitarra folk.Segue un breve interludio in cui Emerson rumoreggia con il \"ribbon controller\" del suo moog, quindi si torna all'opera di Musorgskij con \"The Old Castle\". A differenza dell'originale, la versione del trio \u00e8 un brano piuttosto energico e veloce, poggiato sulla stessa figurazione ritmica in 6/8 utilizzata da Lake e Palmer nel brano \"Tank\", dal disco d'esordio del gruppo. La sezione sfocia in una variazione blues sul tema di Musorgskij, che chiude il lato A. La \"Blues Variation\" contiene anche una citazione dal brano jazz \"Interplay\" di Bill Evans.\nSul lato B, dopo la terza e ultima \"Promenade\", eseguita stavolta dal trio al completo, la trascrizione salta direttamente a \"The Hut of Baba Yaga\": il pezzo \u00e8 spezzato in due parti, tra le quali il gruppo inserisce una propria composizione cantata: \"The Curse of Baba Yaga\", che conserva atmosfera e arrangiamento del quadro musorgskiano che la ospita, oltre a contenere, nella linea del basso, un richiamo a \"The Gnome\". \"The Great Gates of Kiev\" conclude la rielaborazione dell'opera, cos\u00ec come l'originale: anche su questa sezione Lake aggiunge un testo cantato sulla melodia scritta da Musorgskij.\nLa chiusura vera e propria del disco consiste in uno dei \"bis\" del concerto: il brano \"Nutrocker\", \"cover\" di un 45 giri strumentale del 1962 di B. Bumble and the Stingers scritto da Kim Fowley, a sua volta rielaborazione rock and roll della marcia dal balletto/suite \"Lo schiaccianoci\" di \u010cajkovskij. L'arrangiamento del trio \u2013 piuttosto fedele alla versione di Fowley \u2013 \u00e8 condotto da Emerson al clavicembalo elettrico Clavinet in luogo del pianoforte e il brano, nonostante la velocit\u00e0 pressoch\u00e9 identica, dura quasi il doppio del singolo originale.\nPubblicazione e accoglienza.\nIl disco fu pubblicato ben otto mesi dopo la registrazione, poich\u00e9 la casa discografica aveva in un primo tempo considerato l'idea di destinarlo al catalogo classico, e pi\u00f9 in generale dubitava del potenziale commerciale della rivisitazione rock di un'opera classica. Fu il successo dell'album in studio \"Tarkus\", pubblicato a giugno del 1971 e piazzatosi primo in classifica nel Regno Unito, a \"trainare\" la pubblicazione di questo live, il quale a sua volta balz\u00f2 al primo posto nella classifica della rivista statunitense Billboard, appena un mese dopo l'uscita.\nNel 1977 il gruppo, accompagnato dall'orchestra diretta da Godfrey Salmon, ripropose una versione ridotta di \"Pictures at an Exhibition\", pubblicata nel 1979 sul live \"In Concert\". Nel 1993 il trio ne incise, per la prima e unica volta, la versione in studio.\nTracce.\nLa versione in studio di \"Pictures at an Exhibition\" fu incisa dal trio nel 1993, assieme ad altri rifacimenti di vecchi brani, appositamente per il cofanetto antologico \"The Return of the Manticore\" e poi inclusa come traccia extra anche nell'ultimo album in studio: \"In the Hot Seat\" (1994), in quell'occasione missata in Dolby Surround. Dal 2001 in poi, \u00e8 comparsa su tutte le edizioni rimasterizzate dell'album \"Pictures at an Exhibition\". Rispetto alla versione di quest'ultimo, mancano: \"The Old Castle\" con la relativa \"Blues Variation\" (ma il tema originale di Mussorgskij \u00e8 citato brevemente in coda a \"The Sage\"), la terza \"Promenade\" e \"The Curse of Baba Yaga\"."}
{"id": "227095", "revid": "83723", "url": "https://it.wikipedia.org/wiki?curid=227095", "title": "In Concert (Emerson, Lake &amp; Palmer)", "text": "In Concert, pubblicato nel 1979, \u00e8 il decimo album di Emerson, Lake &amp; Palmer, gruppo britannico di rock progressivo; \u00e8 il loro terzo album dal vivo.\nIl disco.\nGran parte dell'album \u00e8 tratto dal concerto allo Stadio Olimpico di Montr\u00e9al in Canada del 26 agosto 1977, ultima data della tourn\u00e9e legata al doppio album \"Works volume 1\", uscito nel marzo dello stesso anno: il trio \u00e8 affiancato da un'orchestra di 59 elementi e da un coro, entrambi diretti da Godfrey Salmon. Il concerto fu filmato per la televisione e distribuito anni dopo anche in formati home video. La tourn\u00e9e in questione fu la penultima intrapresa dal gruppo negli anni settanta; soltanto dieci delle sessantuno date videro la presenza dell'orchestra, a causa dei costi troppo alti; la band vi rinunci\u00f2 definitivamente per la successiva tourn\u00e9e dell'autunno-inverno 1977-78, l'ultima prima dello scioglimento, dalla quale provengono le prime tre tracce dell'album: \"Introductory Fanfare\", \"Peter Gunn\" e \"Tiger in a Spotlight\".\n\"In Concert\" fu pubblicato quasi un anno dopo che il gruppo si era sciolto e fu l'ultima uscita discografica a nome Emerson, Lake &amp; Palmer \u2013 raccolte escluse \u2013 fino a \"Black Moon\" del 1992. Nel 1993 l'etichetta Victory legata alla Atlantic, oltre a ristampare l'intera discografia del gruppo, pubblic\u00f2 un doppio CD intitolato \"Works Live\" con copertina quasi identica a \"In Concert\" e contenente, oltre a tutti i brani di quest'ultimo, altri tratti sia dal concerto di Montr\u00e9al che dalla tourn\u00e9e seguente; a partire dal 1993, \"Works Live\" ha di fatto sostituito \"In Concert\" nel catalogo CD del gruppo in tutto il mondo a eccezione del Giappone, dove edizioni in CD dell'album singolo originale sono uscite anche in anni seguenti.\nFormazione.\nGruppo\nOrchestra e coro \nCoro"}
{"id": "227098", "revid": "1719883", "url": "https://it.wikipedia.org/wiki?curid=227098", "title": "Ideologia", "text": "Lideologia \u00e8 il complesso di credenze, opinioni, rappresentazioni, valori che orientano un determinato gruppo sociale. Il termine \"ideologia\" appare per la prima volta nell'opera \"M\u00e9moire sur la facult\u00e9 de penser\" del 1796 di Antoine-Louis-Claude Destutt de Tracy (1754-1836) con il significato di \u00abscienza delle idee e delle sensazioni\u00bb.\nIn seguito il termine ha assunto il significato pi\u00f9 generico di \u00absistema di idee\u00bb pi\u00f9 o meno coerente e organizzato (secondo un \"logos\", di volta in volta con connotazioni negative, positive o neutre) soprattutto per opera di Karl Marx e della sua critica dell'idealismo.\nIn particolare, il termine \u00e8 usato in riferimento a \"dottrine politiche, a movimenti sociali caratterizzati da un'elaborazione teorica, a orientamenti ideali-culturali e di politica economica e sociale\".\nStoria del termine.\nL'\"ideologia\" si riferisce originariamente agli \"id\u00e9ologues\" (ideologi), una corrente di pensiero attiva in Francia tra il XVIII e il XIX secolo.\nGli ideologi si riferivano principalmente al pensiero di Helvetius, di John Locke e di Condillac. Ricorrendo ad una base fortemente materialistica e utilizzando anche gli studi sulla fisiologia del sistema nervoso di Pierre Jean Georges Cabanis, essi cercavano di indagare l'origine delle idee attribuendola ai dati sensoriali, che per successive composizioni avrebbero originato ogni fenomeno psichico. Anche la morale, intesa in senso utilitaristico, e la politica, concepita in senso liberistico, venivano considerate come \"ideologia applicata\".\nGli ideologi, rifiutando la metafisica ed insieme i contenuti ideali del pensiero illuministico, si dedicarono a campi d'indagine ristretti di carattere sociale ed economico, ai quali applicavano metodi matematici e statistici allo scopo di ottenere delle previsioni attendibili in settori della realt\u00e0 umana generalmente ritenuti imprevedibili e impossibili da dirigere razionalmente.\nPer l'opposizione espressa dagli ideologi al suo sistema di governo, Napoleone trasform\u00f2 in modo dispregiativo il senso del termine, indicando negli ideologi i \"dottrinari\", coloro i quali avevano poco contatto con la realt\u00e0 e scarso senso politico.\nIl significato originario del termine infatti, come metodo del corretto ragionare, discorso razionale sulle idee, assunse un significato peggiorativo con Napoleone, il quale non aveva pi\u00f9 bisogno di atteggiarsi a sostenitore delle idee illuministe di questi ideologi, progressisti atei e razionalisti, dei quali si era servito agli inizi della sua carriera. Egli affermava in un suo discorso del 1812:\nDa quel momento, il significato originario di ideologia come atteggiamento filosofico e scientifico si perse cos\u00ec quasi subito, come anche il legame col materialismo e il sensismo, acquisendo connotati sempre pi\u00f9 vicini alla nozione moderna, assai vicina a quelle di dogmatismo e faziosit\u00e0. Il termine cominci\u00f2 quindi ad assumere per ragioni politiche il significato di una visione distorta della realt\u00e0, con la fallimentare ambizione di voler dare un ordine razionale alla societ\u00e0, di voler fondare scientificamente l'ordine sociale.\nL'ideologia in Europa.\nCarlo Cattaneo.\nLe concezioni degli ideologi francesi, sia pure con un certo distacco dalle premesse sensistiche, suscitarono interesse anche in Italia con Carlo Cattaneo che sosteneva il carattere sociale dell'esperienza umana, considerata come il fondamento di una nuova psicologia sociale.\nOsservava Cattaneo che se \u00abl'atto pi\u00f9 sociale dell'uomo \u00e8 il pensiero\u00bb, i risultati di questa attivit\u00e0 speculativa presenteranno un \u00abpoliedro ideologico\u00bb, una vastissima variet\u00e0 di idee e di comportamenti legati alla civilt\u00e0, che potranno essere indagati e definiti da una \u00abideologia sociale\u00bb o \u00abideologia delle genti\u00bb intesa come \u00abistoria delle idee nei popoli\u00bb cos\u00ec come avevano intuito sia Vico che Hegel.\nKarl Marx.\nIl termine ideologia si trasmette in Marx ed Engels con il significato negativo, datogli da Napoleone, di vuota espressione dottrinaria.\nCon l'analisi di Karl Marx tutte le teorie filosofiche, politiche, morali, religiose non sono autonome ma, essendo prodotti umani, sono vincolate alle condizioni di vita degli uomini; per cui appaiono autonome solo in una societ\u00e0 dove, nei rapporti (Verkehr) di produzione, i mezzi per produrre e il loro uso sono divisi tra classi.\nIn altre parole, l'ideologia \u00e8 il modo di vedere la realt\u00e0 della classe sociale dominante.\nMarx utilizza il termine ideologia anche nel suo significato letterale derivato dalla parola tedesca \"Ideenkleid\", \u00abvestito d'idee\u00bb, per cui ideologica \u00e8 ogni concezione che voglia rivestire di idee e principi astratti la concreta realt\u00e0 dei fatti materiali, mascherandoli e dandone una surrettizia giustificazione.\nCos\u00ec sono dei puri ideologi i giovani hegeliani e i \"veri socialisti\" tedeschi, i quali sostengono che lo scontro delle idee si riflette nella situazione storica dove prevalgono gli ideali superiori.\nBruno Bauer, Feuerbach, Max Stirner si illudono quindi che si possa modificare la realt\u00e0 sociale tramite un'astratta critica delle idee, in nome di un materialismo senza base economica e storica, altrettanto metafisico quanto l'idealismo hegeliano.\nL'ideologia dunque nasce dalla separazione di teoria e prassi che in un secondo tempo Marx approfond\u00ec nella concezione di sovrastruttura e struttura: queste sono legate da un rapporto di complementarit\u00e0 secondo il quale se \u00e8 vero che le sovrastrutture, teorie filosofiche, economiche, politiche ecc., nascono sulla base delle reali strutture storiche, materiali, della societ\u00e0, \u00e8 pur vero che queste formazioni ideologiche non rimangono isolate nella loro astrattezza, ma possono tornare a modificare anch'esse la societ\u00e0 esistente.\nAntonio Gramsci.\nUna considerazione positiva dell'ideologia si trova in Antonio Gramsci che la intende come \u00abconcezione del mondo\u00bb, a patto che essa non sia il risultato di astratte teorie individuali, ma strumento di organizzazione delle masse, utile a raggiungere un compromesso tra interessi storici contrapposti.\nGeorges Sorel.\nAnche Georges Sorel nelle sue \"Considerazioni sulla violenza\" ritiene che l'ideologia sia un \"mito\" che tuttavia \u00e8 utile come guida e stimolo all'azione politica delle masse, eccitate e stimolate dall'esaltazione di valori.\nVilfredo Pareto.\nCon gli studi di Vilfredo Pareto l'ideologia si contrappone alla scienza perch\u00e9 le due discipline fanno riferimento a campi opposti: la prima riferisce al campo del sentimento e della fede, la seconda a quello dell'osservazione e del ragionamento. Viene cos\u00ec stabilito un punto importante: la funzione dell'ideologia, che non \u00e8 altro che la razionalizzazione di sentimenti ed impulsi, \u00e8 in primo luogo quella di persuadere, cio\u00e8 di dirigere l'azione.\nKarl Mannheim.\nKarl Mannheim distingue poi un concetto universale ed uno particolare di ideologia. In senso particolare s'intende per essa l'insieme delle contraffazioni della realt\u00e0, che un individuo compie pi\u00f9 o meno coscientemente. In senso generale significa l'intera \"visione del mondo\" di un gruppo umano, per es. una classe che trovandosi in una condizione subordinata aspira ad una trasformazione e in questo senso di parla di \"ideologia generale\" .\nLa prima va analizzata dal punto di vista psicologico, la seconda da quello sociologico.\nNel confronto tra ideologia e utopia Mannheim ritiene che siano entrambe realt\u00e0 trascendenti distinte, delle quali solo la seconda \u00e8 realizzabile come una realt\u00e0 che non c'\u00e8 ma che pu\u00f2 essere realizzata: un progetto di realizzazione in anticipo sui tempi ma che spinge all'azione fin da ora.\nFunzioni psicologiche.\nChiara Volpato esplicita le funzioni psicologiche delle ideologie : \u00able ideologie servono a risolvere l'incertezza e a soddisfare l'umano bisogno di comprendere e prevedere ci\u00f2 che accade. Le persone sono motivate a percepire il mondo e a interpretare quanto succede a loro in modi che confermino la loro ideologia: mantenere fede alla propria visione del mondo e essere all'altezza degli standard contemplati da tale visione \u00e8 essenziale per fronteggiare l'ansia e mantenere l'autostima. La conferma della propria ideologia aumenta il senso di sicurezza, tanto importante per gli esseri umani, la disconferma provoca invece ansia e accresce il senso di vulnerabilit\u00e0. Quando l'ideologia in cui credono \u00e8 in pericolo, le persone si impegnano per riaffermarla, il che fa s\u00ec che il legame tra ideologia e comportamenti sia pi\u00f9 stretto quando l'ideologia \u00e8 minacciata.\u00bb\n\u00abLa psicologia sociale dalle sue origini ha studiato le varie \"ideologie legittimanti\" l'ipotesi del mondo giusto, l'etica protestante, l'autoritarismo, il conservatorismo politico, il sessismo, l'orientamento alla dominanza sociale, l'ideologia meritocratica, l'ideologia del libero mercato ), trovando che tutte condividono\u00bb alcuni bisogni psicologici di superamento della paura e dell'insicurezza ed \u00ab\u00bbinoltre sono foriere di conseguenze simili, sia individuali che di gruppo o di sistemi, quale l'inibizione di risposte emotive come l'indignazione e i sensi di colpa...\u00bb"}
{"id": "227101", "revid": "5680", "url": "https://it.wikipedia.org/wiki?curid=227101", "title": "Teorema nullit\u00e0 pi\u00f9 rango", "text": ""}
{"id": "227105", "revid": "125754851", "url": "https://it.wikipedia.org/wiki?curid=227105", "title": "Neonazismo", "text": "Il neonazismo \u00e8 un insieme di movimenti sociali o politici nati dopo la seconda guerra mondiale con l'intento di rianimare e attuare l'ideologia del nazismo. I neonazisti cercano di impiegare la loro ideologia per promuovere l'odio verso le minoranze o, in alcuni casi, per creare uno stato politico fascista. \u00c8 un fenomeno globale, con rappresentanze organizzate in molti paesi, che si rif\u00e0 alla politica nazista e ne comprende elementi come l'ultranazionalismo, il razzismo, la xenofobia, l'omofobia, l'antiziganismo, l'antisemitismo, l'anticomunismo, I'anticapitalismo, I'antifemminismo, con l'obiettivo di creare un Quarto Reich. La negazione dell'Olocausto \u00e8 una caratteristica comune, cos\u00ec come l'incorporazione dei simboli della Germania nazista e l'apologia per Adolf Hitler. Poich\u00e9 nell'immaginario collettivo e anche all'interno dei vari ordinamenti giuridici il nazismo \u00e8 un'ideologia da condannare, tali movimenti non usano i termini \"neonazismo\" o \"neofascismo\" per descrivere se stessi.\nNel mondo.\nGermania.\nIn Germania con il processo di denazificazione dopo la sconfitta nella seconda guerra mondiale, \u00e8 stata vietata nella costituzione la rifondazione di partiti neonazisti. Due partiti politici sono stati banditi, nella Germania Ovest: un erede del partito nazista, il Partito Socialista del Reich (SRP) nel 1952 ed il Partito Comunista di Germania (KPD) nel 1956.\nNel 2016 i governatori di cinque Laender hanno chiesto lo scioglimento del Partito Nazionaldemocratico di Germania (NPD), fondato nel 1964, che ha totalizzato appena l\u20191,3% alle elezioni nazionali e non ha mai superato la soglia del 5% prevista per entrare nel Parlamento nazionale, ma vanta un seggio nel Parlamento europeo. Nel gennaio 2017 la Corte costituzionale tedesca ha respinto la richiesta.\nStati Uniti d'America.\nDopo la seconda guerra mondiale il movimento neonazista ha avuto una certa diffusione negli Stati Uniti d'America, dove nel febbraio del 1959 fu fondato il Partito Nazista Americano (ANP), guidato da George Lincoln Rockwell, che ne rimase a capo fino al suo assassinio avvenuto nel 1967. Il neonazismo statunitense presenta alcune peculiarit\u00e0 rispetto al nazismo originale: ovviamente non sostiene la superiorit\u00e0 della razza ariana, ma in generale della razza bianca. Inoltre all'antisemitismo il nazismo americano unisce l'odio per i neri.\nUn'altra organizzazione neonazista americana \u00e8 Aryan Nation, fondata nell'Idaho negli anni settanta da Richard Girnt Butler. Questo gruppo, \u00e8 marcatamente cristiano e antisemita, e i suoi adepti hanno come motto \"White Power\", \"potere bianco\".\nCi sono anche altri gruppi neonazisti negli Stati Uniti d'America, con nomi e caratteristiche diverse ma tutti simili nell'ideologia. Spesso accanto a questi gruppi viene messo anche il Ku Klux Klan, che ha collaborato in vari periodi con i gruppi neonazisti statunitensi con i quali condivide il razzismo verso i neri. Nel corso degli anni i gruppi neonazisti si sono resi protagonisti di manifestazioni e \"marce\" su alcune citt\u00e0 americane, che sono state osteggiate dai cittadini. La pi\u00f9 famosa fu quella su Skokie, in Illinois, cittadina abitata da una nutrita comunit\u00e0 ebraica, che fu impedita dalla forte reazione della popolazione. I nazisti americani sono ritenuti colpevoli di alcuni omicidi politici, perlopi\u00f9 a danno di israeliti od afroamericani. Il Movimento Nazionale Socialista ha attratto a s\u00e9 nazionalisti bianchi e fuoriusciti dal Partito Nazista Americano.\nQuesti gruppi comunque rimangono esigue minoranze nella politica americana e non hanno alcun potere sulla scena politica nazionale."}
{"id": "227108", "revid": "767487", "url": "https://it.wikipedia.org/wiki?curid=227108", "title": "Uster", "text": "Uster (toponimo tedesco) \u00e8 un comune svizzero di 34\u00a0319 abitanti del Canton Zurigo, nel distretto di Uster del quale \u00e8 capoluogo; ha lo status di citt\u00e0.\nGeografia fisica.\nIl territorio di Uster comprende una parte del Lago di Greifen. .\nStoria.\nLa citazione pi\u00f9 remota di Uster in documenti risale al 775, . Nel 1869 le localit\u00e0 di Wermatswil e Hintergasse, fino ad allora frazioni di Pf\u00e4ffikon, furono assegnate al comune di Uster.\nSociet\u00e0.\nEvoluzione demografica.\n\u00c8 la terza maggiore citt\u00e0 del cantone dopo la capitale Zurigo e Winterthur. L'evoluzione demografica \u00e8 riportata nella seguente tabella:\nInfrastrutture e trasporti.\nNel territorio della citt\u00e0 sono presenti due stazioni ferroviarie, Uster e N\u00e4nikon-Greifensee nei pressi della frazione di N\u00e4nikon; entrambe le fermate sono servite dai treni della rete celere di Zurigo.\nLa stazione di Uster si trova nel centro della citt\u00e0 e vi si fermano i treni delle linee S9, S14, S15 e S5, per arrivare a Zurigo centrale. N\u00e4nikon-Greifensee si trova al confine con il comune di Greifensee e vi si fermano i treni delle linee S9 e S14.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "227112", "revid": "121101183", "url": "https://it.wikipedia.org/wiki?curid=227112", "title": "Leninismo", "text": "Il leninismo \u00e8 una corrente di pensiero politico ed economico (nell'ambito del comunismo) che si inquadra nella tradizione del marxismo. Con questo termine si fa riferimento sostanzialmente alle teorie dell'ideologo e leader bolscevico Vladimir Il'i\u010d Ul'janov detto Lenin, e alla loro messa in pratica durante e dopo la Rivoluzione Russa. La combinazione del marxismo con questa corrente diede vita, secondo i sostenitori di questa, al marxismo-leninismo, sviluppato da Stalin dopo la morte di Lenin nell'intento di legittimare l'operato del Partito Comunista dell'Unione Sovietica e del Comintern, ed in seguito divenuto l'ideologia ufficiale dell'Unione Sovietica. \nLa parola \"Leninismo\" fu usata per la prima volta da Anatolij Vasil'evi\u010d Luna\u010darskij nel 1907 con intento polemico, per indicare lo stile autoritario di Lenin all'interno della corrente bolscevica.\nPensiero.\nIl partito comunista, avanguardia del proletariato.\nFondamentale nel pensiero di Lenin \u00e8 l'idea di partito. Lenin sosteneva che il proletariato potesse aspirare ad una rivoluzione per mezzo degli sforzi di un partito comunista che si assumesse il ruolo di \"avanguardia rivoluzionaria\". Lenin credeva altres\u00ec che un partito del genere potesse portare a termine i propri obiettivi soltanto attraverso una forma di organizzazione disciplinata nota come \"centralismo democratico\", dove gli esponenti del partito discutono liberamente le varie proposte ma si impegnano a non contestarle una volta sancite. Questo partito avrebbe dovuto essere costituito da militanti di elevato livello politico, alcuni dei quali dediti alla politica a tempo pieno (\"rivoluzionari di professione\").\nQuesto partito sarebbe dovuto, secondo Lenin, essere strettamente legato al movimento operaio, intervenendo coscientemente nel movimento sindacale e utilizzando \"tutte le forme di lavoro, legale od illegale\" (inclusa la partecipazione alle elezioni parlamentari, quando opportuno, la quale tuttavia era per Lenin, in contrasto con gran parte delle socialdemocrazie europee, solo uno dei molti terreni di intervento politico e neppure il pi\u00f9 importante) per costituirsi come partito dirigente della classe operaia.\nL'imperialismo, fase suprema del capitalismo.\nTuttavia, probabilmente il contributo pi\u00f9 originale e di lunga durata di Lenin \u00e8 la teoria dell'imperialismo. Secondo la teoria leninista dell'imperialismo, all'inizio del XX secolo le grandi potenze capitaliste avendo ormai terminato di spartirsi l'intera superficie del pianeta, avviarono la colonizzazione delle regioni economicamente pi\u00f9 arretrate. L'imperialismo moderno rappresentava una nuova (e \"suprema\") fase del capitalismo, caratterizzata dalla contraddizione tra Paesi coloniali e Paesi imperialisti e dalla creazione nell'ambito di questi ultimi di un blocco di potere politico-economico-militare dato dalla fusione del capitale industriale e finanziario con l'apparato dello Stato.\nUna conseguenza di questo stato di cose era la creazione di uno strato di \"aristocrazia operaia\" nei Paesi pi\u00f9 avanzati: un ceto sociale appartenente alla classe operaia, ma di fatto sganciato da essa nelle sue condizioni di esistenza e nella sua coscienza politica, corrotto economicamente attraverso i superprofitti dati dallo sfruttamento dei Paesi poveri, che rappresentava lo zoccolo duro (burocrazia sindacale, dirigenti delle cooperative ecc.) del riformismo. D'altro canto il nuovo assetto imperialistico del capitalismo mondiale, oltre ad accelerare la proletarizzazione delle masse contadine del mondo coloniale, apriva grosse possibilit\u00e0 rivoluzionarie anche nei Paesi arretrati grazie alle lotte di liberazione nazionale che suscit\u00f2, creando un'alleanza di fatto tra i popoli oppressi dall'imperialismo e il proletariato rivoluzionario dei Paesi industrializzati.\nQuesta concezione dell'imperialismo \"fase suprema del capitalismo\", e l'intuizione delle conseguenze legate al prepararsi dello scoppio della Prima guerra mondiale, fecero dire a Lenin che il capitalismo era ormai\nLa rivoluzione in Oriente.\nNella visione di Lenin, il processo rivoluzionario deve condurre all'instaurazione di una repubblica socialista mondiale (di cui l'URSS avrebbe rappresentato il primo embrione) e ha dunque un carattere internazionale. In effetti per Lenin \u00e8 proprio la maturazione delle condizioni per l'abbattimento del capitalismo a livello globale che rendono possibile la rivoluzione sociale anche in un Paese arretrato come la Russia, \"l'anello pi\u00f9 debole della catena imperialista mondiale\"; questa posizione mette il leninismo in contrapposizione con un certo preteso \"marxismo ortodosso\" (per es., menscevico) che restava rigidamente aderente alla previsione marxiana secondo cui la rivoluzione si sarebbe avviata nei Paesi pi\u00f9 progrediti dell'Europa occidentale (in realt\u00e0 lo stesso Karl Marx valut\u00f2 in alcuni scritti la possibilit\u00e0 che la Russia arrivasse ad una rivoluzione comunista prima dell'Occidente).\nSecondo questi critici delle posizioni di Lenin, la Russia e Paesi simili avrebbero dovuto prima attraversare una fase democratica e capitalista, e solo successivamente sarebbero maturate le condizioni per la rivoluzione proletaria; Lenin riteneva che questa posizione non prendesse in adeguata considerazione quanto nel XX secolo le borghesie nazionali dei Paesi arretrati fossero strettamente legate economicamente e politicamente alle classi reazionarie e a posizioni conservatrici che rendevano loro impossibile, anche per il terrore che nutrivano nei confronti del movimento operaio, una riproposizione delle classiche rivoluzioni borghesi sullo stile della Rivoluzione francese del 1789. Ad ogni modo, la dottrina leninista prevedeva che la presa del potere da parte del proletariato in un Paese come la Russia fosse soltanto \"il segnale\" per l'inizio di una rivoluzione perlomeno su scala europea.\nLo Stato e la rivoluzione.\nIl leninismo affronta approfonditamente il tema dell'organizzazione politica del proletariato dopo che abbia preso il potere. In questo si rif\u00e0 alle concezioni di Marx basate sull'esperienza della Comune di Parigi. Nel testo \"Stato e Rivoluzione\", scritto nel bel mezzo dell'anno rivoluzionario 1917, Lenin prefigura uno Stato di tipo consiliare (ossia una repubblica socialista sovietica, come suggerito dalla concreta esperienza dei consigli operai e contadini in Russia) ispirato ai princip\u00ee organizzativi comunardi: eleggibilit\u00e0 e revocabilit\u00e0 di tutti i funzionari pubblici, unit\u00e0 del potere legislativo ed esecutivo, rotazione delle cariche e controllo rigido sui salari dei funzionari pubblici per evitare la formazione di una burocrazia, esercito permanente sostituito dal popolo in armi. Il potere autonomo dei Soviet tuttavia venne eliminato nel maggio del 1918, come le altre iniziative precedenti. In \"La rivoluzione proletaria e il rinnegato Kautsky\" Lenin criticava il leader socialista rivoluzionario tedesco e affermava la necessit\u00e0 della \u00ab\"violenza rivoluzionaria del proletariato contro la borghesia\"\u00bb e continuava: \u00ab\"Non essendo lo Stato altro che un\u2019istituzione temporanea di cui ci si deve servire nella lotta, nella rivoluzione, per tener soggiogati con la forza i propri nemici, parlare di uno \u201cStato popolare libero\u201d come aveva affermato il leader tedesco \u00e8 pura assurdit\u00e0: finch\u00e9 il proletariato ha bisogno dello Stato, ne ha bisogno non nell\u2019interesse della libert\u00e0, ma nell\u2019interesse dell\u2019assoggettamento dei suoi avversari\"\u00bb.\nIn polemica sia con le concezioni anarchiche sia con quelle riformiste, Lenin afferma che l'originaria concezione di Marx ed Engels vede lo Stato operaio come un \"semiStato\" in via d'estinzione. Questo si appresta a estinguersi quando la caduta del capitalismo su scala mondiale e l'elevazione delle condizioni sociali e culturali dei lavoratori lo renderanno superfluo.\nCritiche.\nOpposizione proveniente da altri marxisti dell'epoca di Lenin.\nL'opposizione al Leninismo pu\u00f2 essere ricondotta alla divisione nella Socialdemocrazia russa in menscevichi e bolscevichi fazioni risalenti al II Congresso della RSDLP. L'opposizione menscevica al leninismo e al bolscevismo era essenzialmente basata sulla natura autoritaria e i metodi con i quali Lenin voleva adottare per raggiungere uno Stato socialista. Tale opposizione fu solo inasprita a seguito della Rivoluzione d'ottobre, per esempio la denuncia di Julius Martov della riammissione della pena di morte.\nL'Anti-leninismo nel contesto del comunismo russo pu\u00f2 essere visto come gli individui che Lenin rimosse dal potere durante il suo comando tra il 1917 e il 1924, quest'anti-leninismo proveniva sia da moderati che vedevano politiche quali il comunismo di guerra troppo estreme ed estremisti che vedevano politiche come la NEP una capitolazione nel capitalismo.\nOpposizione dei non marxisti.\nL'iniziale opposizione al leninismo fu tenuta dai fedeli dello zar e lo status quo della societ\u00e0 russa prima del 1917. Questa opposizione pu\u00f2 essere vista nell'espulsione di Lenin in Svizzera.\nL'opposizione al Leninismo pu\u00f2 essere anche vista in termini di coloro i quali, individui e Stati, volevano la rimozione di Lenin quando al potere. Questo fu illustrato bene durante la guerra civile russa quando potenze straniere aiutarono l'Armata Bianca nel suo intento di cacciare Lenin. Durante questo periodo vi furono opposizioni dello Stato polacco al Soviet di Guerra Polacco.\nVi fu anche un'opposizione anarchica al leninismo, largamente soppressa in URSS.\nOpposizione dei marxisti successivi all'ideologia leninista.\nTale opposizione \u00e8 proveniente da altri marxisti i quali credono che gli ideali del comunismo/socialismo furono traditi dalla rivoluzione russa che non fu altro che una forma di capitalismo di Stato, estremizzato con l'idea stalinista del socialismo in un solo paese, che tradiva l'internazionalismo.\nDa non dimenticare che dalla presa di potere dei Bolscevichi in Russia nel 1917, in Germania Rosa Luxemburg e gli spartachisti denunciarono l'impostazione gerarchica leninista, fondando il socialismo rivoluzionario, una particolare visione del socialismo massimalista non inclusa nel movimento comunista. Da questa fazione Spartachista nacque pi\u00f9 tardi la cosiddetta Ultra Sinistra, principalmente tedesca, olandese e italiana. I maggiori esponenti dell'Ultra Sinistra o Sinistra comunista furono Anton Pannekoek, Paul Mattick, Otto Ruhle e Herman Gorter.\nBisogna per\u00f2 d'altro canto chiarire che a criticare in questo senso il leninismo \u00e8 solo una frazione della cosiddetta Sinistra Comunista, un'altra fazione, in particolar modo in Italia, difende il leninismo e rivendica come proletaria la rivoluzione d'ottobre aggiudicando il fallimento della rivoluzione in Russia alla sua arretratezza economica e all'isolamento internazionale, dovuto alla sconfitta della rivoluzione in occidente, che aprirono la strada allo Stalinismo.\nTra i marxisti anti-leninisti \u00e8 da annoverare anche Salvador Allende, presidente cileno dal 1970 al 1973, il quale rifiutava il concetto di dittatura del proletariato, la visione gerarchica della burocrazia di partito e il monopartitismo, in vigore nella maggioranza dei cosiddetti stati socialisti \"reali\"."}
{"id": "227116", "revid": "1776051", "url": "https://it.wikipedia.org/wiki?curid=227116", "title": "Fehraltorf", "text": "Fehraltorf (toponimo tedesco) \u00e8 un comune svizzero di 6\u00a0361 abitanti del Canton Zurigo, nel distretto di Pf\u00e4ffikon.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nA Fehraltorf ha sede l'Electrosuisse SEV.\nInfrastrutture e trasporti.\nFehraltorf \u00e8 servito dall'omonima stazione sulla ferrovia Effretikon\u2013Hinwil (linee S3 e S19 della rete celere di Zurigo).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "227118", "revid": "110157", "url": "https://it.wikipedia.org/wiki?curid=227118", "title": "Greifensee", "text": "Greifensee (toponimo tedesco) \u00e8 un comune svizzero di 5\u00a0381 abitanti del Canton Zurigo, nel distretto di Uster.\nGeografia fisica.\nGreifensee si affaccia sul Lago di Greifen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nGreifensee \u00e8 servito dalla stazione di N\u00e4nikon-Greifensee sulla ferrovia Zurigo-Uster (linee S9 e S14 della rete celere di Zurigo).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "227120", "revid": "2175", "url": "https://it.wikipedia.org/wiki?curid=227120", "title": "Paradiso (Dante)", "text": ""}
{"id": "227121", "revid": "110157", "url": "https://it.wikipedia.org/wiki?curid=227121", "title": "Volketswil", "text": "Volketswil (toponimo tedesco) \u00e8 un comune svizzero di 18\u00a0582 abitanti del Canton Zurigo, nel distretto di Uster; ha lo status di citt\u00e0.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "227122", "revid": "9", "url": "https://it.wikipedia.org/wiki?curid=227122", "title": "Purgatorio (Dante)", "text": ""}
{"id": "227127", "revid": "767487", "url": "https://it.wikipedia.org/wiki?curid=227127", "title": "D\u00fcbendorf", "text": "D\u00fcbendorf (toponimo tedesco) \u00e8 un comune svizzero di 27\u00a0689 abitanti del Canton Zurigo, nel distretto di Uster; ha lo status di citt\u00e0.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nD\u00fcbendorf \u00e8 servito dall'omonima stazione sulla Glatthalbahn e da quella di Stettbach sulla ferrovia Zurigo-Stettbach (linee S3, S9, S11 e S12 della rete celere di Zurigo).\nNelle vicinanze vi \u00e8 un importante aeroporto militare, base della Forze aeree svizzere.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "227130", "revid": "228587", "url": "https://it.wikipedia.org/wiki?curid=227130", "title": "Free for all", "text": ""}
{"id": "227131", "revid": "767487", "url": "https://it.wikipedia.org/wiki?curid=227131", "title": "Stallo aerodinamico", "text": "In fluidodinamica uno stallo \u00e8 una riduzione (critica) del coefficiente di portanza dovuto ad un aumento dell'angolo d'attacco di un profilo aerodinamico, come ad esempio un profilo alare, di una pala d'elica o di una girante di turbomacchina, oltre un valore critico specifico per ciascun profilo. Il valore minimo dell'angolo d'attacco per il quale si manifesta il fenomeno \u00e8 chiamato \"angolo d'attacco critico\"; tale valore, che corrisponde al massimo del coefficiente di portanza, varia significativamente a seconda del particolare profilo o del numero di Reynolds che si prenda in esame. Un valore medio si aggira attorno ai 15\u00b0.\nNegli ultimi anni vi \u00e8 stato un incremento nell'uso della spinta direzionale o vettoriale per superare i limiti dello stallo.\nIn aerodinamica.\nLo stallo aerodinamico si ha quando il punto di separazione del flusso sul dorso, (cio\u00e8 dove la corrente si stacca dalla parte dorsale del profilo alare per un aumento dell'incidenza), sia avanzato, rispetto alla direzione della corrente stessa, al punto che il flusso sia separato sulla quasi totalit\u00e0 del dorso del corpo.\nSu un profilo alare il flusso si separa a causa dei gradienti avversi di pressione, quindi per migliorare le prestazioni di un profilo nei confronti dello stallo, \u00e8 necessario ritardare l'avanzamento del punto di separazione; questo spiega l'adozione di sistemi di ipersostentazione su pressoch\u00e9 tutti i profili alari.\nAl contrario di quello che si pu\u00f2 pensare, si pu\u00f2 verificare lo stallo non solo a velocit\u00e0 limitate, ma anche a velocit\u00e0 elevate (stallo ad alta velocit\u00e0, nel gergo dei piloti detto anche stallo di potenza). Nel caso di manovre molto brusche la variazione di angolo d'attacco del profilo alare pu\u00f2 variare in modo troppo veloce per permettere l'aderenza dello strato limite, superando quindi l'incidenza critica. Lo stallo ad alte velocit\u00e0 \u00e8 molto pi\u00f9 pericoloso dello stallo a basse velocit\u00e0, a causa della rapidit\u00e0 con cui si possono superare i fattori di carico limite (G) consentiti dalla struttura del velivolo.\nNella fase di atterraggio gli aerei estendono gli ipersostentatori anteriori (slat) e posteriori (flap) dell'ala, ottenendo in questo modo un aumento significativo della portanza e permettendo all'aereo di volare ad una velocit\u00e0 pi\u00f9 bassa. L'estensione dei flap comporta un elevato aumento della resistenza aerodinamica che tuttavia \u00e8 utile in fase di atterraggio. L'utilizzo dei flap quindi permette di approcciare a velocit\u00e0 ridotte senza incorrere nello stallo e quindi toccare terra con pi\u00f9 sicurezza.\nLa velocit\u00e0 di stallo \u00e8 direttamente proporzionale alla radice quadrata del peso del velivolo e inversamente proporzionale alla radice quadrata della densit\u00e0 dell'aria, della superficie alare e del coefficiente di portanza massimo.\nDurante lo stallo gli alettoni perdono efficacia; per effettuare la rimessa occorre quindi agire con la pedaliera prima che l'aeroplano entri in vite, grazie all'effetto di rollio indotto, efficace anche alle basse velocit\u00e0. In seguito bisogna spostare al pi\u00f9 presto la barra avanti per abbassare il muso, prestando attenzione a non muoverla lateralmente (agendo sugli alettoni, se possibile, aumentare la potenza del motore). Raggiunta una velocit\u00e0 sufficiente, si riporta l'aereo nell'assetto desiderato. Pi\u00f9 la manovra di rimessa \u00e8 eseguita correttamente, meno quota viene persa, fattore sensibile in prossimit\u00e0 del suolo.\nNonostante nessun pilota si auguri di incorrere in uno stallo involontario, questa fase del volo \u00e8 molto usata dai piloti acrobatici. Durante uno show acrobatico capita spesso di assistere ad una salita a candela seguita da uno stallo volontario, oppure dalle \"scampanate\": una serie di stalli consecutivi molto spettacolari e difficili da eseguire.\nNei compressori.\nLo stallo \u00e8 un meccanismo attraverso il quale il compressore riesce ad adattarsi ad un flusso che risulta insufficiente per il corretto funzionamento della macchina. Invece di avere il flusso distribuito lungo tutta la sezione circolare del compressore, il flusso si suddivide in maniera non uniforme, di modo che alcuni canali sono interessati da un flusso relativamente grande, mentre altri da un flusso piuttosto piccolo.\nNei compressori si ha un aumento del rapporto di compressione al diminuire della portata massima che lo interessa, sino alla situazione limite in cui il rapporto di compressione \u00e8 massimo: ogni ulteriore riduzione di portata conduce allo stallo, secondo i due seguenti meccanismi:\nStallo progressivo.\nLa perdita di prestazione risulta abbastanza piccola e spesso la presenza dello stallo \u00e8 indicata soltanto da un cambiamento di rumore della macchina.\nStallo improvviso.\nSi ha una perdita molto pi\u00f9 grande in pressione e portata: quando il compressore va in stallo il punto medio di funzionamento si abbassa rapidamente seguendo la linea di regolazione della macchina, fino ad arrivare a fermarsi in un nuovo punto che presenta un incremento di pressione che pu\u00f2 essere anche solo una frazione del valore precedente lo stallo.\nIn entrambi i casi il flusso non si mantiene pi\u00f9 asimmetrico ma presenta una distribuzione circonferenziale non uniforme ruotante lungo la sezione anulare di passaggio, in una condizione denominata stallo rotante.\nAll'interno di una cella di stallo la velocit\u00e0, assiale o meridiana, risulta assai inferiore rispetto a quella del flusso non in stallo, mentre la velocit\u00e0 circonferenziale pu\u00f2 essere ben pi\u00f9 elevata."}
{"id": "227133", "revid": "110157", "url": "https://it.wikipedia.org/wiki?curid=227133", "title": "Illnau-Effretikon", "text": "Illnau-Effretikon (toponimo tedesco; fino al 1973 ufficialmente Illnau) \u00e8 un comune svizzero di 16\u00a0796 abitanti del Canton Zurigo, nel distretto di Pf\u00e4ffikon; ha lo status di citt\u00e0.\nStoria.\nNel 2016 ha inglobato il comune soppresso di Kyburg.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nIllnau-Effretikon \u00e8 servito dalla stazione di Illnau sulla ferrovia Effretikon-Hinwil e da quella di Effretikon sulle ferrovie Oerlikon-Winterthur, Effretikon-Hinwil e Winterthur-Baden (linee S3, S7, S8, S19 e S24 della rete celere di Zurigo).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "227134", "revid": "104458", "url": "https://it.wikipedia.org/wiki?curid=227134", "title": "Illnau", "text": ""}
{"id": "227135", "revid": "767487", "url": "https://it.wikipedia.org/wiki?curid=227135", "title": "Effretikon", "text": "Effretikon (toponimo tedesco) \u00e8 la frazione capoluogo del comune svizzero di Illnau-Effretikon, nel Canton Zurigo (distretto di Pf\u00e4ffikon).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (dal 1970 con Moosburg e Rikon):\nInfrastrutture e trasporti.\nEffretikon \u00e8 servito dall'omonima stazione sulle ferrovie Oerlikon-Winterthur, Effretikon-Hinwil e Winterthur-Baden (linee S3, S7, S8, S19 e S24 della rete celere di Zurigo).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "227137", "revid": "1776051", "url": "https://it.wikipedia.org/wiki?curid=227137", "title": "Lindau (Svizzera)", "text": "Lindau (toponimo tedesco) \u00e8 un comune svizzero di 5\u00a0489 abitanti del Canton Zurigo, nel distretto di Pf\u00e4ffikon.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nLindau \u00e8 servito dalla stazione di Kemptthal sulla ferrovia Zurigo-Winterthur.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "227139", "revid": "466539", "url": "https://it.wikipedia.org/wiki?curid=227139", "title": "Schwerzenbach", "text": "Schwerzenbach (toponimo tedesco) \u00e8 un comune svizzero di 5\u00a0069 abitanti del Canton Zurigo, nel distretto di Uster.\nGeografia fisica.\nIl territorio di Schwerzenbach comprende una parte del Lago di Greifen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nSchwerzenbach \u00e8 servito dall'omonima stazione sulle linee S9 e S14 della rete celere di Zurigo.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "227140", "revid": "580", "url": "https://it.wikipedia.org/wiki?curid=227140", "title": "Tai-chi chuan", "text": ""}
{"id": "227142", "revid": "599013", "url": "https://it.wikipedia.org/wiki?curid=227142", "title": "Etr\u00e9pagny", "text": ""}
{"id": "227143", "revid": "570966", "url": "https://it.wikipedia.org/wiki?curid=227143", "title": "Passage (Lot-et-Garonne)", "text": ""}
{"id": "227144", "revid": "1305772", "url": "https://it.wikipedia.org/wiki?curid=227144", "title": "Passage", "text": ""}
{"id": "227145", "revid": "4106", "url": "https://it.wikipedia.org/wiki?curid=227145", "title": "Passage (Is\u00e8re)", "text": ""}
{"id": "227146", "revid": "1494169", "url": "https://it.wikipedia.org/wiki?curid=227146", "title": "Beaucamps", "text": ""}
{"id": "227147", "revid": "1448629", "url": "https://it.wikipedia.org/wiki?curid=227147", "title": "Carta di credito", "text": "La carta di credito \u00e8 un tipo di carta di pagamento cio\u00e8 uno strumento di pagamento elettronico, costituito da una carta di materia plastica. Dispone di un dispositivo per il riconoscimento dei dati identificativi del titolare e dell'istituto bancario o finanziario emittente memorizzati su banda magnetica e/o chip.\nViene rilasciata da una banca o da un ente finanziario e l'utilizzo della disponibilit\u00e0 della carta varia in funzione dell'affidabilit\u00e0 del cliente stesso.\nStoria.\nLa prima carta di credito nacque nel 1950 negli Stati Uniti d'America quando Frank McNamara, dopo aver dimenticato il denaro per pagare al ristorante, inizi\u00f2 a elaborare un sistema di credito per evitare tali disagi; da qui il nome \"Diners\".\nLa sua larga diffusione inizi\u00f2 a met\u00e0 settembre 1958 quando la Bank of America fondata dall'italo americano Amadeo Giannini emise le prime sessantamila carte di credito universali a Fresno in California.\nDescrizione.\nCaratteristiche tecniche.\nLe sue dimensioni sono definite nello standard ISO/IEC 7810 ID01: 85,60 \u00d7 53,98\u00a0mm e uno spessore di 0,76\u00a0mm. Il primo dispositivo applicato sulla carta \u00e8, da circa trent'anni, una banda magnetica; per far fronte ai bisogni crescenti di sicurezza e all'avanzare del fenomeno delle frodi, dal 1993 \u00e8 stato applicato alla carta anche un microchip, rendendola una smart card.\nRispetto alle carte con la sola banda magnetica, che non possono conservare i dati relativi al proprietario della carta in modo sicuro e hanno una capacit\u00e0 di memoria limitata, le smart card memorizzano le informazioni in modo sicuro per poi utilizzarle durante la transazione.\nGrazie a una maggiore capacit\u00e0 di memoria e al microprocessore interno, le smart card possono essere utilizzate per accedere a pi\u00f9 servizi, potendo essere memorizzati sulla stessa carta un maggior numero di dati (identificativi, di accesso, concorsi a punti ecc.); questa caratteristica propria delle smart card \u00e8 chiamata \"multi-applicazione\". Invece, le carte con sola banda magnetica permettono in genere solo una o due funzioni di pagamento, come l'accesso diretto al conto (carta di debito) e/o l'accesso a una linea di credito (carta di credito).\nCodice segreto (PIN).\nAlla carta di credito \u00e8 associato un codice segreto, detto PIN (\"personal identification number)\", di quattro o cinque cifre, utilizzabile per i prelievi di contante o per i pagamenti presso punti di vendita automatici al posto della firma. In numerosi Stati l'uso del codice segreto per i pagamenti si sta estendendo anche presso punti di vendita con operatore o addirittura \u00e8 diventato il metodo pi\u00f9 utilizzato per attestare l'identit\u00e0 del titolare della carta. Se la carta di credito \u00e8 contactless, le transazioni uguali o inferiori a una certa cifra non richiedono PIN.\nFunzionamento.\nLa carta di credito pu\u00f2 essere utilizzata sia per pagare un servizio o una merce sia per prelevare denaro.\nIl sistema di funzionamento delle carte di credito \u00e8 sostanzialmente un processo di autorizzazione del sistema bancario. Questo processo si articola in tre soggetti:\nLa carta di credito \u00e8, quindi, uno strumento che consente di regolare il pagamento successivamente all'acquisto. Sulla carta sono riportati le generalit\u00e0 del titolare, il numero della carta e la sua scadenza. Il titolare \u00e8 tenuto a porre la propria firma nello spazio predisposto, se la transazione non avviene in modalit\u00e0 contactless.\nLa transazione di vendita coinvolge tre attori con i rispettivi rapporti, ovvero:\nQuindi, il cliente pu\u00f2 acquistare senza l'uso di contanti, il fornitore non \u00e8 soggetto al rischio di un pagamento tramite assegno e quindi all'eventuale insolvenza dello stesso, e l'istituto eroga un servizio percependo, per questo, una commissione. Oltre che come strumento di pagamento, la carta di credito pu\u00f2 essere utilizzata come strumento di prelievo allo sportello automatico ATM (al pari di una carta di debito per esempio attraverso il circuito italiano BANCOMAT\u00ae o attraverso un circuito internazionale tipo MAESTRO\u00ae) digitando il codice segreto consegnato insieme alla carta.\nCosti.\nUna carta di credito presuppone costi a carico del proprietario e/o utilizzatore e a carico dell'esercente/fornitore.\nGeneralmente parlando (alcune voci possono essere non applicabili o comunque oggetto di negoziazione), per il proprietario della carta i costi sono:\nPer chi riceve il pagamento o fornisce il servizio i costi (sempre generalmente) sono:\nLa commissione \u00e8 applicata dalla banca su cui \u00e8 appoggiato il conto corrente dell'esercente: questa trattiene una parte minore, il resto lo gira alla banca intestataria della carta di credito usata dal pagatore e quest'ultima banca, una volta dedotta una frazione per s\u00e9, gira la parte rimanente della commissione al circuito relativo alla carta di credito (questa frazione \u00e8 rilevante essendo il business della societ\u00e0 a capo del circuito della carta, a differenza degli istituti bancari).\nL'adozione, da parte dell'esercente o libero professionista, di soluzione mobile POS (cio\u00e8 tramite app) permette ovviamente di eliminare i costi specifici di terminali di lettura tradizionali.\nModalit\u00e0 di rimborso.\nIl titolare, al momento del rimborso, pu\u00f2 optare o per un rimborso in unica soluzione o con rateizzazione. Solo in questa seconda ipotesi si instaura un rapporto di credito tra il cliente e l'emittente. In sostanza, la carta non \u00e8 un titolo di credito (non c'\u00e8 mobilizzazione del diritto, poich\u00e9 resta propriet\u00e0 dell'emittente che la consegna, temporaneamente, al titolare), e non \u00e8 un documento di legittimazione, visto che \u00e8 obbligo per il fornitore accertare l'identit\u00e0 del possessore della carta. La carta \u00e8, invece, un documento con cui si certifica il contratto cliente-emittente, cos\u00ec come la vetrofania dell'emittente apposta in un negozio indica la presenza di un rapporto tra il titolare del negozio stesso e il fornitore.\nMolte carte di credito sono miste, ovvero possono essere utilizzate sia per pagamenti in una soluzione sia rateizzati. Il cliente pu\u00f2 scegliere se pagare ogni mese il saldo totale a interessi zero, oppure rateare il pagamento con un TAEG annuo in media del 20-25%. In casi di utilizzo come carta di credito, il cliente non pu\u00f2 eccedere una certa somma detta fido. In caso contrario, la banca pu\u00f2 revocare la rateazione e chiedere la restituzione della somma in alcune settimane, applicando, oltre agli interessi, una commissione di massimo scoperto per la somma eccedente il fido.\nPrincipali tipi di carte di credito.\nI principali tipi di carta di credito sono:\nSmarrimento e clonazione della carta.\nGli unici rischi collegati sono rappresentati dalla possibilit\u00e0 di smarrimento e/o clonazione dei codici di autenticazione della carta di credito attraverso attacchi informatici mentre si sta effettuando il pagamento tramite una connessione a internet o direttamente sulle banche dati degli emittenti. Nel primo caso ovviamente \u00e8 possibile fare denuncia di smarrimento e bloccare l'operativit\u00e0 della carta su richiesta esplicita all'emittente. Strumenti di avvisi/allerta di operazioni finanziarie sospette sono tipicamente inviate dall'emittente al titolare nel secondo caso come preludio al successivo blocco della carta stessa.\nIn caso di furto o smarrimento, il cliente richiede il blocco della carta al servizio clienti dell'emittente, disponibile h24 7 giorni su 7. Il blocco \u00e8 attivo da subito sia sui circuiti internazionali sia su Internet, e alla fine della telefonata viene fornito un codice di blocco. Il cliente deve poi presentare nei giorni successivi denuncia di furto/smarrimento alla Polizia, eventualmente specificando il codice di blocco della carta; consegnare una copia della denuncia alla filiale della propria banca, e conservarne un'altra copia per 13 mesi. In caso di denuncia di fatto non veritiero, sussiste il reato di falso ideologico.\nIn base al D. Lgs. n. 11/2010, il cliente pu\u00f2 esercitare il diritto di recesso senza obbligo di motivazione, gratuitamente e in qualsiasi momento, con preavviso di almeno due mesi, comunicandolo in filiale oppure all'emittente la carta di credito.\nPer le carte scadute, bloccate o oggetto di disdetta rimangono per il cliente le obbligazioni assunte prima della data di estinzione della carta.\nMarketing associato alle carte di credito.\nPer contrastare la concorrenza si sono affinate alcune tecniche di marketing. Si punta, per esempio, a concedere carte aggiuntive a prezzi inferiori o nulli rispetto alla principale, a introdurre servizi come il ritiro contanti su ATM o l'assistenza in viaggio (bagagli, sanit\u00e0). Sono state attivate campagne pubblicitarie di fidelizzazione con accumulo di punti, che, dopo una certa quota, danno diritto a regali. Per penetrare il mercato in modo pi\u00f9 deciso sono state introdotte le \"carte a target\" (indirizzate, per esempio, a studenti) con servizi o convenzioni mirate (come per esempio uno sconto concerto).\nPrincipali carte di credito.\nLe principali carte di credito internazionalmente riconosciute sono:\nPer ogni circuito, la prima cifra del numero della carta \u00e8 sempre la stessa:\nProblematiche legate all'uso di carte di credito.\nAi vantaggi sopra elencati sull'uso delle carte di credito, diversi studi hanno rilevato come l'uso delle stesse induce a spendere molto di pi\u00f9 per la stessa merce e ad acquistare pi\u00f9 merci in confronto al pagamento in contanti, con serie conseguenze economiche che in molti casi comprendono fallimenti o dipendenze all'acquisto "}
{"id": "227148", "revid": "1494169", "url": "https://it.wikipedia.org/wiki?curid=227148", "title": "Grosbois", "text": "Grosbois \u00e8 il nome di alcuni comuni francesi:"}
{"id": "227150", "revid": "4106", "url": "https://it.wikipedia.org/wiki?curid=227150", "title": "Hanouard", "text": ""}
{"id": "227151", "revid": "125176358", "url": "https://it.wikipedia.org/wiki?curid=227151", "title": "Carta di debito", "text": "La carta di debito \u00e8 una tipologia di carta di pagamento che prevede l'addebito delle cifre spese sul conto corrente bancario del titolare, contestualmente all'esecuzione dell'operazione. Nel caso in cui lo strumento di pagamento sia collegato ad un credito precaricato, si parla pi\u00f9 specificamente di carta prepagata ricaricabile. In Italia spesso ci si riferisce impropriamente alla carta di debito come \"Bancomat\", sebbene sia esclusivamente il nome del pi\u00f9 diffuso circuito nazionale.\nIl termine \"di debito\" deriva proprio dal fatto che gli importi, spesi presso esercizi commerciali e analoghi o prelevati presso gli sportelli automatici bancari per mezzo della carta, vengono addebitati immediatamente sul conto del titolare. Si possono prelevare contanti con carte di debito in qualsiasi paese del mondo, a volte le banche rimuovono il processo di conversione della valuta quando ricevono valuta da un bancomat all'estero.\nDescrizione.\nLa carta di debito pu\u00f2 essere utilizzata sia per pagare un servizio o una merce che per prelevare denaro.\nCircuiti di riferimento.\nLe carte di debito in Italia vengono sistematicamente ma erroneamente chiamate \"carte bancomat\". BANCOMAT\u00ae \u00e8 tuttavia un marchio registrato di propriet\u00e0 del Consorzio Bancomat, ed \u00e8 la denominazione commerciale che identifica il Circuito di debito nazionale per il prelievo di denaro contante da sportello automatico \"ATM\" (\"Automated Teller Machine\"). Dunque BANCOMAT\u00ae individua uno solo dei circuiti esistenti, ma \u00e8 quello pi\u00f9 noto e diffuso in Italia, da cui l'erronea definizione. PagoBANCOMAT identifica invece il sistema di pagamento legato alle carte del circuito.\nAltri circuiti di debito in Italia sono Maestro\ne Mastercard Debit (gestiti da MasterCard), V-Pay e Visa Debit (gestiti da Visa). Proprio attraverso l'abbinamento (il termine tecnico \u00e8 \"co-badging\") tra BANCOMAT\u00ae e uno di questi circuiti internazionali \u2014specialmente i primi \u2014 la maggior parte delle carte di debito italiane sono abilitate anche all'uso internazionale.\nUn altro circuito molto presente in Italia \u00e8 Postamat di Poste Italiane, anch'esso legato ai circuiti di cui sopra.\nCarta di debito prepagata.\nEsistono poi le carte di debito di tipo prepagato: si tratta di un tipo di carta a scalare d'importo. Sostanzialmente \u00e8 una sorta di borsellino elettronico che pu\u00f2 essere ricaricato su richiesta del titolare. Per la particolarit\u00e0 del funzionamento non necessita di avere un conto corrente su cui essere appoggiata. La versione maggiormente diffusa \u00e8 quella anonima ovvero non intestata ad un nominativo. Uno dei suoi utilizzi maggiori si ha per i pagamenti tramite Internet in quanto, nell'eventualit\u00e0 di un utilizzo fraudolento del numero della carta, si mettono a rischio solo gli importi caricati: per contro per\u00f2, questo tipo di carte non offre solitamente alcun tipo di tutela in caso di frodi .\nLe carte prepagate ricaricabili possono essere ricaricate presso strutture convenzionate con l'emittente quando il possessore lo ritiene opportuno ad esempio quando si prevede di effettuare un pagamento di importo superiore a quello esistente sulla carta. Sono emesse da diversi soggetti del circuito bancario, postale e finanziario.\nSicurezza.\nL'autorizzazione all'esecuzione dell'operazione finanziaria avviene grazie alla verifica dell'identit\u00e0 del titolare, tramite un codice di sicurezza o PIN (\"Personal Identification Number\"), e alla successiva autenticazione della carta presso il terminale attraverso la banda magnetica presente sulla carta o, sempre pi\u00f9 spesso, attraverso il microchip (smart card).\nL'ultima generazione delle carte, successiva alla tecnologia del microchip, \u00e8 la tecnologia \"Contactless.\" Il termine descrive la modalit\u00e0 di lettura del microchip che avviene \"senza contatto\". I pagamenti contactless, per importi sotto una certa cifra (in Italia di solito da \u20ac 0,01 e non oltre \u20ac 25), non richiedono il PIN e lo scontrino viene rilasciato solo su richiesta. A partire da 25 euro, la procedura \u00e8 identica a quella che si avrebbe inserendo la carta nel lettore. Le carte contactless sono contraddistinte dal simbolo e i POS abilitati si riconoscono sempre da tale simbolo racchiuso in un ovale.\nGeneralmente, gli emittenti delle carte di debito/credito prevedono per i titolari l'opzione di attivare un massimale di prelievo giornaliero (es. 250 euro) e un SMS informativo che notifica sul cellulare qualsiasi prelievo di contante agli ATM o pagamento al di sopra di una soglia minima preimpostata.\nCosti.\nUna carta di debito presuppone costi a carico del proprietario e/o utilizzatore e a carico dell'esercente/fornitore.\nGeneralmente parlando (alcune voci possono essere non applicabili o comunque oggetto di negoziazione), per il proprietario della carta i costi sono:\nPer chi riceve il pagamento o fornisce il servizio i costi (sempre generalmente) sono:\nLa commissione \u00e8 applicata dalla banca su cui \u00e8 appoggiato il conto corrente dell'esercente: questa trattiene una parte minore, il resto lo gira alla banca intestataria della carta di debito usata dal pagatore e quest'ultima banca, una volta dedotta una frazione per s\u00e9, gira la parte rimanente della commissione al circuito relativo alla carta di debito (questa frazione \u00e8 rilevante essendo il business della societ\u00e0 a capo del circuito della carta, a differenza degli istituti bancari).\nNel caso di acquisto su circuito Bancomat (e quindi vale solo per l'Italia) i costi sia per l'esercente che per il cliente (specie le commissioni) sono nettamente inferiori agli altri circuiti di carta di debito.\nL'adozione, da parte dell'esercente o libero professionista, di soluzione mobile POS (cio\u00e8 tramite app) permette ovviamente di eliminare i costi specifici di terminale di lettura tradizionale."}
{"id": "227153", "revid": "1543377", "url": "https://it.wikipedia.org/wiki?curid=227153", "title": "Pregiudizio sistemico", "text": "Il termine \"pregiudizio sistemico\" \u00e8 un neologismo usato per descrivere un pregiudizio che \u00e8 endemico o inerente ad un sistema, specialmente un sistema umano. Il problema analogo nei sistemi non umani viene spesso chiamato \"errore sistematico\". La parola corrisponde a quella usata in fitofarmaco sistemico o rischio sistemico, anche se in questi ultimi casi \"sistemico\" significa qualcosa che mina l'intero sistema in un colpo solo.\nQuando viene usato in opposizione a errore casuale, in quanto non \u00e8 solo una questione di letture o risultati inaccurati, ma di risultati che sono persistentemente inaccurati in una particolare direzione, viene pi\u00f9 comunemente usato il termine \"pregiudizio sistematico\" o \"errore sistematico\". Alcuni tra quelli che usano la frase cercano di fare una distinzione tra sistemico e sistematico, che corrisponde alla distinzione tra non pianificato e pianificato, o tra ci\u00f2 che sorge dalle caratteristiche di un sistema e ci\u00f2 che \u00e8 dovuto ad una pecca individuale.\nIl pregiudizio nelle istituzioni umane.\nCi si potrebbe riferire, ad esempio, al pregiudizio sistemico, sistematico o istituzionale, cio\u00e8 di una particolare istituzione, nello sminuire i contributi delle donne o delle minoranze etniche. In particolare, un concorso di poesia che \u00e8 stato sempre vinto da uomini bianchi, sarebbe soggetto ad un ragionevole sospetto di pregiudizio, se non c'\u00e8 nessuna ragione inerente per cui gli uomini bianchi sarebbero poeti migliori. Un tale tipo di pregiudizio da parte dei partecipanti potrebbe essere deliberato o completamente inconscio.\nIl succitato concorso di poesia potrebbe avere una giuria composta da un insieme di vincitori passati: dopo tutto, chi meglio di qualcuno che ha gi\u00e0 vinto potrebbe giudicare? Comunque, potrebbe essere che oltre a scegliere in base alle capacit\u00e0 poetiche, essi siano inclini a scegliere persone con cui condividono dei valori, sia riguardo alla poesia, che su altre materie, producendo cos\u00ec una serie continua di vincitori che sono poeti maschi bianchi. In questo caso il pregiudizio potrebbe sorgere da una difesa conscia o inconscia di interessi di genere e razza, o semplicemente da un punto di vista condiviso; in entrambi i casi, ci\u00f2 risulta in una rappresentazione pregiudizievole della realt\u00e0 che stanno descrivendo in termini di qualit\u00e0 dei poeti e della poesia.\nD'altra parte questo stesso esempio \u00e8 a sua volta prova di un pregiudizio sistemico, poich\u00e9 presuppone che singoli individui ricadenti nella categoria \"maschi bianchi\" abbiano, tutti od in maniera preponderante, gli stessi valori e che questi non possano condividere con persone esterne i medesimi valori, in altre parole, mentre insinua una visione classista da parte dei giudici la assume, ma in senso opposto. Come si pu\u00f2 notare, dunque, alcuni presunti pregiudizi possono essere individuati soltanto in base ad altri presunti pregiudizi.\nPoich\u00e9 il pregiudizio cognitivo \u00e8 inerente alle esperienze, alla lealt\u00e0 e alle relazioni delle persone nella loro vita quotidiana, non pu\u00f2 essere eliminato con l'educazione o l'addestramento, ma la consapevolezza dei pregiudizi pu\u00f2 essere migliorata, permettendo l'adozione di meccanismi di correzione compensanti. Ad esempio, la teoria dietro alla cosiddetta \"azione positiva\" negli Stati Uniti, \u00e8 precisamente quella di contrastare i pregiudizi in materia di sesso, razza ed etnia, aprendo la partecipazione istituzionale a persone con un ampio ventaglio di retroterra culturali, e quindi presumibilmente ad un pi\u00f9 ampio spettro di punti di vista. In India il sistema delle caste e trib\u00f9 pianificate era inteso a indirizzare il pregiudizio sistemico all'interno del sistema delle caste. Similarmente all'\"azione positiva\", richiedeva l'assunzione di persone appartenenti a determinati gruppi."}
{"id": "227154", "revid": "4106", "url": "https://it.wikipedia.org/wiki?curid=227154", "title": "Farges (Dordogna)", "text": ""}
{"id": "227155", "revid": "1494169", "url": "https://it.wikipedia.org/wiki?curid=227155", "title": "Villelongue", "text": "Villelongue \u00e8 il nome di alcuni comuni francesi:"}
{"id": "227156", "revid": "1222", "url": "https://it.wikipedia.org/wiki?curid=227156", "title": "Omeotermi", "text": ""}
{"id": "227157", "revid": "122079527", "url": "https://it.wikipedia.org/wiki?curid=227157", "title": "Betamax", "text": "Il Betamax \u00e8 stato il primo sistema di videoregistrazione a nastro magnetico, pensato per il mercato domestico.\nSviluppato dalla Sony e introdotto sul mercato un anno prima del VHS, non riusc\u00ec ad imporsi come standard rispetto a quest'ultimo, a causa della maggiore durata ed economicit\u00e0 delle videocassette VHS e il fatto che JVC concesse i diritti di sfruttamento del VHS ad altre aziende.\nStoria.\nIl lancio sul mercato e la concorrenza.\nNel 1975, in Giappone la Sony lanci\u00f2 i primi due modelli di Betamax: i videoregistratori SL-6300 e LV-1801, mentre negli Stati Uniti, venne presentato il modello SL-7200. Dopo un anno e 30.000 prodotti venduti, arriv\u00f2 il VHS della JVC, che da vari punti di vista si dimostr\u00f2 tecnicamente inferiore al Betamax, nella compattezza delle cassette, nella qualit\u00e0, tranne che per la durata della registrazione che risultava superiore arrivando fino a 4 ore.\nA differenza di Sony, JVC cerc\u00f2 altri alleati, sia tra i produttori, sia tra le case cinematografiche e questo contribu\u00ec a mantenere i prezzi dei prodotti VHS pi\u00f9 bassi rispetto al concorrente. Dato che a quei tempi i negozi di videonoleggio noleggiavano anche i lettori, questi si orientarono verso lo standard di JVC che consentiva di acquistare interi \"stock\" di prodotti a un prezzo ridotto, aumentandone i margini di profitto, e questo ha innescato una spirale: i negozianti acquistavano i lettori VHS, di conseguenza richiedevano film in VHS e le case cinematografiche commercializzavano film in VHS. Chi doveva comprarsi un videoregistratore era quindi spinto all'acquisto della seconda tecnologia che, seppur inferiore, garantiva una maggiore compatibilit\u00e0 con i prodotti in commercio.\nNel 1976 Disney e Universal Studios intentarono una causa legale contro Sony poich\u00e9 avrebbe favorito la libera diffusione di opere in violazione del copyright; il processo inizi\u00f2 nel 1979 e nel 1984 la Sony vinse l'ultimo grado di giudizio, ma la societ\u00e0 nipponica sub\u00ec un certo danno; gi\u00e0 alla fine del 1978 la quota di mercato della Sony era scesa al 19% mentre quella del concorrente era al 36%, e nello stesso anno vennero commercializzati i primi modelli in Europa.\nL'obsolescenza e l'abbandono.\nNel 1985, sebbene in numero assoluto le vendite non fossero poi cos\u00ec deludenti, il fatto di dividere il mercato con il VHS in proporzioni del 30% - 70%, fece decidere a Sony di cominciare a dirigere i propri investimenti verso un nuovo campo, quello dei supporti per videocamere amatoriali, con il proprio formato Video8. Il formato Video8 era molto pi\u00f9 compatto del VHS, e quindi poteva ancora sperare, a ragione, di ottenere un discreto successo. Tuttavia l'introduzione del VHS-C nel 1982 - una VHS compatta studiata appositamente per le videocamere - ridimension\u00f2 questo successo. Inoltre nel 1988 anche la Sony inizio a commercializzare prodotti VHS.\nNell'autunno del 2002, la Sony rese noto che avrebbe prodotto ancora duemila videoregistratori Betamax entro la fine dell'anno, dopodich\u00e9 avrebbe abbandonato il progetto. Nel gennaio del 2003, fu cessata la produzione di videoregistratori Betamax. Il 10 novembre 2015 Sony ha annunciato la fine della produzione delle videocassette Betamax e Micro MV a partire da marzo 2016 dopo oltre 40 anni di presenza sul mercato.\nCaratteristiche tecniche.\nBench\u00e9 la tecnica della scansione elicoidale fosse ormai di larghissimo utilizzo nel mercato professionale, fu la sua variante \"azimutale\" a rappresentare un'ottima soluzione. Permetteva infatti di evitare le bande di guardia sul nastro, facendolo avanzare molto lentamente. La Sony adatt\u00f2 lo schema di \"avvolgimento a U\" gi\u00e0 collaudato con successo sull'U-matic al nuovo sistema, usando un nastro da mezzo pollice, pi\u00f9 economico.\nIl Betamax utilizzava la stessa tecnica a sfasamento della sottoportante colore convertita, ma per migliorare la stabilit\u00e0 cromatica usava due sottoportanti di frequenze diverse per modulare il segnale di crominanza delle linee pari e dispari. Questo minimizzava le interferenze tra le tracce contigue e permetteva una durata ancora maggiore."}
{"id": "227159", "revid": "23629", "url": "https://it.wikipedia.org/wiki?curid=227159", "title": "The Unforgettable Fire (album)", "text": ""}
{"id": "227161", "revid": "983767", "url": "https://it.wikipedia.org/wiki?curid=227161", "title": "Magnus Hirschfeld", "text": "Di origini ebraiche, \u00e8 stato un sessuologo e un militante del primo movimento omosessuale, del quale \u00e8 considerato uno dei fondatori.\nBiografia.\nPioniere della sessuologia.\nHirschfeld elabor\u00f2 la teoria di un terzo sesso \"intermedio\" tra uomo e donna. Egli fu interessato allo studio di una grande variet\u00e0 di stimoli sessuali ed erotici, in un periodo in cui la tassonomia delle identit\u00e0 sessuali era ancora ai primi stadi di classificazione. Il suo lavoro scientifico estese quelli del precedente Karl Heinrich Ulrichs ed influenz\u00f2 i successivi Havelock Ellis e Edward Carpenter.\nMilitanza contro il paragrafo 175.\nIn giovent\u00f9 Hirschfeld visse a Parigi e lavor\u00f2 come giornalista: in tutta la sua successiva carriera egli trov\u00f2 un giusto equilibrio tra medicina e letteratura. Dopo alcuni anni passati a Magdeburgo come medico generico, nel 1896 Hirschfeld pubblic\u00f2 un opuscolo anonimo dal titolo \"Saffo e Socrate\", che trattava di amori omosessuali.\nNel 1897 Hirschfeld fond\u00f2 il Wissenschaftlich-humanit\u00e4res Komitee (Comitato scientifico-umanitario) insieme ad Adolf Brand, Benedict Friedlaender ed altri appartenenti al gruppo che pubblicava \"Der Eigene\", una pubblicazione che solo in un secondo tempo dava spazio tra a tematiche omosessuali. Il gruppo si propose di effettuare ricerche per difendere i diritti degli omosessuali ed abrogare il paragrafo 175, una sezione del codice penale tedesco, direttamente mutuato dal Codice Penale Prussiano, che criminalizzava l'omosessualit\u00e0 dal 1871. Essi obiettavano che la legge incoraggiava ricatti nei confronti degli omosessuali ed il motto \"Giustizia attraverso la scienza\" rifletteva l'idea di Hirschfeld che una migliore conoscenza scientifica dell'omosessualit\u00e0 avrebbe eliminato l'ostilit\u00e0 della popolazione e delle istituzioni nei confronti dei gay. Presto Hirschfeld, instancabile sostenitore dei diritti degli omossessuali, divenne una figura pubblica ben conosciuta in Europa e negli Stati Uniti d'America.\nAll'interno del Comitato alcune donne e anche Friedlander si opposero all'analogia utilizzata da Hirschfeld che paragonava gli omosessuali a degli storpi. Questo gruppo sosteneva che la societ\u00e0 avrebbe potuto tollerare o avere piet\u00e0 degli storpi, ma mai considerarli come eguali. Inoltre erano in disaccordo sulla visioni di Hirschfeld e di Ulrichs che sostenevano che gli omosessuali maschi erano per natura effeminati. Brand, Friedlander ed altri lasciarono successivamente il Comitato scientifico-umanitario e formarono un altro gruppo, il \"Gemeinschaft der Eigenen\", che sosteneva che l'amore maschio-maschio era un semplice aspetto della virilit\u00e0 piuttosto che una condizione speciale dell'uomo.\nNonostante questi dissapori il Comitato, guidato da Hirschfeld, riusc\u00ec a raccogliere oltre 5000 firme per abolire il paragrafo 175 tra i pi\u00f9 importanti intellettuali residenti in Germania dell'epoca. Tra i firmatari, Albert Einstein, Hermann Hesse, Thomas Mann, Rainer Maria Rilke e Lev Tolstoj. La petizione venne portata all'attenzione del \"Reichstag\" nel 1898, ma venne appoggiata solo da una minoranza del Partito Socialdemocratico di Germania, stimolando Hirschfeld a utilizzare una controversa strategia di \"outing\" - cio\u00e8 obbligare alcuni eminenti legislatori segretamente omosessuali ad uscire allo scoperto e prendere una chiara posizione. La petizione continu\u00f2 ad essere discussa dal Parlamento e cominci\u00f2 a realizzare progressi negli anni venti, poco prima che la costante ascesa in Germania del Partito Nazionalsocialista Tedesco dei Lavoratori bloccasse ogni speranza di riforma.\nNel 1921 Hirschfeld organizz\u00f2 il \"Primo congresso per la riforma sessuale\" (a cui partecip\u00f2 per l'Italia Aldo Mieli), che port\u00f2 successivamente alla formazione di una \"Lega mondiale per la riforma sessuale\". I congressi di questa organizzazione si tennero a Copenaghen (1928), Londra (1929), Vienna (1930) e Brno (1932). Hirschfeld venne sia citato che parodiato dalla stampa come un vociferante esperto di questioni sessuali, ricevendo l'ironico epiteto di \"Einstein del sesso\". Egli vide s\u00e9 stesso come un propagandista e scienziato che investigava e catalogava molte differenti tipologie di sessualit\u00e0, non solamente relative alla sfera omosessuale. Hirschfeld coni\u00f2 il termine \"travestitismo\". Anche se prefer\u00ec mostrarsi come un ricercatore e scienziato obiettivo, Hirschfeld stesso era gay e in segreto un travestito e partecipava alle iniziative della subcultura gay nella Germania di quel periodo. Per le sue attivit\u00e0 di travestitismo egli venne soprannominato \"Tante Magnesia\", in italiano \"Zia Magnesia\".\n\"Anders als die Andern\".\nHirschfeld contribu\u00ec alla stesura e recit\u00f2 nel film del 1919 \"Anders als die Andern\" (\"Diversi dagli altri\") dove l'attore Conrad Veidt interpret\u00f2 probabilmente il primo ruolo omosessuale mai scritto per la storia del cinema. Il film \u00e8 chiaramente un'accusa al Paragrafo 175 ed ai pregiudizi della societ\u00e0 - il personaggio interpretato da Veidt (un musicista di successo) viene ricattato da un vecchio conoscente, arrivando finalmente a dichiarare la propria omosessualit\u00e0 piuttosto che continuare a pagare, ma la sua carriera viene distrutta dai pregiudizi della societ\u00e0 ed egli \u00e8 portato al suicidio.\n\"Institut f\u00fcr Sexualwissenschaft\".\nNel 1919, nella nuova e pi\u00f9 liberale atmosfera della Repubblica di Weimar, Hirschfeld fond\u00f2 a Berlino, l\"'Institut f\u00fcr Sexualwissenschaft\" (\"Istituto per la ricerca sessuale\").\nL'istituto conteneva una immensa biblioteca sul tema del sesso e provvedeva a servizi educativi e consulti medici. Persone da tutta Europa visitarono l'Istituto per comprendere meglio la propria sessualit\u00e0. Christopher Isherwood descrisse la sua visita con l'amico Wystan Hugh Auden nel libro \"Christopher e la sua natura\". \nL'Istituto contenne inoltre un Museo del sesso, una risorsa educativa per il pubblico che sembra fosse visitato addirittura da diverse scolaresche.\nIl lavoro dell'Istituto e di Hirschfeld sono esaminati nel documentario di Rosa von Praunheim \"The Einstein of sex\" (Germania, 2001).\nAttentati.\nI discorsi pubblici lo portarono ad essere attaccato da diversi gruppi omofobi, la maggior parte dei quali facenti parte dei movimenti nazionalisti e nazionalsocialisti.\nNel 1921, al termine di una conferenza tenuta a Monaco, venne fatto segno da un lancio di sassi che lo lasci\u00f2 senza sensi per terra con una frattura al cranio; pochi giorni dopo un giornale ultranazionalista di Dresda scriveva:\nHirschfeld venne nuovamente attaccato nel 1923 quando alcuni nazisti austriaci fecero irruzione a Vienna nella sala dove egli stava tenendo una conferenza cercando di ucciderlo a colpi di pistola.\nReazione nazista.\nQuando i nazisti assunsero il potere in Germania, alla fine del gennaio 1933, una delle prime azioni che effettuarono, dopo aver legiferato in Parlamento sull'aggravamento del Paragrafo 175, cura di esponenti della Giovent\u00f9 Hitleriana, fu, il 6 maggio 1933, quella di distruggere l'Istituto e dare fuoco alla biblioteca che conteneva. Molte delle immagini di repertorio, e di filmati, che vengono mostrati, oggi, come esempio dei roghi nazisti di libri riguardano l'incendio della Biblioteca dell'Istituto di Magnus Hirschfeld senza, per\u00f2, citare il vero nome di quell'Istituto Scientifico; in quell'occasione venne, tra le altre cose, distrutto un busto dello scienziato tedesco. In quel momento Hirschfeld era impegnato in una serie di conferenze all'estero; non torn\u00f2 mai in Germania e mor\u00ec nel 1935 in esilio a Nizza il giorno del suo sessantasettesimo compleanno.\nInoltre gli scritti di Hirschfeld vennero colpiti da un bando di pubblicazione. Le linee guida naziste per il prestito bibliotecario del 1935 cos\u00ec definivano la motivazione:\nCritiche.\nIl lavoro di Hirschfeld continua ad essere controverso; alcuni critici lo accusano addirittura di avere ricavato parte dei suoi introiti finanziari da importanti omosessuali tedeschi che egli ricattava. Non \u00e8 per\u00f2 mai emersa alcuna prova che supporti tale accusa. Bench\u00e9 molto famoso e stimato presso alcuni circoli, in altri Hirschfeld venne pesantemente criticato: essendo anche ebreo e socialista, ovviamente fu uno dei bersagli pi\u00f9 graditi dalla destra e in particolare dal nascente partito nazista. Altri critici puntano sul fatto che Hirschfeld credeva, semplificando, in un'omosessualit\u00e0 frutto di disequilibri ormonali aprendo cos\u00ec la strada a successivi scienziati alla ricerca di una \"cura\" per gli omosessuali."}
{"id": "227164", "revid": "31886", "url": "https://it.wikipedia.org/wiki?curid=227164", "title": "Fumetti western", "text": "Il fumetto western \u00e8 un fumetto di genere western ambientato generalmente nel Far West. Vanta una lunga tradizione con numerosissimi esempi non solo negli Stati Uniti d'America da dove trae origine e si \u00e8 sviluppato, ma anche in Europa e in Giappone e in special modo in Italia. Per il particolare linguaggio e tematiche anche fumetti senza ambientazioni propriamente western ne adottano in pieno i canoni.\nIl genere divenne molto popolare in Europa, in particolare in Italia, Francia, Belgio e Inghilterra. In molti paesi europei vennero pubblicate ristampe di serie di produzione americana. Fra i principali editori ci sono in Italia la Sergio Bonelli Editore e l'editore svedese Se-Bladene e l'editore britannico L. Miller &amp; Son sono particolarmente noti per la ristampa dei fumetti americani. Il Texas di Se-Bladene ha pubblicato 606 numeri tra il 1954 e il 1975. Gli editori australiani Ayers &amp; James, Cleland, Federal Publishing, Gredown e Horwitz Publications pubblicarono tutti ristampe di fumetti americani occidentali negli anni '50 e '60.\nStoria.\nStati Uniti d'America.\nSono un genere di fumetti genericamente ambientati alla fine dell'XIX secolo nella area occidentale degli Stati Uniti d'America, nota anche come la Frontiera o il Far West. Il termine \u00e8 generalmente associato a una serie di fumetti pubblicati tra la fine degli anni quaranta e gli anni cinquanta e in genere presentavano storie drammatiche con cowboy, pistoleri, sceriffi, cacciatori di taglie, fuorilegge e nativi americani. Le ambientazioni erano prevalentemente rurali con piccoli paesi, ranch e deserti. Le serie proposte spesso riproponevano i pi\u00f9 famosi personaggi cinematografici quali Roy Rogers, Gene Autry, Monte Hale, Tom Mix, Rocky Lane, Charles Starrett e Tim Holt.\nIn particolare:\nLe serie a fumetti di ambientazione western divennero popolari negli anni immediatamente successivi alla seconda guerra mondiale, quando i supereroi passarono di moda. La maggior parte degli editori del periodo si concentr\u00f2 sul genere in questo periodo, in particolare Marvel Comics e le sue precedenti incarnazioni, Timely Comics e Atlas Comics. La serie Kid Colt Outlaw esord\u00ec nel 1948 e venne pubblicata fino al 1979 (sebbene dopo il 1967 presentasse sostanzialmente ristampe). L'editore divenne la pi\u00f9 prolifica casa editrice di fumetti western con altri importanti titoli di lunga corso come Rawhide Kid, Two-Gun Kid e Wild Western.\nLa serie \"Boys' Ranch di\" Joe Simon e Jack Kirby, di solo sei numeri, del 1950 edita dalla Harvey Comics, \u00e8 stata una seminale esempio del genere.\nLa DC Comics ha pubblicato per molto tempo le serie \"All-Star Western\" e \"Western Comics\". La Charlton Comics ha pubblicato \"Billy the Kid\", \"Cheyenne Kid\", \"Outlaws of the West\", \"Texas Rangers in Action\" e \"Black Fury\". Sia la Both Dell Comics che la Fawcett Comics pubblicarono serie western come \"The Lone Ranger\" (Dell) and \"Hopalong Cassidy\" (Fawcett, later continued by DC after Fawcett nel 1953). Molti numeri della serie della Dell's \"Four Color\" negli anni cinquanta presentarono storie western. La Avon Comics pubblic\u00f2 alcune serie western, le pi\u00f9 importanti delle quali erano incentrate su personaggi storici come Jesse James e Wild Bill Hickok. La Youthful pubblic\u00f2 \"Gunsmoke\", \"Indian Fighter\", e \"Redskin\" (poi noto come \"Famous Western Badmen\"); la Toby Press pubblic\u00f2 \"Billy the Kid Adventure Magazine\".\nDopo il successo dei primi anni anche i fumetti western entrarono in crisi e nel 1957 molti titoli non erano pi\u00f9 pubblicati. Nel 1961 resisteva solo quelli della DC Comics. Marvel rilanci\u00f2 il genere nei primi anni sessanta soprattutto tramite ristampe che resistettero per tutti gli anni settanta. Solo la Charlton Comics \u00e8 riuscita a proporre titoli western fino a met\u00e0 degli anni ottanta.\nItalia.\nIn Italia esiste una fortissima tradizione fumettistica di tema esplicitamente western, con saghe che non accusano flessioni di gradimento da diversi decenni: Tex Willer (1948), Capitan Miki (1951), il Grande Blek (1954), Cocco Bill (1957), Zagor (1961), Maschera Nera (1962), El Gringo (1965), Comandante Mark (1966), Ken Parker (1977). Nel 1965 esce West and Soda, parodia del genere western e terzo lungometraggio animato italiano di Bruno Bozzetto.\nLa pi\u00f9 popolare e longeva serie italiana \u00e8 \"Tex\" ideata da Gian Luigi Bonelli e Aurelio Galleppini, esordita nel 1948 il cui protagonista, Tex Willer, \u00e8 ancora uno dei pi\u00f9 popolari personaggi dei fumetti italiani, tradotto e pubblicato in molte lingue come il portoghese, il finnico, il norvegese, il turco, lo sloveno, il croato il serbo e l'ebraico.\n\"Capitan Miki\" della EsseGesse fu una serie pubblicata in Italia e poi tradotta il molte lingue durante gli anni cinquanta. Queste serie traevano ispirazione da film come Ombre rosse e da personaggi come quelli interpretati da Gabby Hayes\nLa EsseGesse realizz\u00f2 anche la popolare serie di Il Grande Blek. Cocco Bill di Benito Jacovitti' \u00e8 una serie umoristica di ambientazione western prodotta da met\u00e0 degli anni cinquanta.\nNegli anni sessanta Sergio Bonelli e Gallieno Ferri realizzarono Zagor, una serie pubblicata dalla Sergio Bonelli Editore con tratti fantasy. Larry Yuma di Carlo Boscarato e Claudio Nizzi fu una serie popolare pubblicata sulla rivista Il Giornalino durante gli anni settanta. Giancarlo Berardi e Ivo Milazzo sono gli autori di Ken Parker, una popolare serie pubblicata dal 1977.\nNei tardi anni novanta e nei primi 2000 Gianfranco Manfredi \u00e8 l'autore di Magico Vento, edito dalla Bonelli. Alla fine degli anni novanta Enrico Teodorani realizza Djustine.\nFrancia e Belgio.\nLa serie umoristica \"Lucky Luke\", pubblicata dal 1946, esord\u00ec nella rivista \"Spirou\", \u00e8 una delle pi\u00f9 popolari in Europa ed \u00e8 stata tradotta in 23 lingue, tra cui molte lingue europee e alcune lingue africane e asiatiche.\n\"La rivistaTintin\" presentava fumetti con tematiche western a partire dal 1947 con varie serie di Le Rallic, e pi\u00f9 tardi, tra il 1955 e il 1980, le serie umoristiche di Greg e Tibet realizzate da Chick Bill. La rivista concorrente Spirou ha pubblicato invece Jerry Spring di Jij\u00e9, di tipo realistico dal 1954. Gli album della serie Jerry Spring sono stati pubblicati fino al 1990.\n\"Blueberry di\" Jean-Michel Charlier e Jean Giraud \u00e8 una serie western pubblicata a partire dal 1963 e che prosegue fino al 2005. serie \u00e8 stata ispirata da Jerry Spring e Jij\u00e9 era stato mentore di Giraud. Charlier and Giraud crearono anche la serie \"Jim Cutlass\" nel 1981; i successivi volumi furono scritti da Giraud e disegnati da Christian Rossi.\nComanche di Greg e Hermann Huppen venne pubblicato dal 1972 al 1983 e poi continuata da Rouge per altre quattro storie \nDurango \u00e8 una serie western creata dal belga Yves Swolfs nel 1981. Attualmente sono stati realizzati 17 volumi.\nRegno Unito.\nIn Inghilterra negli anni cinquanta ci furono le serie - pubblicate dalla L. Miller &amp; Son's - \"Colorado Kid\", \"Davy Crockett\", \"Kid Dynamite Western Comic\", \"Pancho Villa Western Comic\", and \"Rocky Mountain King Western Comic.\" \"Matt Marriott\" di Jim Edgar and Tony Weare's fu una serie a strisce giornaliere pubblicata sul \"London Evening News\" dal 1955 al 1977.\nSpagna.\nL'autore Manuel Gago Garcia realizz\u00f2 \"The Little Fighter, serie popolare fra\" 1945 e 1956. \"Yuki the Bold\" (esordita nel 1958) \u00e8 un'altra populare serie cos\u00ec come \"Apache\" and \"Red Arrow\". Altre serie spagnole furono \"Sheriff King\" (esordita nel 1964), \"Sunday\" (1968), e \"Kelly Hand\" (1971).\nSud America.\nSgt. Kirk di Hugo Pratt e H\u00e9ctor Oesterheld fu una serie popolare in Argentina durante gli anni cinquanta. Altre storie della seri evennero realizzate nei primi anni settanta.\nIn Messico Editorial Novaro che non la serie Gene Autry pubblicata per 424 numeri dal 1954 al 1984.\nAsia.\nIl genere fu popolare in Giappone nei primi anni cinquanta tramite le traduzioni di titoli americani come \"Straight Arrow\", the Durango Kid e Tim Holt oltre a serie originali manga. Durante l'occupazione americana a seguito della seconda guerra mondiale, venne proibito la pubblicazione di fumetti con samurai e allora si realizzarono serie di ambientazione western.\nHyung Min-woo's manhwa series \"Priest\" was published in Korea and the U.S. from 1998\u20132007.\nIn Corea venne pubblicata dal 1998 al 2007 la serie manhwa di Hyung Min-woo, edita anche negli Stati Uniti .\nEsempi.\nElenco dei fumetti western ordinato per nazione e anno di inizio di pubblicazione.\nEuropa.\nItalia.\nIn Italia esiste una fortissima tradizione fumettistica di genere western, con saghe che non accusano flessioni di gradimento da diversi decenni:"}
{"id": "227165", "revid": "536103", "url": "https://it.wikipedia.org/wiki?curid=227165", "title": "Arte barbarica", "text": "Il termine arte barbarica individua il complesso di espressioni artistiche fiorite nel periodo delle invasioni barbariche, tra la tarda antichit\u00e0 e l'Alto Medioevo (V-IX secolo), in una zona geografica estesa dal Danubio alla penisola iberica, dall'Africa settentrionale alla Scandinavia e alle isole britanniche.\nDocumentata da numerosi monumenti in Italia, Germania, Francia e Spagna, quest'arte \u00e8 derivata da quella propria dei nomadi asiatici, come dimostrano le scoperte archeologiche avvenute in Siberia, in Russia ed in altre regioni di quel continente. Quindi \u00e8 l'arte ornamentale dell'oggetto facilmente trasportabile, adatto pratica una vita pi\u00f9 nomade che stanziale. L'architettura, la scultura e la pittura prodotta dai vari regni barbarici non appartenne in origine tanto ai barbari quanto alle competenze, alle conoscenze e alla storia dei popoli sottomessi, anche se alcuni elementi e gusti tipicamente barbarici si introdussero nelle arti dei popoli conquistati.\nNonostante questo, i barbari non mancarono di produrre una loro architettura e una loro scultura: la prima fu caratterizzata da costruzioni in legno che non sopravvissero nel tempo, ma delle quali resta una traccia descrittiva nei poemi che valorizzarono i santuari scandinavi di Uppsala, i padiglioni reali germanici, le strutture religiose piramidali norvegesi e ucraine. La scultura, diffusa soprattutto in Scandinavia, produsse stele funebri di pietra raffiguranti le saghe nordiche, navi in legno impreziosite da teste di mostri e da fasce ornamentali che ispireranno l'attivit\u00e0 artistica barbarica pi\u00f9 emblematica: l'oreficeria.\nL'influsso esercitato dall'arte barbarica sulle varie manifestazioni artistiche europee dei secoli successivi \u00e8 notevole. Motivo caratteristico \u00e8 la deformazione decorativa degli elementi naturali, molto stilizzati, a volte ridotti a puro elemento geometrico ed applicata a sculture, gioielli, armi, mosaici.\nAmpie tracce dell'arte dei popoli germanici si ritrovano nei corredi funebri. Infatti questi tenevano molto all'abbigliamento ed oggi la loro arte \u00e8 documentata da \"fibule\" (fibbie) provenienti da Nocera Umbra e Gualdo Tadino. Vi si distinguono decorazioni di animali stilizzati, ripetuti simmetricamente e scomposti. Questa concezione artistica \u00e8 totalmente astratta, non riconducibile a nulla che avesse un passato in Italia.\nViene ricompresa in questa suddivisione della storia dell'arte anche l'espressione artistica che si svilupp\u00f2 in Irlanda, territorio rimasto all'esterno dell'impero romano e non soggetto alle invasioni barbariche. Evento determinante fu la cristianizzazione ad opera di san Patrizio, a cui segu\u00ec lo sviluppo di una caratteristica forma di monachesimo. I monasteri irlandesi furono al centro della cosiddetta arte insulare e si specializzarono nella miniatura, producendo decorazioni caratterizzate dai soliti motivi geometrico-astratti di stilizzazione delle forme naturali.\nOreficeria barbarica.\nFu in particolare in oreficeria che vennero raggiunti i migliori risultati artistici, con notevoli apporti originali. Le principali produzioni riguardano fibule, diademi, else, fibbie di cinturoni. \nStile policromo.\nUn primo stile, detto \"policromo\", risale agli Unni e trovava dei precedenti nelle popolazioni stanziate sul Mar Nero. Si contraddistingue dall'uso di pietre levigate (spesso rosse come granati e almandini), incastonate nell'oro, sia isolate, sia a distanze ravvicinate, ricoprendo quasi l'intera superficie con sottili strisce di metallo prezioso tra un castone e l'altro. Nella seconda met\u00e0 del V secolo questa tecnica raggiunse un apice all'epoca di Childerico I e pi\u00f9 o meno contemporaneamente si diffuse anche in Italia e Spagna tramite i goti. In Spagna le forme usate furono meno elaborate e meno ricche. Questa tecnica, oltre all'ampia diffusione, ebbe una vita molto lunga, essendo usata ancora dai Franchi e dai Longobardi nel VII secolo.\nStile animalistico.\nUn secondo stile \u00e8 quello \"animalistico\", che venne portato ad alti livelli nel bacino del Mare del Nord e nella Scandinavia, prima di diffondersi in tutta Europa. I manufatti tipici in questo stile sono fibbie e guarnizioni varie ed hanno analogia con produzioni simili in province romane quali la Britannia e la Pannonia. In queste opere le figure geometriche invadono tutta la superficie ed a seconda dei risultati si hanno due, o tre per alcuni storici dell'arte, sottodivisioni:\nSecondo l'opinione di molti critici d'arte, le varie fasi stilistiche nascono anche dall'esigenza di proteggere e mascherare i miti pagani dalla diffusione del Cristianesimo.\nIn Italia notevoli esempi di oreficeria barbarica sono i reperti presenti nel Museo e tesoro del duomo di Monza (con la celebre Corona Ferrea), nonch\u00e9 la Croce di Desiderio a Brescia e la lamina di re Agilulfo a Firenze; quest'ultima in bronzo dorato."}
{"id": "227168", "revid": "17654", "url": "https://it.wikipedia.org/wiki?curid=227168", "title": "Lucrezia Borgia (Donizetti)", "text": ""}
{"id": "227171", "revid": "669954", "url": "https://it.wikipedia.org/wiki?curid=227171", "title": "Espropriazione per pubblica utilit\u00e0", "text": "L'espropriazione per pubblica utilit\u00e0 \u00e8 un istituto giuridico italiano che consente allo Stato di acquisire per s\u00e9 o per un altro soggetto una propriet\u00e0 privata per esigenze di interesse pubblico.\nTale acquisizione \u00e8 di norma compensata da un'indennit\u00e0 nei confronti del soggetto espropriato del bene. L'espropriazione \u00e8 espressione del \"potere ablatorio\" che, in varia misura, tutti gli ordinamenti riconoscono alla pubblica amministrazione e che consente alla stessa di sacrificare l'interesse privato in vista di un superiore interesse pubblico (che, nel caso dell'espropriazione per pubblica utilit\u00e0 \u00e8 solitamente - ma non esclusivamente - quello di realizzare un'opera pubblica).\nStoria.\nL'istituto venne introdotto dalla legge 25 giugno 1865, n. 2359 e ribadito dall' del codice civile italiano del 1942, dopo la nascita della Repubblica Italiana il principio ebbe rilievo costituzionale secondo i dettami dell' della Costituzione della Repubblica Italiana statuente che la propriet\u00e0 privata pu\u00f2 essere espropriata per pubblica utilit\u00e0. Lo stesso art. 42 trova fondamento in combinato disposto con l'articolo 2 della Costituzione italiana, che sottopone tutti i cittadini a \"doveri inderogabili di solidariet\u00e0 politica, economica e sociale\".\nIl concetto di esproprio nella normativa italiana viene varie volte affrontato e modificato a partire dal secondo dopoguerra; taluni aspetti furono disciplinati anche dal d.lgs. 18 agosto 2000, n. 267, si parla di occupazione d'urgenza di immobili per la realizzazione di opere urgenti. La normativa venne infine sostituita dal D.P.R. 8 giugno 2001, n. 327 che abrog\u00f2 la norma del 1865.\nAnalisi dell'istituto.\nIn virt\u00f9 di questi doveri, e della tutela e garanzia data alla propriet\u00e0 privata si prevede che il privato che subisce il provvedimento espropriativo debba ottenere un indennizzo e non un risarcimento: il bene espropriato passa in capo alla pubblica amministrazione per ragioni di pubblica utilit\u00e0, cio\u00e8 nel perseguimento di un interesse pubblico, ovvero della collettivit\u00e0 organizzata di cui anche l'espropriato fa parte.\nL'espropriazione \u00e8 retta da due principi fondamentali:\nAnche la Convenzione europea per la salvaguardia dei diritti dell'uomo e delle libert\u00e0 fondamentali tutela la propriet\u00e0 sotto il profilo del libero godimento dei beni, ai sensi dell'articolo 1 del primo Protocollo: la Corte di Strasburgo ha pi\u00f9 volte sanzionato l'Italia per violazione di questa norma pattizia.\nVa anche considerata la disposizione della Costituzione che consente di \"riservare originariamente allo Stato o ad altri enti pubblici determinate categorie di imprese che si riferiscono a servizi pubblici essenziali o a fonti di energia o a situazioni di monopolio ed abbiano carattere di preminente interesse generale\" ().\nQuesta figura giuridica va sotto la denominazione di \"nazionalizzazione\" (la pi\u00f9 famosa applicazione risale al 1962, con la nazionalizzazione delle aziende elettriche e la fondazione dell'Enel) e trova una copertura legale anche a livello internazionale, ad opera della Carta dei diritti e dei doveri economici degli stati, secondo l'art 2 della risoluzione 12 dicembre 1974, n. 3281-XXIX dell\u2019Assemblea Generale delle Nazioni Unite si \u00e8 previsto che ciascuno Stato ha il diritto di scegliere e sviluppare liberamente il proprio sistema politico, sociale, economico e culturale \u00abconformemente alla volont\u00e0 del suo popolo, senza ingerenza, pressione o minaccia esterna di qualsiasi sorta\u00bb e ha il diritto di disciplinare gli investimenti stranieri, di procedere a nazionalizzazioni e espropriazioni di beni esteri secondo il proprio diritto interno, escludendo pertanto ogni ricorso al diritto internazionale e ogni competenza a risolvere le controversie eventualmente insorgenti di giudici diversi da quello dello Stato che a dette nazionalizzazioni ed espropriazioni proceda.\nL'indennizzo, in questo caso \u00e8 l'acquisto a carico dello Stato delle azioni, che rappresentano la propriet\u00e0 dell'impresa.\nIl procedimento.\nIl D.P.R. 327/2001 \u00e8 suddiviso in 5 titoli e 59 articoli ed \u00e8 stato modificato ulteriormente. Sulla base della nuova normativa sono espropriabili tutti i beni immobili e i diritti relativi a tali beni, al fine di eseguire opere pubbliche o di pubblica utilit\u00e0. I beni appartenenti al Demanio Pubblico sono espropriabili solo previa sdemanializzazione. I beni dedicati al culto sono espropriabili previo accordo con le autorit\u00e0 competenti.\nL'art. 8 del D.P.R. n. 327/2001 prevede che il decreto di esproprio possa essere emanato qualora:\na) l'opera da realizzare sia prevista nello strumento urbanistico generale, o in un atto di natura ed efficacia equivalente, e sul bene da espropriare sia stato apposto il vincolo preordinato all'esproprio;\nb) vi sia stata la dichiarazione di pubblica utilit\u00e0;\nc) sia stata determinata, anche se in via provvisoria, l'indennit\u00e0 di esproprio.\nFase istruttoria.\nLa dichiarazione di pubblica utilit\u00e0 era il presupposto dell'espropriazione nella legge fondamentale del 1865. Essa conteneva la scelta dell'area da utilizzare per l'opera pubblica: era perci\u00f2 un atto a contenuto discrezionale ed in quanto incidente sulla propriet\u00e0 privata era assistito da particolari garanzie. In primo luogo doveva contenere, a pena di invalidit\u00e0 dell'intera procedura, i termini di inizio e di fine lavori, nonch\u00e9 i termini di inizio e fine delle operazioni espropriative.\nLa legge del 1865 si basava sulla regola in base alla quale l'Amministrazione \"prima\" diventava proprietaria dell'area (mediante l'esercizio del potere ablatorio) e \"poi\" realizzava l'opera pubblica. Tale regola, pi\u00f9 volte derogata nella legislazione successiva, \u00e8 stata ripresa e ribadita dall'art. 2 del Testo Unico del 2001, che afferma l'assoluta rilevanza del principio di legalit\u00e0, perch\u00e9 \u00e8 un'antica, ma attuale, esigenza che l'Amministrazione dapprima espropri e poi costruisca l'opera pubblica, ci\u00f2 al fine di semplificare il sistema, accelerare gli interventi e ridurre il contenzioso.\nNella legge del 1865 non era prevista la cosiddetta occupazione d'urgenza, preordinata all'esproprio e creata per la prima volta dalla legge sul risanamento di Napoli del 1885: solo dopo la conclusione del procedimento ablatorio il privato perdeva il possesso del fondo, unitamente alla propriet\u00e0, e sulla base di una dichiarazione di pubblica utilit\u00e0 formalizzata in un atto espresso, frutto di particolari valutazioni concernenti l'idoneit\u00e0 dell'area da espropriare.\nFase espropriativa.\nNel regime anteriore al decreto del 2001, il soggetto espropriante depositava il cosiddetto \"piano particolareggiato di esecuzione\", chiamato anche \"piano particellare di esproprio\", con cui si individuavano i beni da espropriare. Tale piano veniva pubblicato nell'albo pretorio comunale e nel F.A.L. per 15 giorni, termine entro cui i proprietari potevano proporre ulteriori osservazioni al Prefetto.\nSeguiva l'ordinanza prefettizia che disponeva l'esecuzione del piano particellare e indicava la somma offerta quale indennit\u00e0 di esproprio. A questo punto, gli espropriandi avevano tre possibilit\u00e0:\nIl procedimento di esproprio dopo il T.U. 327/2001.\nIl procedimento per giungere all\u2019esproprio di un bene immobile prevede un iter ben preciso, prima di arrivare al relativo decreto, che passa attraverso varie fasi. In particolare, devono essere rispettate le seguenti condizioni, cui corrispondono altrettante fasi operative:\nUna volta esaurite queste fasi, si giunge all\u2019emanazione del decreto di esproprio.\nIl vincolo preordinato all'esproprio\nL\u2019art. 9 del T.U. prevede che l\u2019esproprio possa realizzarsi nelle aree che siano state sottoposte a vincolo preordinato alla espropriazione da parte del piano regolatore generale, con validit\u00e0 dal momento in cui ne diventi efficace l\u2019atto di approvazione, o di una sua variante che preveda la realizzazione dell\u2019opera pubblica.\nIl vincolo preordinato all\u2019esproprio ha una durata di cinque anni dal momento in cui viene approvato il piano regolatore o la variante che lo ha introdotto. Entro tale termine, deve essere emanata la dichiarazione di pubblica utilit\u00e0 dell\u2019opera, pena la decadenza.\nLa dichiarazione di pubblica utilit\u00e0\nNel termine di cinque anni dall\u2019apposizione del vincolo preordinato all\u2019esproprio deve essere emanato il provvedimento relativo alla dichiarazione di pubblica utilit\u00e0 con l'approvazione di uno dei seguenti provvedimenti:\nTipologie.\nEspropriazione totale.\nSi verifica quando un proprietario viene privato integralmente di un suo fondo. Indennit\u00e0 \u00e8 pari al giusto prezzo che avrebbe avuto l'immobile in una libera compravendita. Il giusto prezzo \u00e8 il valore di mercato del bene secondo i prezzi correnti al momento dell'espropriazione senza trascurarne i miglioramenti. In caso le due parti non si riescano a mettere d'accordo sul prezzo, interviene un collegio di periti che valuta il giusto prezzo.\nEspropriazione parziale.\nL'indennit\u00e0 consiste nella differenza tra il giusto prezzo dell'immobile prima dell'occupazione e il giusto prezzo dopo l'occupazione. Si determina il valore complementare della parte espropriata. \u00c8 possibile che da tale espropriazione nasca un vantaggio per il fondo, tale vantaggio non deve essere maggiore di un quarto dell'indennizzo.\nL'occupazione temporanea.\nPer l'esecuzione di un'opera di pubblica utilit\u00e0 possono essere occupati temporaneamente terreni per l'estrazione, per il deposito di materiali e attrezzature, per l'installazione di magazzini e cantieri di lavoro, per praticare passaggi provvisori, per aprire canali di diversione delle acque e per ogni altro uso necessario alla realizzazione dell'opera. L'occupazione temporanea non pu\u00f2 avvenire per i terreni fabbricati n\u00e9 per quelli recintati da muri.\nPer il calcolo dell'indennizzo si tiene conto di:\nDiversa ipotesi \u00e8 quella, usata spesso, della occupazione d'urgenza, che in base ad un \"decreto di occupazione d'urgenza\" anticipa gli effetti dell'esproprio immettendo prima dell'esproprio l'ente pubblico od il beneficiario privato (societ\u00e0 autostradale, cooperativa edilizia, attivit\u00e0 produttiva compresa in nuova zona produttiva, ecc.) nel possesso dei beni per eseguirvi le opere per cui la procedura espropriativa ha avuto inizio. All'atto della consegna dei beni al beneficiario del futuro esproprio si redige un \"verbale di consistenza\" in cui un tecnico descrive lo stato dei luoghi e le coltivazioni o gli immobili presenti per poterne tener conto in futuro nel momento in cui verr\u00e0 quantificata l'indennit\u00e0 di esproprio. Normalmente per tale occupazione l'indennizzo consiste nell'interesse legale calcolato sull'indennit\u00e0 di esproprio per il periodo in cui l'esproprio \u00e8 stato anticipato.\nRetrocessione e vendita degli immobili espropriati.\nSe l'opera non \u00e8 stata eseguita nei tempi stabiliti o il fondo non ha avuto la destinazione prevista, l'espropriato pu\u00f2 ottenere la retrocessione. Gli immobili espropriati possono in tal caso anche essere posti in vendita dall'espropriante e i vecchi proprietari hanno diritto di prelazione.\nEspropriazione anomala o di fatto.\nL'imposizione del vincolo su un'area, pur non determinando il trasferimento coattivo della propriet\u00e0 dal privato cittadino alla pubblica amministrazione, restando la disponibilit\u00e0 dell'area - pi\u00f9 teorica che pratica - al proprietario, determinava, di fatto, un esproprio senza indennizzo. Questa modalit\u00e0 di esproprio \u00e8 conosciuta in giurisprudenza ed in dottrina con il termine \"espropriazione anomala\" o espropriazione di fatto.\nTalvolta l'espropriazione \u00e8 avvenuta senza alcun titolo, talaltra ci si trova di fronte ad opere pubbliche eseguite in base ad un decreto di occupazione d'urgenza, poi non seguito da un regolare decreto d'esproprio: in ambedue i casi il decreto del Presidente della Repubblica del 2001 appare aver lasciato ampio spazio alla discrezionalit\u00e0 amministrativa, assoggettandosi alle obiezioni gi\u00e0 esposte nel contenzioso CEDU sul regime previgente."}
{"id": "227172", "revid": "36426", "url": "https://it.wikipedia.org/wiki?curid=227172", "title": "Villa medicea di Poggio a Caiano", "text": "La Villa medicea di Poggio a Caiano, erroneamente chiamata anche Ambra, \u00e8 una delle ville medicee pi\u00f9 famose e si trova nel comune di Poggio a Caiano (Prato). Oggi \u00e8 di propriet\u00e0 statale e ospita due nuclei museali: uno degli appartamenti storici (piano terra e primo piano) e il Museo della natura morta (secondo piano).\nLa villa \u00e8 forse il migliore esempio di architettura commissionata da Lorenzo il Magnifico, in questo caso a Giuliano da Sangallo verso il 1480. Non a caso si tratta di un edificio privato, in cui sono presenti elementi che fecero poi da modello per gli sviluppi futuri della tipologia delle ville: compenetrazione tra interno ed esterno mediante filtri come le logge, distribuzione simmetrica degli ambienti attorno a una salone centrale (spazio \"centrifugo\"), posizione dominante nel paesaggio, recupero consapevole di elementi architettonici classici (come la volta a botte e il frontone di tempio ionico in facciata).\nStoria.\nQuattrocento.\nLa villa \u00e8 situata al centro di un poggio, ultima propaggine del Montalbano, in una posizione strategica, protesa a promontorio verso il fiume Ombrone e la piana e dominante verso la strada tra Firenze e Pistoia, che qui scavalca la piccola altura.\nFu fatta edificare da Lorenzo de' Medici dopo aver comprato un podere a destinazione rustica da Giovanni Rucellai, il quale a sua volta aveva acquistato quello che allora era un semplice fortilizio, da Palla di Noferi Strozzi, costruito dalla famiglia dei Cancellieri di Pistoia ai primi del Quattrocento.\nDopo un periodo di intensi acquisti fondiari da parte della famiglia Medici, nell'area di Poggio a Caiano e anche sull'altra sponda del fiume Ombrone, presso Tavola, tra il 1470 e il 1474, Lorenzo incaric\u00f2 Giuliano da Sangallo di realizzare una villa che divenne il prototipo della dimora signorile di campagna nei secoli successivi. Lorenzo infatti, tramite il suo architetto preferito, fu tra i primi a concepire uno spazio agreste in cui il territorio venisse ordinato e plasmato secondo le esigenze dell'armonia; iniziava infatti in quell'epoca a tramontare l'idea della villa-fortezza (come la villa di Careggi, pi\u00f9 simile a un castello, realizzata solo trent'anni prima da Michelozzo per Cosimo il Vecchio, il nonno di Lorenzo). Questa nuova attitudine era dovuta sia a questioni politiche, grazie al periodo di pace e stabilit\u00e0 raggiunto dalla politica di Lorenzo, sia filosofiche, secondo gli umanisti che vedevano l'uomo come plasmatore del paesaggio a suo favore, in qualit\u00e0 di \"demiurgo\" platonico.\nTra le innovazioni originali per l'epoca, si registrarono il porticato al pian terreno (quasi una zona di interconfine tra il paesaggio circostante e la villa), il portico e il frontone classicheggiante al piano nobile e la mancanza di un cortile centrale. Gradualmente la villa si arricch\u00ec di opere in un \"continuum\" tra architettura, pittura e scultura: risalgono a questo periodo l'affresco di Filippino Lippi sotto la loggia al primo piano e, forse, il frontone in maiolica invetriata attribuito ad Andrea Sansovino (che alcuni storici riferiscono ad una seconda fase costruttiva).\nA Giuliano da Sangallo \u00e8 riferito anche un altro edificio all'interno della grande tenuta; si tratta di una struttura quadrata e bastionata, a corte centrale, denominato \u201cCascine\u201d che si trova sull'altra sponda dell'Ombrone e che, come centro delle attivit\u00e0 agricole, costruito prima della stessa villa, era il suo ideale contrappeso nel complessivo disegno territoriale.\nCon la morte di Lorenzo nel 1492 i lavori alla villa erano ancora in gran parte incompiuti e subirono un vero e proprio arresto tra il 1495 e il 1513, a causa dell'esilio dei Medici da Firenze. La villa era completa solo per un terzo, il basamento con il portico gi\u00e0 completi e le murature del piano primo giunte al piano d'imposta della volta che doveva coprire il salone centrale.\nCinquecento.\nTra il 1513 e il 1520, dopo il rientro dei Medici, i lavori vennero portati a termine su iniziativa del figlio di Lorenzo il Magnifico, Giovanni, nel frattempo diventato papa Leone X. Giuliano da Sangallo, ormai anziano, pot\u00e9 seguire i lavori solo saltuariamente e fino al 1516, anno della sua morte. I lavori proseguirono per\u00f2 secondo il suo progetto, documentato molto probabilmente anche da un modello ligneo. Venne realizzata la volta del salone centrale al primo piano con lo stemma papale (che da allora fu detto \"Salone di Leone X\"), sotto la direzione di Andrea di Cosimo Feltrini e del Franciabigio. La grande copertura a botte aveva preoccupato, fin dall'inizio, i committenti, che per la sua grandezza temevano un crollo, ma fu testata dal Sangallo nel suo stesso palazzo fiorentino che stava costruendo, secondo un aneddoto raccontato dal Vasari; inoltre la stessa volta del portico al primo piano della villa, terminata tra il 1492 e il 1494, fece da ulteriore prototipo.\nSempre all'epoca di Leone X vennero iniziati gli affreschi del salone dai pi\u00f9 grandi maestri fiorentini dell'epoca: Pontormo, Andrea del Sarto e il Franciabigio stesso. Le pitture vennero concluse circa cinquant'anni dopo da Alessandro Allori, con un ripensamento del progetto originale in chiave pi\u00f9 monumentale, dando pi\u00f9 spazio alle figure rispetto alle architetture dipinte.\nLa villa di Poggio a Caiano rimase sempre la residenza estiva dei Medici e, oltre ad ospitare numerose personalit\u00e0, fu teatro di importanti avvenimenti della loro storia dinastica. In particolare alla villa venivano accolte prima di giungere a Firenze le spose straniere dei membri della famiglia, che qui ricevevano l'omaggio della nobilt\u00e0 fiorentina: \u00e8 il caso di Giovanna d'Austria, prima moglie di Francesco I e di Cristina di Lorena, moglie di Ferdinando I. Si celebrarono qui, tra gli altri, i matrimoni tra Alessandro de' Medici e Margherita d'Austria (1536), tra Cosimo I ed Eleonora da Toledo (1539) e Francesco I e Bianca Cappello gi\u00e0 sua amante (1579). Proprio Bianca e Francesco in questa villa trovarono anche la morte, per cause non pienamente chiarite e con sospetto di avvelenamento.\nSeicento e Settecento.\nNel 1661 giunse a Firenze Margherita Luisa d'Orl\u00e9ans, cugina di Luigi XIV e sposa di Cosimo III. La principessa, profondamente diversa dal carattere cupo e ultra-religioso di Cosimo e soprattutto sopraffatta dalla Granduchessa madre Vittoria della Rovere, venne di fatto relegata a Poggio a Caiano. Per alleviare la \"prigionia\", oltre al seguito di circa centocinquanta persone, fece costruire il teatro al piano terra, prima di tornare definitivamente in Francia nel 1675.\nLa villa fu la residenza preferita del figlio di Cosimo III, il principe Ferdinando, grande amante delle arti prematuramente scomparso, che ne fece un attivissimo centro culturale. Vi si rappresentavano spesso commedie nel teatrino e qui egli aveva radunato una singolarissima collezione che chiamava il \"Gabinetto delle opere in piccolo di tutti i pi\u00f9 celebri pittori\". Si trattava di una pinacoteca disposta in un'unica stanza della villa, che conteneva 174 quadri di altrettanti pittori diversi, il pi\u00f9 grande dei quali misurava 100x75 cm, e che contava opere di importantissimi autori tra i quali D\u00fcrer, Leonardo da Vinci, Raffaello Sanzio, Rubens ecc. Oggi non \u00e8 pi\u00f9 ammirabile perch\u00e9 venne smembrata nel 1773 dagli Asburgo-Lorena. La sala del Gabinetto era affrescata da Sebastiano Ricci con un'\"Allegoria delle arti\", ma anche quest'opera \u00e8 andata perduta nelle ristrutturazioni successive. Il monumentale organo del romano Lorenzo Testa (1703), gi\u00e0 a palazzo Pitti e oggi nel teatrino, \u00e8 frutto di un desiderio di Ferdinando.\nAlla morte di Giangastone (1737), fratello di Ferdinando e ultimo discendente dei Medici, la villa pass\u00f2 ai nuovi granduchi toscani, gli Asburgo-Lorena, che continuarono ad utilizzarla come residenza estiva o come punto di sosta durante i loro viaggi verso Prato o Pistoia. Furono approntati i necessari lavori di manutenzione e restauro periodici, anche se, secondo la loro strategia economica, essi intesero ridimensionare i possedimenti agresti: cominciarono a non usare pi\u00f9 alcune ville (come l'Ambrogiana e Lappeggi), facendone confluire gli arredi a Palazzo Pitti e alle residenze superstiti. Poggio a Caiano non sub\u00ec questa sorte e testimoniano quel periodo solo alcuni arredi, come i piccoli cassettoni in legno pregiato con intarsi raffiguranti vedute e paesaggi. Gli architetti Giuseppe e Giovan Battista Ruggeri curarono un generale restauro, con il rinnovo del teatro e l'apposizione di un orologio sulla facciata.\nAll'epoca di Ferdinando III di Toscana, il parco antistante la villa fu dotato di alcune singolari strutture per il divertimento: un \"arcolaio volante\", un'altalena, una \"giostra degli asini\" e una \"giostra di cavalli\", che sono ancora conservate in un deposito.\nOttocento.\nCon la conquista napoleonica, la Toscana entr\u00f2 nella sfera di influenza francese, prima come regno d'Etruria e poi come parte dello stesso Impero francese. La villa sub\u00ec modifiche interne ed esterne (soprattutto ad opera di Pasquale Poccianti) su iniziativa della reggente Maria Luigia d'Etruria e successivamente di Elisa Baciocchi Bonaparte, sorella di Napoleone, dal 1804 principessa di Lucca e Piombino e dal 1809 granduchessa di Toscana. La Villa di Poggio divenne una delle sue residenze preferite e pare che proprio qui si sia consumata una presunta relazione amorosa tra lei e il celebre violinista Niccol\u00f2 Paganini, che tenne nel teatro della villa numerosi concerti. Vi si esibirono, tra gli altri, anche Giovanni Paisello, \u00c9tienne Nicolas M\u00e9hul e Gaspare Spontini. Risalgono a quest'epoca gli affreschi in stile neoclassico del pratese Luigi Catani nella sala d'ingresso al primo piano e in ben diciassette sale della villa, ai quali collaborarono vari artisti guidati sempre dal Catani.\nSempre su commissione di Elisa Baciocchi, nel 1811 Giuseppe Manetti progett\u00f2 nuovi giardini all'inglese, prevedendo viali irregolari, un laghetto, e piccoli padiglioni neoclassici, quali una ghiacciaia a cono e un tempietto di Diana. Il progetto fu ultimato solo in seguito e parzialmente.\nCon la restaurazione (1819) proseguirono le riparazioni e i lavori di riordino (soprattutto nel giardino, dove fu costruita la limonaia, solenne opera di Pasquale Poccianti, e fu completato il parco all'inglese).\nQuando Firenze divenne capitale, Vittorio Emanuele II, amante dei cavalli e della caccia, fece risistemare la villa: furono costruite nuove scuderie ed alcune sale al piano terra vennero ridecorate, come la sala da biliardo al pian terreno o la \"Sala dei Pranzi\", su progetto dell'architetto Antonio Sailer. Con Vittorio giunse al Poggio anche la \"bella Rosina\", ossia Rosa Vercellana, una popolana piemontese e amante del re e poi sua moglie morganatica. Testimonianza di questa ennesima storia d'amore che ha avuto come teatro la villa sono le rispettive camere da letto del re e della moglie, visitabili al primo piano.\nNel 1828 furono sistemate le meridiane sui lati dell'edificio, mentre l'interno della villa veniva aggiornato con arredi pregiati provenienti dai palazzi reali di Modena, di Piacenza, Parma, Torino, Lucca e Bologna, confluiti nel patrimonio del nuovo regno unitario.\nNovecento e epoca contemporanea.\nNel 1919 l'amministrazione della Real Casa don\u00f2 la villa allo Stato italiano. La cascina di Poggio a Caiano-Tavola e le scuderie, che con la villa costituivano un complesso unitario di grande valore architettonico, furono invece cedute, sempre nel primo dopoguerra, all'Opera Nazionale Combattenti e Reduci e successivamente vendute ai privati. Gli arredi e i parati al secondo piano vennero irrimediabilmente dispersi in questo periodo.\nDurante la seconda guerra mondiale la villa fu usata come luogo di rifugio dai bombardamenti per importanti opere d'arte provenienti da tutta Toscana, come le statue della Sagrestia Nuova di Michelangelo o i Quattro Mori di Livorno, ecc. Inoltre, durante il passaggio del fronte, fece da riparo per la popolazione sfollata che si rifugi\u00f2 negli ampi sotterranei.\nNel 1984 divenne museo nazionale a da allora \u00e8 iniziato un importante ciclo di restauri, dove grazie a un preziosissimo inventario datato 1911, si \u00e8 cercato di ricostruire il pi\u00f9 possibile l'aspetto interno della villa a quell'epoca, recuperando tutti gli oggetti, mobili e opere d'arte sparsi tra i vari musei e depositi statali.\nNella villa e nei giardini sono state ambientate scene del film \"Darling\" del 1965 diretto da John Schlesinger.\nIl riordino si \u00e8 potuto dire concluso solo nel 2007, con l'apertura al pubblico del secondo piano, dove \u00e8 stato sistemato il Museo della natura morta, in cui hanno trovato adeguata sede i grandi dipinti di Bartolomeo Bimbi, oltre ad altre opere provenienti dalle ville medicee di Castello, della Topaia, dell'Ambrogiana e da altri depositi della soprintendenza.\nNella notte del 6 marzo 2017, a causa di un forte nubifragio, \u00e8 crollata una parte (20 metri circa) delle mura di cinta della villa.\nProposte per il futuro.\nL'attivit\u00e0 di ricercatori e restauratori si \u00e8 ora concentrata sul recupero per rendere fruibili al pubblico altri ambienti della villa. Tra questi ci sono il \"Cucinone\" seicentesco e il \"Criptoportico\" sotterraneo che lo collega alla villa. Questo ambiente \u00e8 uno degli esempi meglio conservati di architettura finalizzata alle esigenze domestiche di una corte: comprende varie stanze ad uso di lavanderia e anche un orto con erbe aromatiche medicinali ad uso delle cucine. Assieme alla \"Sala della Pallacorda\", un tempo campo da gioco, questi vani potrebbero essere usate per l'esposizione delle giostre settecentesche.\nDescrizione.\nLa villa medicea di Poggio a Caiano \u00e8 il primo esempio di architettura rinascimentale che fonde la lezione dei classici (in particolare Vitruvio) con elementi caratteristici dell'architettura signorile rurale toscana e altre caratteristiche innovative. Evidente la lezione dell'Alberti, a partire dalla scelta del luogo su cui la villa sorge, fino a giungere alla simmetria e all'armonia delle proporzioni. L'introduzione di una \"basis villae\" (la piattaforma sorretta da archi su cui posa l'edificio) \u00e8 ripresa invece da modelli classici come il tempio di Giove Anxur a Terracina.\nEsterno.\nL'esterno della villa ha mantenuto abbastanza intatto l'originale progetto rinascimentale del Sangallo, se si eccettuano le due scalinate gemelle che conducono al terrazzo, erette nei primi anni dell'Ottocento in sostituzione di quelle originarie diritte e perpendicolari al corpo della villa, ben visibili nella nota lunetta di Giusto Utens. A progettarle, nel 1807, fu Pasquale Poccianti che ide\u00f2 \"una scala esterna con comodo di transito per le carrozze al coperto\" (cio\u00e8 con una loggia centrale abbastanza profonda da poter, al contrario del loggiato esistente, permettere l'accesso alle carrozze al riparo delle intemperie), realizzata poi negli anni seguenti da Giuseppe Cacialli. Anche il tetto \u00e8 stato modificato, quando nel 1575 Alfonso Parigi sostitu\u00ec la gronda, dove esisteva un camminamento e un coronamento con ringhiera con comignoli, con un aggetto del tetto pi\u00f9 sporgente, ottenendo inoltre un rialzamento del prospetto che altera in modo rilevante le proporzioni del progetto iniziale del Sangallo. Furono modificate anche le finestre che inizialmente erano crociate, cio\u00e8 spartite in quattro parti con una sorta di croce centrale in pietra, secondo un modello tardo-quattrocentesco inventato da Baccio d'Agnolo. Nel Seicento invece fu aggiunta la torretta con l'orologio, in asse con il frontone centrale originario.\nIl corpo dell'edificio \u00e8 circondato da una terrazza porticata. Alla sommit\u00e0 delle scale si trova una loggia sormontata da un timpano e da una volta a botte finemente decorata a rilievo. Sulla parete destra della loggia si trova un decoro a fresco raffigurante il \"Sacrificio di Laocoonte\" di Filippino Lippi: dopo il restauro concluso nel 2014 dovrebbe essere esposta all'interno della villa.\nFregio.\nIl fregio in terracotta invetriata in tricromia (bianco, blu e verde) che si vede oggi sull'architrave del timpano sulla facciata principale della villa \u00e8 una copia eseguita nel 1986 dalla manifattura Richard-Ginori, mentre l'originale si trova in una sala al primo piano della villa. Quest'opera \u00e8 lunga 14 metri e 22, alta 58 centimetri e di attribuzione e datazione incerta. Principalmente viene ascritta ad Andrea Sansovino relativamente alla fase di costruzione di Lorenzo il Magnifico, alla quale rimanda il tema del ritorno all'\"Et\u00e0 dell'oro\", oppure eseguito da Giuliano da Sangallo o da Bertoldo di Giovanni o ancora risalente a due fasi, la seconda delle quali terminata al tempo di Leone X.\nIl tema raffinato e emblematico potrebbe anche rappresentare la scelta delle anime secondo il mito platonico. In ogni caso \u00e8 chiara la natura di espressione del complesso clima iniziatico, relativo al circolo filosofico di Lorenzo, attraverso una serie di figure allegoriche, di evocativo classicismo.\nInterno.\nL'interno della villa ha subito nel corso degli anni diverse trasformazioni che ne hanno modificato l'aspetto originale.\nPiano terreno.\nDa dietro alla scalinata, sotto al loggiato che circonda la villa, dove sono collocati quattro sarcofagi romani, si accede agli appartamenti al piano terreno. Questo piano nel Cinquecento era considerato ancora secondario rispetto al piano nobile, per cui la valorizzazione di questi ambienti risale per lo pi\u00f9 ai secoli successivi, con l'esclusione degli appartamenti di Bianca Cappello.\nLa sala d'ingresso \u00e8 intonacata in un colore giallo chiaro e riporta alcune iscrizioni su Vittorio Emanuele II e sul plebiscito che un\u00ec la Toscana al nascente Regno d'Italia.\nSuccessivamente si entra nel \"Teatro delle Commedie\", ideato prime del 1675 da Marguerite-Louise d'Orleans la sposa poco apprezzata di Cosimo III. Essa era di fatto relegata a Poggio a Caiano, e per alleviare la sua vita da reclusa pens\u00f2 a far realizzare un teatro, del quale abbiamo la prima menzione nel 1697. L'uso del teatro divenne pi\u00f9 frequente con il principe Fernando.\nSegue la \"sala dei Biliardi\" \u00e8 in stile sabaudo, con la volta affrescata come un pergolato dal quale si affacciano putti e amorini, mentre su un drappo dipinto sono riportate le insegne reali dei Savoia.\nAppartamento di Bianca Cappello.\nA destra si accede quindi agli appartamenti di Bianca Cappello, dove \u00e8 possibile percepire pi\u00f9 nitidamente che altrove l'aspetto rinascimentale della villa. Bianca Cappello era una nobildonna veneziana molto colta e raffinata, che ebbe una relazione con il Granduca Francesco I. Questa relazione segreta che coinvolgeva il sovrano della citt\u00e0, gi\u00e0 sposato con Giovanna d'Austria e con una donna a sua volta gi\u00e0 sposata, fu uno dei pi\u00f9 grandi scandali del Rinascimento e una delle pagine pi\u00f9 romanzesche della saga dei Medici: anche se i due amanti fecero di tutto per restare al coperto, la loro storia fu argomento di dicerie e maldicenze sin dall'inizio.\nA Poggio a Caiano la loro storia visse alcuni dei momenti pi\u00f9 importanti, infatti qui venne relegata la donna, odiata dalla famiglia e la corte medicea tutta schierata con la sposa legittima, strategicamente allontanata da Firenze. All'inizio fu confinata in una villa secondaria sulle alture di Poggio a Caiano chiamata \"Il Cerretino\", e in tale occasione nacquero alcune fantasie popolari, come l'esistenza di un corridoio sotterraneo tra le due ville che permettesse ai due amanti di incontrarsi segretamente. Con la morte del marito di Bianca e di Giovanna d'Austria i due amanti poterono finalmente sposarsi e trascorsero a Poggio a Caiano alcuni dei momenti pi\u00f9 belli della loro vita coniugale. Gli appartamenti di Bianca Cappello al piano terreno ancora testimoniano questo legame con la villa. Nella villa i due trovarono anche fatalmente la morte nell'ottobre 1587, l'una a un giorno di distanza dall'altro: uno studio del 2004-2006 parla di intossicazione da arsenico nei tessuti dei due, anche se non \u00e8 possibile capire se si tratti invece di un trattamento post-mortem su alcuni organi simbolicamenti sepolti assieme nella chiesa di Bonistallo. Le cronache ufficiali parlano comunque di febbre terzana.\nNella prima sala di questi appartamenti, una semplice anticamera, sono ospitati tre dipinti a soggetto biblico attribuiti a Paolo Veronese: \"Mos\u00e8 e il roveto ardente\", il \"Passaggio del Mar Rosso\" e la \"Resurrezione di Lazzaro\"; qui \u00e8 stata collocata dopo il restauro anche la \"Piet\u00e0\" di Giorgio Vasari, proveniente dalla cappella della villa che oggi appartiene alla locale Misericordia.\nSegue la \"stanza del Camino\" degli appartamenti di Bianca Cappello. La stanza, sebbene restaurata ecletticamente nell'Ottocento, conserva ancora il bel camino in marmo bianco, con il pianale sorretto da due telamoni scolpiti con notevole forza plastica. La paternit\u00e0 dell'opera non \u00e8 ancora stata chiarita, ma l'ambito di realizzazione \u00e8 sicuramente vicino a Bernardo Buontalenti, come si evince dalla poderosit\u00e0 dei torsi e dalle teste fantasiosamente corrucciate. Forse sono ascrivibili alla permanenza di Alfonso Parigi il Vecchio nella villa nel 1575, che era impegnato nello stesso periodo con il Buontalenti alla villa medicea di Cerreto Guidi.\nUna porta allo stesso livello conduce alla camera da letto della duchessa Bianca, rivestita di cartapesta pressata che imita i corami (pannelli in cuoio decorato) e mobili neorinascimentali, frutto di un completo rifacimento in stile del 1865 circa (ambiente non visitabile).\nLo scalone in pietra serena, coevo al camino, collega due aperture superiori nella stessa stanza, che mettono in comunicazione questi ambienti col livello superiore, dove oggi c'\u00e8 la stanza di re Vittorio Emanuele II e dove un tempo si trovava probabilmente quella di Francesco I.\nPiano nobile.\nAl primo piano si trova l'ambiente pi\u00f9 interessante della Villa: il salone Leone X, posto al centro dell'edificio e terminato intorno al 1513. Secondo il Vasari la decorazione della volta appartiene solo in parte al Sangallo, il resto sarebbe opera del Franciabigio e di Cosimo Feltrini. La decorazione ad affresco \u00e8 uno dei cicli pittorici pi\u00f9 importanti del periodo del manierismo.\nSempre al primo piano \u00e8 visitabile la sala d'ingresso (con pitture monocrome del primo ottocento, opera di Luigi Catani, riproducenti temi celebrativi che si riferiscono alla fondazione della Villa: le scene raffigurate sono \"Lorenzo il Magnifico che riceve il modello della villa da Giuliano da Sangallo\" e \"Agnolo Poliziano che incorona con l'alloro il busto di Omero\".\nNel 1698 il pittore Anton Domenico Gabbiani affresc\u00f2 per conto del Gran Principe Ferdinando de' Medici il soffitto della cos\u00ec detta \u201c\"Sala da pranzo\"\u201d del piano nobile, ovvero la sala che si trova subito dopo il Grande Salone, nota anche come \u201c\"Sala degli Stucchi\"\u201d. Per tale impresa Gabbiani ricevette il 30 luglio 1698 un pagamento di 400 scudi. L\u2019affresco, descritto da Hugford nella sua vita di A. D. Gabbiani, rappresenta l\u2019apoteosi di Cosimo \"pater patriae\". Cosimo viene celebrato come colui che instaur\u00f2 a Firenze un buon governo basato sulla Pace e la Giustizia da cui pot\u00e9 scaturire una nuova \"aurea aetas\" che permise a Firenze il fiorire delle varie Arti, le cui personificazioni sono rappresentate nell\u2019affresco a sinistra di Cosimo, mentre i vizi, rappresentati a destra, vengono scacciati dalla citt\u00e0. Per tali motivi, al momento della morte la stessa personificazione della Citt\u00e0 di Firenze eleva in cielo Cosimo, intercedendo per lui presso Zeus affinch\u00e9 quest\u2019ultimo lo accolga nell\u2019Olimpo e Zeus, come denota il suo gesto, accetta tale richiesta. Accanto al Re degli dei siedono Asclepio, Perseo ed Eracle, presenti in quanto tutti e tre erano protettori della stirpe dei Medici e pertanto vengono ad accogliere colui che per primo rese grande la famiglia da loro protetta.\nAndiamo ad esaminare i vari personaggi, partendo da quelli posti a sinistra di Cosimo. La figura maschile con l\u2019elmo \u00e8 \"Marte\" che, in qualit\u00e0 di divinit\u00e0 protettrice di Firenze, offre a Cosimo la corona trionfale come ricompensa per aver fatto trionfare la \"virtus\" nella sua citt\u00e0. Vicino a Marte vi sono la \"Giustizia\", con i piatti della bilancia e il fascio littorio, e l\u2019\"Abbondanza\", con il corno della divizia. Le altre sei figure sono personificazioni delle varie Arti che poterono prosperare a Firenze grazie alla liberalit\u00e0 di Cosimo e alla pace da lui portata in citt\u00e0. Quelle pi\u00f9 in alto sono facilmente riconoscibili come la \"Pittura\", la \"Scultura\" e l\u2019\"Architettura\" per via degli strumenti del loro mestiere che stringono in mano. Le tre pi\u00f9 in basso sono forse lo \"Studio\", la \"Poesia\" e la \"Musica\". In basso abbiamo il fiume \"Arno\" con il leone, simbolo di Firenze, mentre nell\u2019acqua si bagnano due magnifiche naiadi che costituiscono uno dei brani pittorici pi\u00f9 elevati dell\u2019arte di Gabbiani.\nTornando in cielo, sotto Cosimo vi sono due putti che sorreggono due progetti architettonici commissionati da Cosimo: il rotolo con il progetto del Palazzo Medici in via Larga, ideato da Michelozzo, e il modellino della chiesa di S. Lorenzo, ricostruita \"ex novo\" da Filippo Brunelleschi. Si tratta delle due pi\u00f9 importanti commissioni architettoniche di Cosimo, una di carattere religioso, simbolo della sua \"pietas\", l\u2019altra di carattere civile, destinata a esprimere il potere dei Medici in citt\u00e0. Come osservato da Spinelli, il modellino di S. Lorenzo mostra la cupola della Cappella dei Principi che ovviamente al tempo di Cosimo \"pater patriae\" non esisteva; la sua presenza serve a denotare che la \"pietas\" religiosa e il mecenatismo di Cosimo venivano continuati dai suoi discendenti.\nAccanto ai putti vi \u00e8 la \"Pace\", biancovestita e con il ramoscello d\u2019ulivo, che scaccia i vari vizi che si trovano in basso, sull\u2019altra sponda del fiume. Nell\u2019ordine compaiono: l\u2019\"Invidia\", che morde le sue stesse carni, la \"Discordia\", con la face in mano che accende d\u2019ira gli animi, e lo \"Spirito di disunione\" rappresentato da due fiorentini di opposte fazioni (come indicato dalle due bandiere fiorentine da loro tenute) che combattono tra loro. Essi esprimono l\u2019ideologia celebrativa portante del potere dei Medici sulla citt\u00e0 di Firenze, ovvero che essi avevano posto fine alle discordie repubblicane, instaurando un\u2019et\u00e0 di pace e giustizia. Infine, in alto, un putto aiutante della Pace scaccia le tre \"Furie\", simbolo all\u2019epoca di tre specifici \"vitia\": ira, cupidigia e lussuria.\nSe Cosimo \"pater patriae\" viene celebrato come colui che ha posto fine alle discordie repubblicane e ai vizi che prosperavano in citt\u00e0, instaurando una nuova et\u00e0 dell\u2019oro basata sulla pace e giustizia grazie alle quali poterono fiorire in citt\u00e0 le arti, la presenza della corona granducale che sormonta lo stemma dei Medici posto accanto a Cosimo e la presenza della Cappella dei Principi nel modellino di S. Lorenzo indicano che la politica di mecenatismo delle arti e di pace e giustizia veniva continuata dai suoi eredi, preservando cos\u00ec in citt\u00e0 l\u2019et\u00e0 dell\u2019oro iniziata con Cosimo.\nQuesta sala era anche conosciuta come \"Salone degli stucchi\", ma gli stucchi in questione, con ritratti dei Medici entro medaglioni e altre decorazioni, vennero asportati nel 1812 perch\u00e9 considerati troppo ridondanti. Solo in alcuni periodi dell'anno viene decorata la tavola con la \"carpita da tavola\" con disegni alla moresca ideati da Agnolo Bronzino tra il 1533 e il 1548, magnificamente intessuta con seta e filamenti di oro e argento.\nCompletano il primo piano l'appartamento di Vittorio Emanuele II, con quattro stanze: Guardaroba, Studio, \"Sala da Ricevere\" e camera da letto, e quello della Contessa di Mirafiori (la \"Bella Rosina\") composto da tre stanze con mobilio antico. La stanza della Bella Rosina in particolare \u00e8 decorata con un letto a baldacchino e pareti interamente rivestiti di seta rosa con motivi floreali (1865), drappeggiata a raggiera in modo da lasciar vedere al centro un preesistente affresco neoclassico. Il bagno alla francese, opera dell'architetto di corte Giuseppe Cacialli, fu voluto da Elisa Bonaparte Baciocchi e comport\u00f2 la demolizione di alcune stanze pi\u00f9 antiche. Oggi si \u00e8 ben conservato, con la vasca in marmo con intagli e una scultura di \"Venere e Amore\" in una nicchia, oltre al mobilio da toeletta originale. I due affreschi a tema mitologico raffigurano \"Achille immerso nel fiume Lete\" e \"Teti assiste alla partenza di Achille\".\nNel 1807 il Poccianti progett\u00f2, oltre alle scale esterne, lo scalone interno che collega il piano terreno ai restanti piani dell'edificio inoltre fu incaricato di alcuni lavori di restauro al piano superiore della Villa. Allo stesso periodo risalgono anche le pitture a affresco in alcuni salottini, di stile prettamente neoclassico, con soggetti tratti dalla mitologia antica.\nGli affreschi rinascimentali.\nL'affresco pi\u00f9 antico della villa, appartenente al periodo di Lorenzo il Magnifico, \u00e8 il cosiddetto \"Sacrificio di Laocoonte\" (secondo l'interpretazione di Halm) di Filippino Lippi, conservato sotto la loggetta al primo piano, un tempo staccato per restauri e oggi ricollocato, sebbene sia piuttosto sbiadito dagli agenti atmosferici. L'affresco viene citato dal Vasari come \"Un sacrifizio, a fresco, in una loggia che rimase imperfetto\" e che risalirebbe a prima della morte di Lorenzo, o comunque completato entro il 1494. Non \u00e8 da collegare con il \"Laocoonte\" dei Musei Vaticani, che tanta ammirazione riscosse nelle corti italiane, ma che fu ritrovato solo nel 1506.\nIl tema dominante della prima fase costruttiva era l'interpretazione dell'antico in chiave moderna e decorativa e questo affresco ne testimonia appieno il nocciolo, cos\u00ec come il fregio del timpano, forse di Andrea Sansovino e la prima lunetta decorata del salone poi detto di Leone X, quella di Pontormo.\nRealizzata tra il 1519 e il 1521, raffigura le divinit\u00e0 romane di \"Vertumno e Pomona\" inserite in un insolito paesaggio classicheggiante.\nIn seguito il tema della decorazione cambi\u00f2, probabilmente a causa dell'arrivo nella casata dei primi titoli nobiliari di Lorenzo Duca d'Urbino e Giuliano Duca di Nemours, e divenne l'illustrazione delle glorie del casato mediceo, alle quali alludono chiaramente i temi ufficiali delle pitture, cio\u00e8 i \"Fasti della storia romana\".\nTra il 1519 e il 1521 vi lavor\u00f2 Andrea del Sarto, che dipinse il \"Tributo a Cesare\", un'allusione ai doni ricevuti da Lorenzo il Magnifico dal Sultano d'Egitto nel 1487. L'affresco terminava circa a un terzo della superficie della parete, dove pi\u00f9 vicino al muro esterno esisteva una grande colonna dipinta nel muro, che fu eliminata in seguito e l'affresco integrato da Alessandro Allori, che appose la sua firma con quella di Andrea del Sarto vicino al fanciullo con il tacchino in primo piano. Con il tempo era riaffiorata la cornice del primitivo affresco, tagliando in due la scena, ma \u00e8 stata di nuovo nascosta da restauri recenti.\nPi\u00f9 o meno nello stesso periodo il Franciabigio realizzava nella parete diagonalmente opposta il \"Ritorno di Cicerone dall'esilio\", una chiara metafora delle vicende di Cosimo il Vecchio e della sua cacciata con il successivo rientro trionfale a Firenze. Questo affresco \u00e8 dominato nella parte superiore da architetture fantastiche rappresentate in un ricco paesaggio in prospettiva aerea. Anche questa scena fu ampliata dall'Allori e il confine originario si trova nascosto dall'obelisco di porfido che si erge insolitamente vicino al centro della rappresentazione fino alla sommit\u00e0 del dipinto. La colonna dipinta \u00e8 stata in parte conservata nell'affresco, infatti l'Allori la inser\u00ec vicino all'obelisco.\nAlessandro Allori quindi fu colui che integr\u00f2 \u00e8 complet\u00f2 il programma decorativo del Salone, e vi lavor\u00f2 tra il 1578 e il 1582, pi\u00f9 di cinquant'anni dopo l'inizio dei lavori di decorazione degli altri pittori, su incarico di Francesco I de' Medici, che soprattutto nella villa visse la sua relazione con la nobildonna veneziana Bianca Cappello. Oltre ad ampliare i pannelli esistenti, ne realizz\u00f2 due ex novo: \"Siface di Numidia che riceve Scipione\", dove si allude al viaggio che Lorenzo il Magnifico comp\u00ec a Napoli presso Ferrante d'Aragona; il \"Console Flaminio parla al consiglio degli Achei\", in cui si sottintende l'intervento di Lorenzo il Magnifico nella Dieta di Cremona.\nInoltre affresc\u00f2, con numerosi aiuti, i due riquadri sopra i portali, la seconda lunetta con il \"Giardino delle Esperidi\" e lo spazio tra le lunette e le finestre e le lunette. Le elaborate e fantastiche composizioni con figure floreali, zoomorfe e antropomorfe sono tipiche del gusto per il \"capriccio\" tipico dell'epoca.\nL'Allori ide\u00f2 quindi una fastosa architettura in tutta la sala, che entra quasi in contrasto con l'architettura reale, con figure che paiono scolpite nei loro colori forti e cristallini tipici del manierismo, creando una scenografia fastosa e virtuosistica.\nCompletavano la decorazione pittorica una superba serie di arazzi voluti da Cosimo I e da suo figlio Francesco, su disegno dello Stradano prima, e dell'Allori poi. Vi erano raffigurate numerose scene di caccia, ideate prendendo spunto dalle vere battute che si tenevano nell'enorme parco attorno alla villa (molto pi\u00f9 grande di quello odierno). Non \u00e8 possibile per\u00f2 ammirarli nel loro insieme perch\u00e9 la collezione \u00e8 oggi dispersa tra alcuni musei fiorentini, depositi e ambasciate all'estero.\nSecondo piano.\nNel secondo piano \u00e8 allestito il \"Museo della Natura Morta\", unico nel suo genere e che espone circa 200 dipinti, databili dal tardo Cinquecento alla met\u00e0 del Settecento e provenienti dalle collezioni dei Medici. Molti di questi quadri, fino all'apertura del Museo, si trovavano nei depositi del Polo Museale Fiorentino e di altri enti pubblici e quindi in gran parte visibili al largo pubblico per la prima volta.\nIn una stanza si trovano dei \"papiers peints\" di manifattura francese, con un tema esotico dei primi dell'Ottocento. Le vedute raffigurate sono di ampio respiro con una linea dell'orizzonte bassa e piccoli personaggi che raffigurano \"Les sauvages de la Mer Pacifique\" (1804).\nSala del fregio.\nLa sala \u00e8 dedicata a due importanti capolavori dell'epoca medicea recentemente restaurati: l'imponente fregio di Andrea Sansovino che ornava la facciata della Villa ed era stato commissionato dallo stesso Lorenzo, e il prezioso arazzo della Caccia al cigno, uno dei 36 arazzi progettati da Giorgio Vasari su commissione di Cosimo I, appositamente per la Villa. Infine, anche se temporaneamente, la sala \u00e8 impreziosita dal dipinto seicentesco di un bellissimo albero genealogico della famiglia de' Medici.\nEdifici adiacenti alla Villa e giardini.\nAdiacenti alla Villa sono alcune costruzioni come la cappella, (dove si trova la \"Piet\u00e0 con i Santi Cosimo e Damiano\", dipinta nel 1560 da Giorgio Vasari, in attesa di restauro), ospitata al piano terra del bastione di sud-est; il \"Cucinone\" realizzato ai primi del Seicento e il neoclassico stanzone per le piante (o limonaia) \"con annessa conserva d'acqua\", opera del Poccianti (1825 circa). La \"Sala della Pallacorda\" \u00e8 un edificio all'angolo del giardino, che risale alla fine del Settecento per praticare questo gioco, l'odierno tennis, e oggi ospita la portineria e un deposito.\nA met\u00e0 del XVI secolo circa, sotto Cosimo I, Niccol\u00f2 Tribolo risistem\u00f2 i giardini e termin\u00f2 la costruzione delle scuderie (1548). La veduta d'insieme dell'assetto del giardino e delle scuderie dopo l'intervento del Tribolo si ha nella famosa lunetta di Giusto Utens del 1599 conservata nel Museo di Firenze com'era.\nLe scuderie.\nAcquistate alla fine degli anni settanta dal Comune di Poggio a Caiano, sono poste subito fuori del muro di cinta della Villa, lungo la strada per Prato. L'edificio \u00e8 organizzato al piano terra su sei navate voltate a crociera (suddivise in due corsie di tre navate ciascuna) che servivano per la rimessa dei cavalli e dei muli; su un lato, ampi locali per accogliere i cani da caccia; sulla testata sud un ampio locale con volta unghiata, accoglieva le carrozze; al piano primo una lunga galleria centrale, illuminata alle estremit\u00e0 da due ampi finestroni crociati, distribuiva sui due lati gli alloggi per il personale di servizio della Villa. L'edificio ha dimensioni imponenti tali da farlo sembrare una sorta di basilica laica e trascendere la funzione a cui era destinato. Dopo un periodo di abbandono e degrado \u00e8 oggi in atto un progetto complessivo di recupero e valorizzazione dell'architetto Franco Purini. Attualmente il piano terra, \u00e8 sede di un centro mostre e congressi, con biblioteca e ufficio informazioni turistiche. Dal 2009 ospita il Museo Ardengo Soffici. In attesa di un completo recupero il piano primo.\nI giardini.\nDi grande interesse sono i giardini che circondano la Villa, e risalgono soprattutto all'Ottocento.\nFino al Seicento infatti il giardino della villa era piuttosto semplice se paragonato a quelli di Castello o della Petraia: aree sterrate e aree boschive ordinate, con un giardino all'italiana a destra, il tutto privo di fontane e di decorazioni scultoree, come appare dalla lunetta di Giusto Utens.\nNel Settecento furono risistemate alcune aree del giardino, ampliando il bosco dove si praticava la caccia, la cosiddetta \"fagianaia\". Nella zona del giardino all'italiana viene sistemata una fontana al centro al posto di un boschetto di alberi, alimentata da una nuova cisterna idrica.\nI giardini furono ridisegnati dopo il 1811, ma senza seguire del tutto l'originario progetto elaborato dall'ingegnere Giuseppe Manetti, su commissione di Elisa Baciocchi. Louis Martin Berthauld nel 1813 annot\u00f2 la desolazione del piazzale antistante la villa e si propose di rimediare al fatto che i vari \"luoghi di delizia\" del parco, che sarebbe vastissimo, sono in realt\u00e0 isolati gli uni dagli altri: la villa e il bosco retrostante sono attigui, ma il giardino all'italiana \u00e8 tagliato dalla via per Prato e il Barco mediceo di Bonistallo (da non confondersi con il ben pi\u00f9 grande \"Barco Reale\" posto sul crinale del Montalbano), un bosco destinato alla caccia che ancora oggi sale sulla collina antistante la villa verso la chiesa di San Francesco, dalla strada per Pistoia; le \"Pavoniere\", oltre le Cascine e ancora esistenti, sono invece separate dal fiume Ombrone.\nPer porre rimedio a questi svantaggi a diverse riprese vennero prese delle iniziative: fu deviata la strada per Prato, abbattuti i numerosi muri che separano le zone della tenuta e unificati in un'unica recinzione, mentre sul piazzale della villa furono realizzati alcuni vialetti serpentini con varia decorazione vegetale; venne raddrizzato il corso dell'Ombrone e realizzato un nuovo ponte in ferro cavalcabile per collegarsi con le Cascine di Tavola e le Pavoniere.\nIl parco arriv\u00f2 cos\u00ec ad acquistare una forma irregolare, che sar\u00e0 sfruttata nella realizzazione di un giardino all'inglese, con la creazione di un laghetto e di tempio dedicato a Diana e con ulteriori interventi in chiave romantica. Le cucine, la conserva d'acqua e la cappella vennero nascoste da nuovi gruppi di alberi.\nAttualmente solo la parte dei giardini che si estende oltre la facciata posteriore della Villa, verso l'Ombrone, si presenta come un giardino all'inglese, con viali ombreggiati ed angoli caratteristici. Sul lato destro della villa essi hanno invece mantenuto l'aspetto di un giardino all'italiana, con una vasca centrale e numerosi vasi di limoni. Il giardino \u00e8 qui recinto su tre lati e chiuso sul quarto dalla gi\u00e0 citata limonaia-stanzone del Poccianti. I giardini sono arricchiti da rare specie vegetali e da alcune statue, come quella in terracotta raffigurante la cattura della ninfa Ambra da parte di Ombrone descritta da Lorenzo de' Medici nel suo poemetto \"Ambra\"."}
{"id": "227174", "revid": "99912918", "url": "https://it.wikipedia.org/wiki?curid=227174", "title": "Publio Valerio Levino", "text": "Biografia.\nVenne eletto console assieme a Tiberio Coruncanio nel 280 a.C. Il 1\u00ba luglio dello stesso anno era a capo delle truppe romane nella battaglia di Eraclea. Venne sconfitto dalle truppe epirote/tarantine comandate dal re Pirro d'Epiro che nella battaglia us\u00f2, per la prima volta, gli elefanti da guerra.\nLevino \u00e8 citato da Fazio degli Uberti nel \"Dittamondo\" (Libro I, Capitolo XXII):"}
{"id": "227177", "revid": "339392", "url": "https://it.wikipedia.org/wiki?curid=227177", "title": "Memento homo quia pulvis es et in pulverem reverteris", "text": ""}
{"id": "227178", "revid": "1305772", "url": "https://it.wikipedia.org/wiki?curid=227178", "title": "L'uomo lupo", "text": ""}
{"id": "227179", "revid": "907190", "url": "https://it.wikipedia.org/wiki?curid=227179", "title": "Certificato", "text": "Un certificato (dall'espressione tardo-latina \"certum facere\", \"dichiarare vero\", composta da \"certum\", \"certo\", e \"facere\", \"fare\"), spesso detto anche attestato, \u00e8 un documento contenente una certificazione, intesa quale atto giuridico e, pi\u00f9 precisamente, dichiarazione di conoscenza di fatti, atti o qualit\u00e0, rilasciata in forma scritta da un soggetto investito di determinate attribuzioni.\nCaratteristiche.\nPrecisazione linguistica.\nA parte rarissimi casi (esclusivi del diritto pubblico), per parlare di certificazione in senso stretto, il primo fondamento \u00e8 la indipendenza tra soggetto che emette i requisiti e soggetto che valuta la conformit\u00e0 ai detti requisiti. L'altro fondamento \u00e8 l'indipendenza tra soggetto che valuta la conformit\u00e0 ai requisiti e soggetto che li applica. In ambito di diritto privato questi due fondamenti sono ben attuati osservando che gli enti normatori non sono gli enti di accreditamento, questi non sono gli organismi di certificazione che sono ovviamente altro dai soggetti che applicano le norme e che devono essere valutati.\nCertificazione.\nSpesso utilizzati come sinonimi, \"certificazione\" e \"certificato\" sono due concetti distinti:\nCon linguaggio non propriamente corretto, si usa \"certificazione\" al posto di \"certificato\", come nelle espressioni \"mi deve consegnare la certificazione...\" oppure \"ho le certificazioni necessarie...\" e simili.\nCertificati e attestati.\nCome sinonimi di certificato e certificazione sono usati anche i termini \"attestato\" e \"attestazione\". Alcuni autori, per\u00f2, riservano quest'ultimo ai casi in cui la dichiarazione di scienza \u00e8 \"originaria\", in quanto riferita a fatti o atti direttamente percepiti o compiuti da chi la rilascia; parlano, invece, di certificazione quando la dichiarazione di scienza \u00e8 \"derivativa\", riferendosi a fatti, atti o qualit\u00e0 non direttamente percepiti o compiuti da chi la rilascia, ma risultanti da elementi obiettivi, quali registri o documenti cui l'ordinamento giuridico riconosce particolare efficacia probatoria. Sono stati proposti anche altri criteri di distinzione basati, ad esempio, sul tipo di certezza creata dall'atto: legale nel caso della certificazione notiziale nel caso dell'attestazione. Vi sono comunque alcuni usi impropri e tecnicamente sbagliati del concetto di certificazione e certificato. Di seguito alcuni esempi.\nNel contesto della certificazione accreditata secondo gli standard degli enti di normazione nazionali e internazionali (UNI, ISO, ecc.), \"certificazione\" \u00e8 un termine ben preciso, previsto dalla norma UNI EN ISO 17000. In termini sintetici si pu\u00f2 dire che il certificato \u00e8 un attestato di conformit\u00e0 (rilasciato rispetto ad una specifica precisata, non esiste la certificazione generica) emesso da un soggetto, terzo e indipendente, autorizzato (qualificato, accreditato, abilitato) a farlo (per legge, per norme ISO e relativi accordi di riconoscimento, ecc.). Negli altri casi occorre usare la dizione \"dichiarazione di conformit\u00e0\" o attestato di conformit\u00e0 e non certificato di conformit\u00e0, specie quando trattasi della cosiddetta \"autocertificazione\". In particolare, per parlare di certificazione (e non mera attestazione) il certificatore, per essere accreditato, deve essere anche indipendente ovvero essere un terzo tra le parti coinvolte. Per tale motivo \u00e8 scorretto parlare di \"certificazione\" nei casi in cui il soggetto certificato sia lo stesso (o ha delle dipendenze) che certifica, oppure quando chi esegue una determinata attivit\u00e0 (ad esempio la formazione) sia anche colui il quale rilascia un \"certificato\" al soggetto che ha fruito di tale attivit\u00e0. Un altro caso simile di uso improprio del termine si ha nella \"certificazione\" di dati (numero visitatori, quantit\u00e0 venduta, posizionamento sul territorio, ecc.) da parte dell'interessato, cio\u00e8 il soggetto fornitore/produttore dei dati. Infine dunque, per i motivi sopra esposti, \"certificazione\" non \u00e8 un sinonimo di \"qualificazione\" n\u00e9, tanto meno, di \"normazione\".\nSoggetti deputati al rilascio.\nLe certificazioni sono spesso, ma non necessariamente, rilasciate da una pubblica amministrazione, nel qual caso si parla di \"\"\"certificazione amministrativa\" (e conseguentemente di \"certificato amministrativo\"), e siamo in presenza di una particolare specie di atto amministrativo.\nNell'ordinamento italiano una definizione positiva di certificato amministrativo \u00e8 contenuta nell'art. 1, comma 1, lettera f), del decreto del Presidente della Repubblica 28 dicembre 2000, n. 445 (Testo unico delle disposizioni legislative e regolamentari in materia di documentazione amministrativa) secondo il quale per certificato s'intende \"il documento rilasciato da una amministrazione pubblica avente funzione di ricognizione, riproduzione o partecipazione a terzi di stati, qualit\u00e0 personali e fatti contenuti in albi, elenchi o registri pubblici o comunque accertati da soggetti titolari di funzioni pubbliche\". Lo stesso decreto stabilisce i casi in cui i privati possono presentare, in luogo del certificato, una dichiarazione sostitutiva di certificazione o una dichiarazione sostitutiva dell'atto di notoriet\u00e0.\nIn ambito \"privato\" ovvero fuori dalla sfera della PA, i soggetti autorizzati a rilasciare certificati sono, ad esempio:\nI secondi devono essere iscritti in un albo pubblico; i primi sono di prassi accreditati da un ente di accreditamento; i terzi sono accreditati da enti governativi.\nEffetti giuridici.\nIn generale le certificazioni sono destinate a dare certezza di fatti, atti o qualit\u00e0; in certi casi, per\u00f2, si tratta di una \"certezza legale\", perch\u00e9 l'ordinamento impone alla generalit\u00e0 dei consociati il dovere di considerare come certo quanto affermato nell'atto, dovere che vale anche per il giudice di fronte al quale fa, quindi, prova legale; in altri casi, invece, tale dovere manca e si parla di \"certezza notiziale\". Si ritiene che le certificazioni creatrici di certezza legale possano provenire solo da funzionari pubblici o da privati che esercitano funzioni pubbliche.\nIn quanto dichiarazioni di conoscenza (o, come si usa dire, di scienza) le certificazioni producono gli effetti giuridici stabiliti dall'ordinamento, a prescindere dalla volont\u00e0 di chi le rilascia: sono, in altri termini, meri atti giuridici.\nAltri impieghi.\nEsiste una casistica di usi del termine certificato o termini simili che, a seconda del contesto, possono essere corretti/legittimi oppure semplicemente impropri (ci si riferisce soprattutto al caso in cui occorrerebbe usare i termini \"attestazione\" o \"dichiarazione\").\nLegalizzazioni e autenticazioni.\nCasi particolari di certificazione sono la legalizzazione e l'autenticazione, dette certificazioni \"pedisseque\" perch\u00e9 non sono generalmente contenute in un documento a s\u00e9, ma apposte in calce al documento cui si riferiscono.\nLa legalizzazione \u00e8 la certificazione della provenienza di un documento dall'autorit\u00e0 competente ad emetterlo. \u00c8 diffusa a livello internazionale, nei casi in cui un documento formato in un ordinamento venga utilizzato in un altro. Nei paesi che hanno sottoscritto la Convenzione dell'Aia del 1961, tra i quali l'Italia, pu\u00f2 essere sostituita dall\"'apostille\".\nL'autenticazione \u00e8 la certificazione che un documento \u00e8 stato sottoscritto da una determinata persona, avendolo sottoscritto alla presenza di chi certifica ed essendo questi certo della sua identit\u00e0. Poteri di autenticazione sono attribuiti al notaio cosiddetto latino, negli ordinamenti di civil law dove \u00e8 presente, e al \"notary public\" degli ordinamenti di \"common law\".\nAsseverazione.\nL'asseverazione \u00e8 un'attestazione di fatti, osservazioni, pareri, attestazioni, progetti rilasciata (secondo i disposti di legge) da privati (ad esempio, in Italia: liberi professionisti); anche in questi casi, seppure erroneamente, si parla di certificazione.\nFormazione.\nNella formazione o addestramento e relativa eventuale qualifica diversi dall'ambito scolastico/universitario di tipo statale (o comunque riconosciuta pubblicamente), in pratica quella erogata da soggetti privati, si dovrebbe invece dire attestazione (a volte documentata attraverso i cosiddetti \"patentini\" o \"diplomi\" di qualifica). A meno che la formazione preveda poi un esame per rilascio di certificato (di conformit\u00e0), rispetto ad uno standard, come nei casi di formazione del personale sotto accreditamento. Inoltre, occorre ben distinguere quando la certificazione o la qualifica sia obbligatoria per legge (in uno stato) oppure \u00e8 facoltativa o \u00e8 un libero requisito contrattuale tra le parti.\nInformatica.\nUn certificato digitale fornisce fiducia (\"trust\") sulla sicurezza di un sistema/piattaforma informatica. Qui \u00e8 legittimo l'uso del termine certificato perch\u00e9 solo taluni soggetti e solo attraverso regole internazionalmente accettate possono rilasciare certificati digitali.\nCommercio.\nNel commercio o comunque cessione/distribuzioni di beni e manufatti, \u00e8 diffuso l'uso del \"certificato di garanzia\" e \"certificato di autenticit\u00e0\". Ambo le dizioni sono improprie ma soppravvivono per ragioni storiche.\nIl cosiddetto \"Certificato di garanzia\" \u00e8 un documento mediante il quale il produttore/venditore dichara che il prodotto \u00e8 protetto da una determinata garanzia. L'uso \u00e8 improprio per due motivi: \"certificato\" \u00e8 usato al posto di \"attestazione\" e, soprattutto, nella stragrande maggior parte dei casi \u00e8 gi\u00e0 la legge che impone una garanzia (come ad esempio nell'Unione europea nei confronti del consumatore), quindi, la mera dimostrazione dell'acquisto (es. ricevuta) \u00e8 pi\u00f9 che sufficiente per pretendere l'applicazione della garanzia legale (lo dice la legge, ad esempio il Codice del consumo), non serve alcun \"certificato\". Questo \u00e8 anche conseguenza dell'ignoranza del consumatore il quale, sbagliando, d\u00e0 importanza a questo documento quando invece non ne ha alcuna, a meno che non si riferisca alla garanzia commerciale (spesso a pagamento) che per\u00f2 \u00e8 un \"plus\" rispetto a quella legale. E comunque in questo caso si tratta di un normale documento (contrattuale) di garanzia, \u00e8 fuorviante scomodare il termine certificato.\n\"Certificato di autenticit\u00e0\" \u00e8 un documento emesso da un privato con il quale si descrivono le caratteristiche o propriet\u00e0 di un prodotto materiale, dichiarando che esso sia stato realizzato da un determinato produttore (specie quando \u00e8 un soggetto famoso). Orbene: tale documento non \u00e8 un \"certificato\" ma una semplice attestazione (questo non significa che non abbia un generico valore, ovviamente). Invece, se si volesse un vero certificato allora il produttore (o il venditore) dovrebbe esibire quello rilasciato da un organismo di certificazione, specificatamente accreditato per eseguire certificazioni per quello specifico prodotto (per determinati prodotti, anche per uno specifico lotto/partita). In questo caso il \"valore aggiunto\" sarebbe che c'\u00e8 anche il riconoscimento di un soggetto indipendente e autorizzato in tal senso."}
{"id": "227180", "revid": "2178", "url": "https://it.wikipedia.org/wiki?curid=227180", "title": "Clew Bay", "text": ""}
{"id": "227182", "revid": "118292046", "url": "https://it.wikipedia.org/wiki?curid=227182", "title": "Grafico di una funzione", "text": "In matematica, il grafico di una funzione \u00e8 l'insieme delle coppie ordinate costituite dagli elementi del dominio e dalle rispettive immagini.\nDefinizione.\nData una funzione formula_1, si definisce grafico di formula_2 il sottoinsieme del prodotto cartesiano formula_3 (cio\u00e8 una relazione tra gli insiemi formula_4 e formula_5) dato da:\nGrafici di funzioni reali.\nNel caso di una funzione reale di una sola variabile reale formula_7, il grafico formula_8 \u00e8 il sottoinsieme di formula_9 definito da\ne la cui rappresentazione, essendo bidimensionale, associa ad ogni punto di formula_8 una coppia ordinata formula_12. Nello specifico caso delle funzioni continue su un intervallo, il grafico della funzione pu\u00f2 essere visto come una curva in formula_9 e tale la curva \u00e8 inoltre liscia sugli intervalli in cui la funzione \u00e8 regolare (ossia differenziabile).\nNel caso invece di una funzione reale di due variabili reali formula_14, il grafico della funzione \u00e8 il sottoinsieme di formula_15 definito da\ne la cui rappresentazione, essendo tridimensionale, associa ad ogni punto del piano incluso nel suo insieme di definizione, un'ordinata formula_17 nello spazio.\nUn metodo alternativo per rappresentare il grafico di una funzione di due variabili consiste nel ricorrere al metodo delle curve di livello. In tal caso, le curve di livello della funzione formula_18 sono date dall'insieme:\ncon formula_20. La rappresentazione formula_21 \u00e8 quindi una famiglia di curve tale per cui ogni curva rappresenta un'altezza diversa del grafico. In pratica, le curve sono ottenute dall'intersezione del grafico formula_17 con i vari piani formula_23.\nNel caso pi\u00f9 generale di una funzione reale di formula_24 variabili reali formula_25, il grafico della funzione \u00e8 il sottoinsieme di formula_15 definito da\nIn questo caso, essendo una rappresentazione formula_28-dimensionale risulta particolarmente difficile da realizzare in modo pratico.\nCome si pu\u00f2 dedurre dalla definizione e dagli esempi riportati, data una funzione reale di formula_24 variabili reali serve uno spazio ad formula_30 dimensioni per poter rappresentare la funzione stessa.\nGrafici di funzioni complesse.\nPer quanto riguarda invece le funzioni di variabile complessa le cose si complicano ulteriormente. Ad esempio, per una funzione formula_31, poich\u00e9 formula_32 \u00e8 isomorfo a formula_33, serve uno spazio di formula_34 per poter rappresentare tale funzione. Pi\u00f9 in generale, per una funzione di formula_24 variabili complesse, serve un equivalente spazio di formula_36 per poter rappresentarne il grafico.\nIl teorema del grafico chiuso.\nSi supponga che formula_4 e formula_5 siano spazi di Banach, e che formula_39 sia un operatore lineare. Il teorema del grafico chiuso afferma che formula_40 \u00e8 continuo (e dunque limitato) se e solo se il suo grafico \u00e8 chiuso nello spazio formula_3 dotato della topologia prodotto.\nLa restrizione sul dominio \u00e8 necessaria a causa dell'esistenza di operatori lineari chiusi illimitati, che non sono necessariamente continui."}
{"id": "227185", "revid": "599013", "url": "https://it.wikipedia.org/wiki?curid=227185", "title": "Sao Tome e Principe", "text": ""}
{"id": "227189", "revid": "1957733", "url": "https://it.wikipedia.org/wiki?curid=227189", "title": "Atari", "text": "Atari \u00e8 una societ\u00e0 statunitense produttrice di videogiochi e di hardware per uso videoludico fondata nel 1972 da Nolan Bushnell e Ted Dabney.\nLa societ\u00e0 ha avuto un ruolo rilevante nello sviluppo dei videogiochi arcade e dei personal computer, assumendo una posizione di predominio nel mercato mondiale sino all'inizio degli anni Ottanta. Il marchio \u00e8 stato pi\u00f9 volte rilevato da societ\u00e0 concorrenti: Infogrames lo acquis\u00ec in seguito all'acquisto di Hasbro Interactive, che a sua volta lo aveva comprato da JTS Corporation, che si era fusa con l'originale Atari nel 1996; \u00e8 divenuta quindi propriet\u00e0 di Atari SA, precedentemente nota come Infogrames SA.\nInfogrames, Inc. ha sporadicamente utilizzato il marchio \"Atari\" come marca commerciale per titoli selezionati prima che Infogrames SA cambiasse ufficialmente il nome dell'azienda subordinata in Atari, Inc. nel 2003. Il marchio \u00e8 stato anche usato varie volte dalla Atari Games, una differente societ\u00e0 che si \u00e8 staccata nel 1984. Non va confusa con Atari SA, fondata nel 1993 sotto il nome di Atari, Inc..\nStoria.\nGli anni settanta: la nascita ed i primi successi.\nFondata negli Stati Uniti nel 1972 da Nolan Bushnell e Ted Dabney, all'Atari si pu\u00f2 attribuire l'inizio dell'industria videoludica con il gioco Pong. La versione domestica di Pong, che si connetteva ad un televisore, fu una delle prime console.\nAtari Inc. fu originariamente chiamata Syzygy, un termine astronomico. Tuttavia, poich\u00e9 esisteva almeno un'altra societ\u00e0 con quel nome (si dice fosse una ditta produttrice di candele o di tetti) Bushnell elenc\u00f2 diverse parole del Go e scelse \"Atari\", che \u00e8 spesso tradotta come \"informare un giocatore avversario che \u00e8 in pericolo\", ma in realt\u00e0 significa solo \"[questa particolare pietra] pu\u00f2 essere presa dall'avversario\"; se detto all'avversario \u00e8 unicamente una cortesia data, \"non\" equivale a \"scacco!\", che rappresenta una seria minaccia al Re negli scacchi, pezzo che nel Go non esiste.\nBushnell vendette Atari alla Warner Communications nel 1976 per una cifra compresa fra 28 e 32 milioni di dollari e us\u00f2 parte del denaro per comprare la Folgers Mansion, poi nel 1979 abbandon\u00f2 la societ\u00e0. Intanto la societ\u00e0 - che due anni prima aveva introdotto una nuova porta dedicata ai joystick - durante la direzione della Warner ebbe un grandissimo successo, anche grazie ad uno dei primi giochi, pong, vendendo milioni di console Atari 2600. Al suo apice, Atari contribuiva per un terzo alle entrate annuali della Warner e divenne la societ\u00e0 dallo sviluppo pi\u00f9 rapido nella storia degli Stati Uniti per l'epoca.\nGli anni ottanta e la crisi del 1983.\nSebbene l'Atari 2600 fosse rilevante sul mercato dei video giochi da casa, speriment\u00f2 la prima dura concorrenza nel 1980 da parte dell'Intellivision di Mattel, pubblicizzato per le sue capacit\u00e0 grafiche superiori rispetto al 2600. Ciononostante, il 2600 rimase lo standard industriale, grazie alla superiorit\u00e0 sul mercato e all'Atari, caratterizzata dalla pi\u00f9 grande variet\u00e0 di giochi disponibili.\nTuttavia, agli inizi degli anni ottanta sorsero dei problemi: le divisioni home computer, console e giochi arcade operavano indipendentemente e raramente cooperavano. Con la crescente concorrenza e la guerra dei prezzi nel mercato degli home computer e delle console per videogiochi, l'Atari non fu mai in grado di eguagliare il successo della console 2600. Nel 1982 mise in commercio versioni deludenti di due giochi altamente pubblicizzati, Pac-Man e E.T., causando un accumulo di invenduti e la caduta dei prezzi. Nello stesso anno inoltre Atari perdette un processo contro Activision, societ\u00e0 fondata da suoi ex dipendenti mal pagati: fu cos\u00ec legittimato lo sviluppo del 2600 da parte di terzi. Il mercato si satur\u00f2 rapidamente, con un calo ulteriore dei prezzi. Inoltre nel dicembre 1982, i dirigenti Atari Ray Kassar e Dennis Groth furono accusati di insider trading (accuse poi rivelatesi infondate). Larry Emmons, che era stato l'\"impiegato numero 3\", si dimise nel 1982. Era a capo del settore ricerca e sviluppo del piccolo gruppo di talentuosi ingegneri di Grass Valley, in California. La console Atari 5200, messa in commercio come sostituto di nuova generazione del 2600, era basata sui computer Atari 800 (ma incompatibile con le cartucce di giochi di quel computer) e le sue vendite non soddisfecero mai le aspettative della compagnia. Secondo alcune voci, a met\u00e0 strada tra realt\u00e0 e leggenda metropolitana, sembra che nel 1983, a seguito di ingenti restituzioni di ordini dai distributori, Atari interr\u00f2 milioni di cartucce invendute (la maggior parte di \"Pac-Man\" e \"E.T. the Extra-Terrestrial\") in una discarica nel deserto del Nuovo Messico. Howard Scott Warshaw (il programmatore di \"E.T.\", \"Yars' Revenge\" e \"Raiders of the Lost Ark\") mette in dubbio la fondatezza di questo avvenimento noto come sepoltura dei videogiochi Atari tuttavia dopo pi\u00f9 di 30 anni, il 26 aprile 2014 ad Alamogordo, durante delle ricerche mirate proprio a verificare la presenza di questi videogiochi, vennero reperite diverse cartucce di E.T. ed altri giochi Atari.\nIn ogni caso, Atari continuava ad avere una posizione formidabile nel mercato mondiale dei videogame. Era la prima produttrice di console in ogni mercato eccetto il Giappone, il cui leader di mercato era Nintendo, che aveva messo in commercio la sua prima console da gioco, il Famicom, abbreviazione di \"FAMIly COMputer\" (meglio nota al resto del mondo come NES) nel 1983. Il Famicom vendette molto bene in Giappone, e Nintendo cominci\u00f2 a guardare ad altri mercati. Avvicin\u00f2 Atari proponendo un accordo di licenza: Atari avrebbe prodotto e venduto il sistema, pagando a Nintendo una royalty. Le trattative erano in corso e le due compagnie decisero di firmare l'accordo nell'estate del 1983 in occasione del CES. Malauguratamente, nella stessa occasione Coleco presentava il suo nuovo Adam computer, e l'unit\u00e0 che era in mostra aveva Donkey Kong della Nintendo. Ma Atari possedeva i diritti di pubblicazione su Donkey Kong per computer e il CEO Ray Kassar si infuri\u00f2, accusando la Nintendo di fare il doppio gioco con la licenza di Donkey Kong. Nintendo a sua volta attacc\u00f2 la Coleco. Dopo un mese Ray Kassar fu costretto a lasciare la Atari, e i dirigenti impegnati nell'affare Famicom furono costretti a ricominciare tutto da capo.\nTali problemi furono seguiti dal crack dei videogiochi del 1983, che provoc\u00f2 perdite per oltre 500 milioni di dollari. Le azioni della Warner crollarono da 60 a 20 dollari, e la societ\u00e0 inizi\u00f2 a cercare un compratore per la sua problematica divisione. Per quanto riguarda Nintendo, Atari non poteva pi\u00f9 permettersi l'affare Famicom, e alla fine i Giapponesi dovettero proseguire per conto proprio.\nLa \"Atari Corporation\" e gli home computers.\nNel luglio 1984, Warner vendette le divisioni home computing e game console di Atari a Jack Tramiel, il fondatore della concorrente Commodore International, da poco allontanato, sotto il nome \"Atari Corporation\" per $240 milioni in stock della nuova societ\u00e0. Warner mantenne la divisione arcade sotto il nome Atari Games, per poi venderla a Namco nel 1985. Warner vendette anche la neonata Ataritel a Mitsubishi.\nSotto la guida di Tramiel, \"Atari Corporation\" us\u00f2 il rimanente stock di magazzino delle console per mantenere a galla la societ\u00e0 mentre completava lo sviluppo del suo computer a 16-bit, l'Atari ST. Nel 1985 fu distribuito l'aggiornamento della linea di computer a 8 bit, la serie Atari XE, insieme alla linea Atari ST. Poi, nel 1986, la societ\u00e0 punt\u00f2 sulle console progettate sotto Warner: Atari - Atari 2600jr e Atari 7800 console (la quale ebbe vendite limitate nel 1984). In quell'anno la societ\u00e0 si riprese, realizzando un profitto di 25 milioni. La linea Atari ST ebbe grande successo (soprattutto in Europa, non tanto negli U.S.A.) vendendo in totale pi\u00f9 di 4 milioni di unit\u00e0. Era popolare specialmente fra i musicisti, poich\u00e9 aveva delle porte MIDI incluse. Nonostante questo, alla fine il concorrente pi\u00f9 prossimo, l'Amiga, la super\u00f2 nelle vendite, anche se non di molto. Atari in seguito produsse anche una linea di PC IBM compatibili insieme a un computer palmare compatibile MS-DOS chiamato Atari Portfolio, uno dei primi sistemi di questo tipo.\nNel 1989 fu messa in commercio Atari Lynx, la prima console portatile con grafica a colori. Essa fu apprezzata da pubblico e critica, ma una carenza di componenti ne imped\u00ec la messa in commercio in tutti gli USA entro il Natale 1989. Per questo, il Lynx perse la sua quota di mercato a favore del Game Boy Nintendo, che aveva un display in bianco e nero ma era largamente disponibile. Nel 1989 Atari Corp. fece causa a Nintendo per $250 milioni per monopolio illegale, ma perse. I principali difetti imputati al Lynx da parte dei sostenitori del rivale erano l'ingombro, il peso e soprattutto la durata delle batterie. Di fatto, nonostante avesse un hardware notevolmente superiore ai due concorrenti (il gi\u00e0 citato Game Boy e il Game Gear della SEGA) il Lynx riscosse poca fiducia da parte degli sviluppatori ed usc\u00ec un numero limitato di titoli rispetto alle rivali.\nGli anni novanta e la crisi.\nA mano a mano che la fortuna degli ST e dei PC compatibili Atari calava, le console e il software tornarono al centro degli obiettivi della societ\u00e0. Nel 1993 mise in commercio la sua ultima console, l'Atari Jaguar. Dopo un periodo di iniziale successo, nemmeno questa soddisfece le aspettative: la sua potenza non reggeva il confronto con la PlayStation della Sony Computer Entertainment n\u00e9 con il Saturn della SEGA e mancava del supporto da parte di terzi che invece i giapponesi si erano agevolmente assicurati.\nDal 1996, una serie di processi vinti, seguita da validi investimenti, aveva lasciato Atari in una buona situazione economica, ma d'altro canto il fallimento del Lynx e del Jaguar aveva lasciato la societ\u00e0 a corto di prodotti da commercializzare. Inoltre Tramiel e la sua famiglia volevano uscire dal mercato. Il risultato fu una rapida successione di passaggi di propriet\u00e0. Nel luglio 1996, Atari si fuse con JTS Inc., un produttore di dischi rigidi di vita breve, per formare la JTS Corp. Il ruolo principale di Atari nella nuova societ\u00e0 divenne il controllo delle propriet\u00e0 dell'Atari stessa, oltre a un supporto minimo, di conseguenza il nome scomparve completamente dal mercato.\nSebbene l'Atari originale avesse cessato di esistere, prosegu\u00ec un cospicuo sviluppo sotterraneo per i sistemi di gioco e computer Atari degli anni settanta e ottanta, e molte delle convention sul retro-gaming (come World Of Atari, Classic Gaming Expo, Philly Classic, e Midwest Gaming Classic) sono incentrate sull'Atari. Vi sono anche siti web dedicati alle release di nuovi prodotti per le console e i computer originali Atari, come AtariAge.com. Il VCS, la console di maggior successo, \u00e8 tuttora nei cuori di milioni di appassionati nel mondo.\nNel frattempo, Atari Games era stata acquisita nel 1986 dai suoi dipendenti, che fondarono anche Tengen per portare i giochi arcade nelle case. La nuova Time Warner per\u00f2 cominci\u00f2 a rastrellare sempre pi\u00f9 azioni della societ\u00e0, fino ad acquisire nuovamente il pieno controllo nel 1994. A quel punto Atari Games cess\u00f2 di esistere e divenne parte di \"Time Warner Interactive\". Nel 1996, Time-Warner vendette TWI a WMS Industries Inc, proprietaria di Midway dal 1988. WMS port\u00f2 le propriet\u00e0 sotto Midway Games (in seguito chiamata NetherRealm Studios) e ristabil\u00ec il nome Atari Games. Nel 1998, Midway fu venduta ai suoi azionisti per poi formare una societ\u00e0 a s\u00e9. Nel 1998, Midway intent\u00f2 contro Hasbro un processo a porte chiuse: il risultato fu la ridenominazione di Atari Games in Midway Games West. Midway abbandon\u00f2 l'industria dei giochi nel 2001, e chiuse Midway Games West nel 2003 - calando il sipario su ci\u00f2 che restava della sezione giochi arcade originale di Atari -.\nNel marzo 1998, JTS vendette i diritti sul nome Atari alla Hasbro Interactive per 5 milioni di dollari: meno di un quinto di ci\u00f2 che Warner Communications aveva pagato 22 anni prima. Tale transazione riguardava in primo luogo il marchio e la propriet\u00e0 intellettuale, che ora ricadeva sotto la divisione Atari Interactive di Hasbro Interactive. Il nome del marchio cambi\u00f2 nuovamente propriet\u00e0 nel dicembre 2000, quando l'editrice di software francese Infogrames scal\u00f2 Hasbro Interactive.\nGli anni 2000: l'acquisizione di Infogrames e la bancarotta.\nNell'ottobre 2001, Infogrames annunci\u00f2 che avrebbe \"reinventato\" il marchio Atari con il lancio di tre nuovi giochi. Il 7 maggio 2003, Infogrames riorganizz\u00f2 ufficialmente le sue sussidiarie USA come entit\u00e0 separata denominata \"Atari, Inc.;\" ribattezz\u00f2 le sue sedi operative europee Atari Europe, mantenendo il nome Infogrames Entertainment per la holding principale.\nNel 2002 prese piede la moda dei TV game: una societ\u00e0 di giocattoli americana, Jakks Pacific, commercializz\u00f2 una console plug-and-play chiamata \"Atari 10-in-1 TV Game\", che molti credevano avrebbe risvegliato l'interesse verso i classici Atari. Dotata di porte A/V, funzionava a batterie, non richiedeva l'uso di cartucce per via dei giochi memorizzati all'interno, ed aveva la stessa forma di un joystick per Atari 2600. Nel 2004, la stessa societ\u00e0 ide\u00f2 anche gli \"Atari Paddle Games\", altro TV game stavolta dedicato ai giochi che richiedevano l'uso dei \"paddle\", ovvero i controlli a potenziometro.\nCome abbiamo detto, nessuno dei giochi era messo in commercio direttamente da Atari. Tuttavia, sempre nel 2004, Atari Inc. commercializz\u00f2 un proprio TV game: l'Atari Flashback. Il prodotto richiamava l'aspetto estetico di un Atari 7800 miniaturizzato, era dotato di due joystick simili a quelli del 7800 rimpiccioliti e di venti videogiochi preinstallati. Al contrario di altri apparecchi simili, per il Flashback non servivano batterie perch\u00e9 era dotato di un alimentatore AC. Il Flashback vendette bene, ma incontr\u00f2 le critiche di molti appassionati delle console Atari, i quali lamentavano che il dispositivo fosse troppo piccolo, poco robusto e dotato di joystick peggiori rispetto agli originali dell'Atari 7800. Inoltre, essendo il sistema basato su un hardware NES, alcuni giochi non ricreavano alla perfezione il sonoro, la grafica o altri particolari degli originali. Per questo molti ritennero che il Flashback non riproponesse l'autentica esperienza Atari.\nQuindi per soddisfare le richieste degli appassionati, nell'agosto 2005 Atari commercializz\u00f2 una nuova console, l'Atari Flashback 2, che ricreava l'aspetto di un Atari VCS ed era basata sullo stesso hardware, miniaturizzato in un unico chip. La console era dotata di due controller pressoch\u00e9 identici agli originali dell'Atari 2600 e di 40 giochi memorizzati nel firmware, di cui 7 inediti. Con una semplice modifica si poteva installare una porta per le cartucce del 2600, in modo da poter utilizzare i vecchi giochi eventualmente posseduti.\nNel 2007 la societ\u00e0 affront\u00f2 diversi problemi finanziari, culminati con un passivo di dodici milioni di dollari, il che spinse l'amministratore delegato David Pierce a dimettersi a ottobre. Il nuovo amministratore delegato ad interim, Curtis G. Solsvig III, decise di abbandonare la produzione interna di videogiochi concentrandosi sulla commercializzazione di prodotti sviluppati da terzi. Al fine di recuperare liquidit\u00e0 la societ\u00e0 concesse alla Lyon di sfruttare il marchio Test Drive per cinque milioni di dollari.\nNel maggio del 2008 Infogrames, gi\u00e0 proprietaria della maggioranza della societ\u00e0, complet\u00f2 l'acquisizione delle azioni Atari per undici milioni di dollari. Il 21 gennaio 2013 l'azienda avvi\u00f2 la procedura fallimentare e richiese la tutela dai creditori in base all'articolo 11 della legge fallimentare statunitense.\nOggi Atari ha avviato un'azienda chiamata Atari Token basata sulla commercializzazione dei bitcoin, possiede diversi alberghi negli Stati Uniti e cosa pi\u00f9 importante sta ritornando nel mondo console con l'Atari VCS (2020) prodotto dalla filiale americana.\nLe console di successo.\nFra i prodotti di maggior rilievo della societ\u00e0 ricordiamo le console domestiche come l'Atari 2600 (VCS); una serie di computer a otto bit (Atari 400, 800, 600 e 800XL, 65 e130XE) di buon successo negli anni '80; Atari ha preso parte alla rivoluzione dei computer a 16/32 bit prima con l'Atari ST e poi con l'Atari Falcon; in seguito ha costruito la console Atari Jaguar a 64-bit, rivelatasi purtroppo un fiasco; ed ha lanciato Atari Lynx, la prima console portatile a colori."}
{"id": "227190", "revid": "8489", "url": "https://it.wikipedia.org/wiki?curid=227190", "title": "Grand Theft Auto - Vice City", "text": ""}
{"id": "227197", "revid": "123307890", "url": "https://it.wikipedia.org/wiki?curid=227197", "title": "Irish coffee", "text": "L'Irish coffee, o caff\u00e8 irlandese, \u00e8 un caff\u00e8 caldo, zuccherato, corretto con Whiskey irlandese e con uno strato di panna sulla superficie.\nViene servito pre-riscaldando il bicchiere, mettendoci il caff\u00e8 corretto e zuccherato ed aggiungendovi per ultima la panna, leggermente montata. A volte, ma piuttosto raramente, al caff\u00e8 vengono aggiunte spezie quali la noce moscata o la cannella.\nStoria.\nL'invenzione del cocktail \u00e8 rivendicata dalla cittadina irlandese di Foynes, nel cui bar del porto e dell'aeroporto veniva servito per riscaldare i passeggeri reduci dalle traversate trans-atlantiche.\nSecondo la tradizione, l'elaborazione della bevanda si deve a Mr. Joe Sheridan, chef del ristorante O'Regan di fronte all'aerostazione. Era il 1943 e all'aeroporto giunsero in piena notte dei passeggeri stanchi e stizziti per la cancellazione del loro volo dovuta al maltempo. Joe Sheridan pens\u00f2 allora di servire loro qualcosa di robusto che potesse rinfrancare e \"riscaldare\" i passeggeri. Prepar\u00f2 del caff\u00e8 molto forte, aggiunse zucchero e whiskey, completando con una guarnizione di panna. Quando i passeggeri gli chiesero se si trattasse di caff\u00e8 brasiliano, Mr. Sheridan divertito rispose: \u00abNo, \u00e8 caff\u00e8 irlandese!\u00bb.\nAnni dopo, Stanton Delaplane, giornalista del \"San Francisco Chronicle\", import\u00f2 la bevanda negli Stati Uniti dopo averla assaggiata all'aeroporto di Shannon, in Irlanda, dove Joe Sheridan si era trasferito.\nNel 1988, l'Autorit\u00e0 Irlandese degli Standard Nazionali pubblic\u00f2 lo standard di preparazione dell'Irish Coffee, noto sotto la voce \"I.S. 417: Irish Coffee\".\nVarianti dell'Irish Coffee.\nEssendo il tipo di caff\u00e8 e il metodo di realizzazione della panna componenti fondamentali per la realizzazione di un perfetto Irish Coffee, non \u00e8 inusuale imbattersi in bevande spacciate per Irish Coffee, ma che da essa si differenziano enormemente.\nAd esempio, in alcuni bar del sud est asiatico viene servito un cocktail freddo con caff\u00e8 e whisky, qualche volta senza panna, che viene venduto sotto il nome di \"Irish Coffee\".\nIn Spagna la bevanda viene chiamata col nome di \"Caf\u00e8 Irland\u00e8s\", e viene solitamente servita con uno strato di whisky sul fondo, uno strato di caff\u00e8 al centro ed uno strato di panna sulla cima del bicchiere; spesso la bevanda viene creata con specifici dispositivi presenti all'interno del bar.\nIn Jamaica si tende a sostituire il whiskey con il rum locale.\nSotto la voce di Highland Coffee va invece quella bevanda calda al caff\u00e8 che sostituisce il whiskey con dello scotch.\nMolte bevande con base di caff\u00e8 caldo e liquore hanno inoltre derivato il loro nome dall'Irish Coffee. Un esempio su tutti potrebbe essere il Bailey's Coffee, che tuttavia si differenzia dal vero Irish Coffee per l'utilizzo di una crema liquorosa al caff\u00e8 in sostituzione del tradizionale whisky."}
{"id": "227199", "revid": "599013", "url": "https://it.wikipedia.org/wiki?curid=227199", "title": "Recioto", "text": ""}
{"id": "227203", "revid": "2179843", "url": "https://it.wikipedia.org/wiki?curid=227203", "title": "Sceicco", "text": "Sceicco () \u00e8 un termine derivato dall'arabo che letteralmente significa \"vecchio\" o \"anziano\", ma che in realt\u00e0 indica una qualsiasi persona che goda di grande rispetto, a prescindere dall'et\u00e0. Lo si trova scritto anche \"cheikh\" (uso francese) o \"sheikh\" (uso inglese). La forma femminile \u00e8 sceicca (\"sheikha\", \"shaykha\", o \"\u0161aikha\").\nDefinizione.\nIn ambiente tribale identifica il capo della trib\u00f9 (in epoca pre-islamica e islamica antica si usava pi\u00f9 spesso il termine \"sayyid\", ovvero \"oratore\", che oggi \u00e8 passato invece a significare genericamente \"signore\"). In entrambi i casi si sceglieva per rappresentare il proprio gruppo la persona pi\u00f9 anziana, in virt\u00f9 della sua maggiore conoscenza delle leggi consuetudinarie (\"adab\") che regolavano la vita del gruppo. Non si sceglieva quindi la persona pi\u00f9 valida da un punto di vista fisico o pi\u00f9 coraggiosa (perlopi\u00f9 giovane), a cui veniva solitamente affidata la conduzione del gruppo in battaglia, e che veniva identificato col termine di \"ra\u02be\u012bs\" (in et\u00e0 contemporanea il vocabolo \u00e8 passato a significare \"presidente\").\nCi\u00f2 spiega il grande rispetto che, tanto nella cultura araba precedente all'Islam, quanto in quella islamica, caratterizza le persone anziane, anche nell'et\u00e0 pi\u00f9 recente in cui i modelli tradizionali tendono a cedere il passo a modelli culturali d'importazione. Il grande prestigio goduto dalle persone anziane agevol\u00f2 le prime scelte successorie del profeta Maometto nel periodo cosiddetto \"ortodosso\" dei primi quattro califfi, in cui si dette il massimo risalto all'anzianit\u00e0 della fede (\"s\u0101biqa\") del candidato e alla matura esperienza.\nAl giorno d'oggi il termine \u00e8 sganciato dalla reale maturit\u00e0 anagrafica ed \u00e8 sovente impiegato anche per chi sia considerato un Maestro, nei campi pi\u00f9 disparati dell'attivit\u00e0 umana. In particolare il termine viene usato nel campo degli studi religiosi, assumendo il significato che in contesto occidentale \u00e8 attribuito al \"decano\", come \u00e8 ad esempio il caso dello \"Grande Imam\" della moschea-universit\u00e0 cairota di al-Azhar, indicato anche come \"shaykh\".\nIn lingua turca il sostantivo impiegato \u00e8 \"p\u012br\" o, nell'alevismo, \"dede\" (lett. \"nonno\"). Entrambi i termini trovano ampio impiego nel Sufismo."}
{"id": "227204", "revid": "287204", "url": "https://it.wikipedia.org/wiki?curid=227204", "title": "Febbre di Katayama", "text": ""}
{"id": "227206", "revid": "1543377", "url": "https://it.wikipedia.org/wiki?curid=227206", "title": "James Irwin", "text": "Istruzione.\nJames Irwin fu ufficiale (maggiore) dell'US Air Force e come tale pilota per voli esperimentali. Nel 1951 si laure\u00f2 quale Bachelor of Science presso la US Naval Academy e nel 1957 divenne Master of Science nel campo di ingegneria aeronautica (Aeronautical Engineering) ed ingegneria strumentale (instrumentation Engineering) presso la Universit\u00e0 del Michigan.\nNon venne scelto dalla NASA e solo nel 1963 venne scelto come Military Astronaut della 4. categoria. Fu comunque l'ottavo uomo a porre il suo piede sulla Luna nell'ambito della missione di Apollo 15 che si svolse dal 26 luglio al 7 agosto 1971.\nIl 31 luglio 1972 lasci\u00f2 la NASA. Influenzato dal suo viaggio sulla Luna, divenne predicatore e ricercatore biblico. Irwin fece diversi viaggi in Turchia, in particolar modo sul monte Ararat per cercare l'arca di No\u00e8. Nel libro \"More Than Earthlings\", Irwin espresse la sua posizione che il racconto della creazione contenuto nel Libro della Genesi \u00e8 storico e va preso alla lettera.\nL'8 agosto 1991 Irwin decedette in seguito ad un infarto. Irwin \u00e8 stato sepolto nel Cimitero nazionale di Arlington, Virginia.\nMassone, fu membro della \"Tejon Lodge\" No. 104, di Colorado Springs, Colorado."}
{"id": "227210", "revid": "125668184", "url": "https://it.wikipedia.org/wiki?curid=227210", "title": "Paolo di Tebe", "text": "Agiografia.\nLa fonte per la vita di Paolo \u00e8 la \"Vita Sancti Pauli primi eremitae\" risalente alla seconda met\u00e0 del IV secolo e scritta da san Girolamo durante il suo soggiorno nel deserto di Calcide (Siria), negli anni 375-377. La prima edizione critica della \"Vita Sancti Pauli\" \u00e8 stata pubblicata da Bazyli Deg\u00f3rski.\nDurante la persecuzione degli imperatori romani Decio e Valeriano (una persecuzione molto capillare e particolarmente cruenta anche se breve), Paolo, giovane cristiano egiziano di ricca famiglia e molto colto, fu costretto a lasciare la citt\u00e0 per il deserto, in quanto era stato denunciato come cristiano da familiari desiderosi di entrare in possesso del suo patrimonio.\nPaolo si rifugi\u00f2 nelle montagne del deserto della Tebaide dove trov\u00f2 rifugio in una grotta nelle cui vicinanze si trovava una sorgente d'acqua e un albero di palma. Dalla palma traeva le foglie che intrecciava per farne stuoie oltre al suo abito e i datteri con cui si nutr\u00ec fino all'et\u00e0 di circa 43 anni, quando un corvo cominci\u00f2 a portargli ogni giorno un mezzo pane.\nAll'avvicinarsi della sua morte, Paolo ricevette la visita di Antonio, altro grande eremita, detto \"il grande\" per essere stato il primo responsabile della diffusione del monachesimo. Gli espresse il desiderio di essere sepolto avvolto nel mantello che Antonio aveva ricevuto in dono dal vescovo Atanasio. La sua richiesta fu accolta e Antonio lo seppell\u00ec avvolto in questo mantello, in una fossa scavata, sempre secondo la Vita geronimiana, da due leoni.\nPer questo nell'iconografia \u00e8 tradizionalmente rappresentato vestito con un abito di foglie di palma intrecciate, attorniato da un corvo e da due leoni.\nCulto.\nLa ricorrenza liturgica di San Paolo di Tebe viene celebrata il 15 gennaio; nel sinassario ortodosso l'apolitikion del santo recita: \"\u0398\u03b5\u03af\u03bf\u03c5 \u03a0\u03bd\u03b5\u03cd\u03bc\u03b1\u03c4\u03bf\u03c2, \u03c4\u1fc7 \u1f10\u03c0\u03b9\u03bd\u03b5\u03cd\u03c3\u03b5\u03b9, \u03c0\u03c1\u1ff6\u03c4\u03bf\u03c2 \u1fa4\u03ba\u03b7\u03c3\u03b1\u03c2, \u1f10\u03bd \u03c4\u1fc7 \u1f10\u03c1\u03ae\u03bc\u1ff3, \u1f28\u03bb\u03b9\u03bf\u1f7a \u03c4\u1f78\u03bd \u03b6\u03b7\u03bb\u03c9\u03c4\u1f74\u03bd \u03bc\u03b9\u03bc\u03b7\u03c3\u03ac\u03bc\u03b5\u03bd\u03bf\u03c2\u00b7 \u03ba\u03b1\u1f76 \u03b4\u03b9' \u1f40\u03c1\u03bd\u03ad\u03bf\u03c5 \u03c4\u03c1\u03b1\u03c6\u03b5\u1f76\u03c2 \u1f61\u03c2 \u1f30\u03c3\u03ac\u03b3\u03b3\u03b5\u03bb\u03bf\u03c2, \u1f51\u03c0' \u1f08\u03bd\u03c4\u03c9\u03bd\u03af\u03bf\u03c5 \u03c4\u1ff7 \u03ba\u03cc\u03c3\u03bc\u1ff3 \u1f10\u03b3\u03bd\u03ce\u03c1\u03b9\u03c3\u03b1\u03b9. \u03a0\u03b1\u1fe6\u03bb\u03b5 \u1f4d\u03c3\u03b9\u03b5, \u03a7\u03c1\u03b9\u03c3\u03c4\u1f78\u03bd \u03c4\u1f78\u03bd \u0398\u03b5\u1f78\u03bd \u1f31\u03ba\u03ad\u03c4\u03b5\u03c5\u03b5, \u03b4\u03c9\u03c1\u03ae\u03c3\u03b1\u03c3\u03b8\u03b1\u03b9 \u1f21\u03bc\u1f76\u03bd \u03c4\u1f78 \u03bc\u03ad\u03b3\u03b1 \u1f14\u03bb\u03b5\u03bf\u03c2\" [Ispirato dal Santo Spirito, per primo hai abitato nel deserto, imitando lo zelo di Elia, nutrito da un uccello, e da Sant'Antonio sei stato fatto conoscere al mondo come simile agli Angeli. Paolo Santo, supplica Cristo Dio di donarci la grande misericordia].\nSecondo lo studioso Renato D'Antiga la parte pi\u00f9 consistente delle reliquie di San Paolo di Tebe sono state murate sopra l'altare maggiore della Rettoria di San Zulian a Venezia.\nNell'iconografia tradizionale \u00e8 spesso ritratto assieme ad Antonio, con il corvo, i due leoni e la sua tunica fatta di foglie di palma intrecciata.\nA Paolo di Tebe si ispira l'Ordine di San Paolo Primo Eremita (Monaci Paolini), sorto in Ungheria nel XIII secolo. L'Ordine dei Paolini \u00e8 ancora presente ai nostri giorni, in particolare in Polonia, ma anche in Italia: a Roma (due monasteri), a Ravenna (S. Maria in Porto), ad Acquasanta (GE; fino al 2013), a Selvaggio (Giaveno, TO)."}
{"id": "227211", "revid": "319559", "url": "https://it.wikipedia.org/wiki?curid=227211", "title": "Blaster (virus)", "text": "Blaster (conosciuto anche con i nomi di Lovsan, Lovesan o Msblast) \u00e8 un worm che si \u00e8 diffuso sui computer con sistema operativo Microsoft Windows XP e Windows 2000 durante il mese di agosto del 2003.\nStoria.\nI primi computer infetti dal worm furono rilevati l'11 agosto. La velocit\u00e0 con cui si diffondeva l'infezione aument\u00f2 fino a raggiungere il picco di infetti il 13 agosto. L'essere filtrato da molti ISP ed essere portato all'attenzione degli utenti ne limit\u00f2 la diffusione.\nIl worm era programmato per lanciare un attacco DoS (in particolare un SYN flood) il 15 agosto contro la porta 80 di windowsupdate.com. Il danno per Microsoft fu minimo, poich\u00e9 il sito preso di mira era windowsupdate.com invece di windowsupdate.microsoft.com verso cui era rediretto. Microsoft disattiv\u00f2 temporaneamente il sito bersaglio per minimizzare i potenziali effetti dell'attacco del worm.\nBlaster si diffondeva sfruttando un buffer overflow nei servizi RPC DCOM dei computer con sistema operativo non protetto da patch.\nIl worm contiene due messaggi in stringhe nascoste. La prima \u00e8 il motivo per cui il worm a volte \u00e8 chiamato \"Lovsan\" o \"Lovesan\":\nIl secondo \u00e8 un messaggio per Bill Gates, cofondatore di Microsoft e obiettivo del worm:\nIl 20 agosto 2003, Jeffrey Lee Parson, un ragazzo di 18 anni di Hopkins, cittadina del Minnesota, venne arrestato per aver creato la variante B del worm Blaster; confess\u00f2 e fu condannato a 18 mesi di carcere.\nEffetti collaterali.\nAnche se il worm pu\u00f2 diffondersi solo su sistemi con Windows 2000 e Windows XP (32 bit), pu\u00f2 causare instabilit\u00e0 nei servizi RCP anche su sistemi Windows XP, Windows XP (64 bit) e Windows Server 2003. Il sistema pu\u00f2 diventare a tal punto instabile da mostrare il seguente messaggio per poi riavviarsi:\nQuesto messaggio di errore e il conseguente riavvio pu\u00f2 essere evitato cambiando le propriet\u00e0 del servizio RPC, permettendo all'utente di rimuovere il worm e installare una patch che elimini la vulnerabilit\u00e0.\nUn altro metodo per evitare il riavvio \u00e8:\nSe eseguita come Amministratore, questa procedura evita il riavvio (-a sta per \"Abort\").\nInoltre i sistemi su cui \u00e8 in esecuzione il Distributed Computing Environment di Open Software Foundation possono essere disturbati dal traffico generato dal worm, che pu\u00f2 portare il DCE al crash."}
{"id": "227217", "revid": "767487", "url": "https://it.wikipedia.org/wiki?curid=227217", "title": "Windows XP Media Center Edition", "text": "Windows XP Media Center Edition, abbreviato MCE (nome in codice \"Freestyle\"), \u00e8 un'edizione del sistema operativo Windows XP ottimizzata per l'intrattenimento domestico.\nDescrizione.\nSua caratteristica principale \u00e8 l'applicazione Windows Media Center, la quale permette la fruizione di contenuti multimediali locali e su Internet (musica, televisione, DVD, radio) attraverso un telecomando e un'interfaccia 10-foot, pensata per l'utilizzo del monitor come televisore.\nMedia Center permette di vedere la TV o sentire la radio (solo se nel pc \u00e8 installata una scheda tv/radio), di registrare i programmi TV, di masterizzare CD e DVD con la musica o i video in riproduzione, di vedere presentazioni di immagini e persino chattare su MSN Messenger con il telecomando o di accedere a contenuti a richiesta come: Rosso Alice, Radio RTL 102.5, La Gazzetta Dello Sport, Corriere Della Sera, Bow.it ed altri servizi di questo tipo (on demand). Si pu\u00f2 usufruire di tutti questi servizi comodamente nel salotto, persino fare shopping, con un solo telecomando.\nSono inoltre disponibili per gli utenti con Genuine Advantage dei componenti aggiuntivi per Media Center, come giochi o altre utility (come il Karaoke).\nLa shell grafica attivabile via telecomando \u00e8 tuttavia solo un programma esterno, come lo \u00e8 Windows Media Player. Quando essa viene chiusa, il pc rimane utilizzabile come una normale macchina con sistema operativo Windows XP Professional.\nQuesta versione di Windows pu\u00f2 essere acquistata solamente con licenza OEM insieme ad un Media Center PC.\nWindows Media Center \u00e8 incluso in Windows Vista, versioni Home, Premium e Ultimate, con un nuovo design ed \u00e8 in grado di sfruttare tutte le nuove capacit\u00e0 grafiche e multimediali di Windows Vista. Da Windows Vista in avanti non \u00e8 possibile tuttavia sfruttare i servizi di messaggistica di MSN all'interno di Media Center.\nDifferenze dalla versione Professional.\nWindows XP Media Center Edition \u00e8 basato su XP Professional, ma ha capacit\u00e0 di rete ridotte rispetto a questa versione ed inoltre non \u00e8 compatibile con la maggior parte dei dispositivi usb-midi ed alcune applicazioni."}
{"id": "227221", "revid": "633", "url": "https://it.wikipedia.org/wiki?curid=227221", "title": "Professoressa Caprapall", "text": ""}
{"id": "227223", "revid": "122366298", "url": "https://it.wikipedia.org/wiki?curid=227223", "title": "Paolino di Nola", "text": "Agiografia.\nNato in un'illustre famiglia di senatori e consoli, era figlio del prefetto della Provincia d'Aquitania. Studi\u00f2 legge e filosofia, e a quindici anni, quando il maestro si trasfer\u00ec a Milano, aveva gi\u00e0 completato gli studi letterari. A poco pi\u00f9 di vent'anni era annoverato tra i seicento senatori. Nel 378, uscito di carica, gli spettava il governo di una provincia senatoria e scelse la Campania. Anzich\u00e9 insediarsi a Capua prefer\u00ec Nola, dove aveva alcuni possedimenti. A Cimitile, vicino a Nola, era venerato san Felice. Prima di tornare in Aquitania, secondo una cerimonia di tradizione pagana, Paolino si tagli\u00f2 la barba e la consacr\u00f2 a san Felice, reputato \"martire\", pur non avendo versato sangue, per come aveva accettato le sofferenze in vita. A Barcellona conobbe Therasia, donna ricca e bella, ma (diversamente da lui) cristiana e battezzata. Therasia divenne la sua consorte e lo guid\u00f2 verso la conversione. Nel 389, a 35 anni circa, nella chiesa di Bordeaux, Paolino ricevette il battesimo dal vescovo Delfino. Nel 392 dalla coppia nacque Celso, che mor\u00ec appena otto giorni dopo la nascita. L'evento segn\u00f2 Paolino per sempre e lo spinse ancora di pi\u00f9 a rifugiarsi nella fede. Il suo percorso di conversione era completo.\nNel 393 Paolino si trovava a Barcellona e, durante una celebrazione liturgica del Natale, i fedeli invocarono: \u00abPaolino sacerdote...!\u00bb. Decise di farsi ordinare presbitero, secondo la massima: \"Voce di popolo, voce di Dio\". Dopo l'ordinazione, nel 394, part\u00ec per un viaggio in Italia dove conobbe sant'Ambrogio. Durante una sosta in Toscana Paolino e la moglie decisero di dedicarsi totalmente alla vita monastica. Egli decise di stabilirsi a Nola, dove aveva soggiornato da governatore della Campania e dove si trovava la tomba di san Felice, cui era particolarmente devoto. Fond\u00f2 un cenobio maschile e uno femminile, che si distinsero per l'intensa vita di preghiera e l'assistenza ai poveri. Appena arrivato, si ammal\u00f2 gravemente; guar\u00ec solo dopo lungo tempo. (Secondo la leggenda agiografica, la guarigione fu dovuta a un miracolo di san Felice).\nIn seguito fece innalzare una basilica a san Felice, al posto del modesto santuario allora esistente, e attorno vi edific\u00f2 una serie di chiostri ricchi di colonnati e fontane per accogliere le migliaia di pellegrini che ogni anno si recavano presso l'ara di san Felice. La moglie Therasia mor\u00ec tra il 409 e il 414.\nIl 24 agosto del 410 Alarico I, re dei Visigoti, entr\u00f2 in Roma e la saccheggi\u00f2. Paolo, vescovo di Nola, mor\u00ec in quell'anno, proprio quando Alarico era alle porte della citt\u00e0. Il popolo dei fedeli, con situazione analoga a quella di Barcellona, invoc\u00f2: \u00abPaolino Vescovo!\u00bb, e di nuovo egli accett\u00f2 la carica. Nola fu presa e devastata dai visigoti, e molti abitanti vennero fatti prigionieri. Paolino vendette caritatevolmente tutti i suoi averi, compresa la croce episcopale, per riscattare i prigionieri. Quando non ebbe pi\u00f9 niente, offr\u00ec la propria persona agli invasori per riscattare l'unico figlio di una vedova. A 55 anni, pass\u00f2 dall'essere sacerdote a essere vescovo e poi schiavo nel giro di un anno. Giunto in Africa e venduto come schiavo, divenne il giardiniere del proprio padrone. Un giorno Paolino profetizz\u00f2 l'imminente morte del re al suo padrone e, condotto innanzi al regnante, questi ne ebbe paura: in un suo sogno, Paolino presiedeva un tribunale di giudici contro di lui. Interrogatolo e scoperta la sua carica di vescovo, il padrone gli promise di concedergli qualsiasi cosa avesse chiesto; Paolino rispose che non desiderava altro che la liberazione sua e di tutti i nolani con lui. Cos\u00ec avvenne, e questi tornarono al loro paese, accompagnati da navi cariche di grano. Sulla spiaggia di Torre Annunziata fu accolto assieme ai prigionieri riscattati dai fedeli nolani che portavano e sventolavano mazzi di fiori. Ancor oggi sopravvive la tradizione dell'accoglienza: la prima domenica dopo il 22 giugno, a Nola si tiene la Festa dei Gigli.\nScritti.\nPaolino mantenne rapporti epistolari con i pi\u00f9 noti religiosi del tempo, in particolare con Ambrogio, Gerolamo e Agostino. Il suo epistolario conta 49 lettere.\nScrisse inoltre i \"Carmina\", una delle pi\u00f9 alte testimonianze della poesia cristiana dei primi secoli. Ce ne sono pervenuti 33, di cui 14 carmi natalizi. Ne compose uno ogni anno durante la sua permanenza a Nola, per il 14 gennaio, giorno del martirio di san Felice. Nel periodo di formazione e di studi compose vari poemetti, che non ci sono pervenuti.\nPoeta teologo.\nDa una decina di anni (vd. Iannicelli) si \u00e8 fatta strada, un po' timidamente, una linea di indagine che ha voluto privilegiare gli aspetti teologici dell'opera di Paolino. Si \u00e8 anche tentato di introdurre - accanto all'affermazione che Paolino comunque non sarebbe un teologo in senso stretto, cio\u00e8 speculativo-dogmatico - una nuova definizione di teologia che si arricchirebbe di elementi esperienziali, ascetici, spirituali, simbolici. Questa linea \u00e8 favorita da una nuova ricerca attualizzante e ridefinitoria del concetto di \u201cteologia\u201d e di \u201cteologo\u201d, che \u2018a fortiori\u2019 pu\u00f2 essere estesa non solo a Paolino di Nola ma anche ad altri Padri. Superando il livello retorico di talune dichiarazioni di inefficacia, di incompetenza, di ignoranza, Paolino utilizza di fatto alcuni procedimenti tipici del fare teologia. Non sembra neppure che la sua \u201cavversione\u201d alla filosofia possa pregiudicare lo scandaglio teologico, ma anzi \u00e8 affermazione pi\u00f9 netta della superiorit\u00e0 del cristianesimo, del ragionare su Dio rispetto al mondo pagano. \u00c8 interessante quanto scrive Giuseppe Morelli prima delle attualizzazioni odierne e senza le acquisizioni moderne (Joseph Morelli, \"De S. Paulini Nolani Doctrina Christologica\", tesi di dottorato in Teologia, Pontificia Facultas Theologica Neapolitana apud Majus Seminarium, ex Typographica Officina Forense, Neapoli, MCMXLV, pp.\u00a016\u201317), a cui va dato merito di aver focalizzato l'attenzione su un tema non secondario per uno scrittore cristiano: Sed, his non ostantibus, rite adfirmare possumus Nostrum, quamvis non semper theoreticam theologiam, sempre tamen cordis theologiam scribere. Et ipsae quaestiones disceptationesque dogmaticae, quae huc illuc notantur, minime suavitatem animi Paulini perturbant; neque impediunt quominus Noster elegans maneat scriptor, qui diligenter formam curet. Remanet igitur poeta, sed poeta theologus. Neque hoc in carminibus tantum apparet ac proinde Paulini epistolae dissimiles sunt Hieronymi et Augustini epistolis in quibus ardens et fervens fides quinti saeculi scriptorium pulsat, in quibus quaestiones subtiles urgent et obscurae, explicationesque abstrusae theologiae alternis vicibus agunt disceptationibus dogmaticis contra haereticos et schismata.\nCulto.\nIl Martirologio romano fissa la memoria liturgica il 22 giugno.\nPatronati.\nSan Paolino \u00e8 patrono dei campanari, o suonatori di campane. Inoltre \u00e8 patrono della Diocesi di Senigallia e di diverse localit\u00e0, tra le quali Ratisbona e i seguenti comuni italiani:"}
{"id": "227224", "revid": "1573940", "url": "https://it.wikipedia.org/wiki?curid=227224", "title": "Pterois volitans", "text": "Il pesce leone orientale, noto anche con il nome di pesce scorpione orientale o scorpena volante (Pterois volitans ()) \u00e8 un pesce d'acqua salata della famiglia Scorpaenidae.\nDistribuzione e habitat.\nQuesta specie \u00e8 diffusa nel Mar Rosso e nell'Oceano Pacifico, dal Sud-Est asiatico fino all'Australia, dal Giappone alla Polinesia. Abita le lagune e i fondali sassosi e di barriera fino a 150 metri di profondit\u00e0. I giovani tendono ad allontanarsi in mare aperto dal loro luogo di nascita, alla ricerca di nuovi habitat: questo giustifica la loro grande diffusione.\nLa specie \u00e8 stata accidentalmente introdotta negli anni '90 nell'Oceano Atlantico, lungo le coste degli Stati Uniti, invadendo progressivamente anche tutto il Mar dei Caraibi.\nRecentemente, sono stati segnalati numerosi avvistamenti di \"Pterois volitans\" nelle acque del Mediterraneo, in particolare presso le coste turche, e delle prospicienti isole greche.\nDescrizione.\nLa testa \u00e8 relativamente piccola, la bocca grande, gli occhi sporgenti, sormontati da due escrescenze (presenti anche intorno al mento). La fronte \u00e8 alta, il dorso curvo, mentre il ventre relativamente piatto. Il corpo si restringe verso il peduncolo caudale, che precede una coda piuttosto larga, tondeggiante.\nI primi raggi della pinna dorsale e di quella anale sono in realt\u00e0 aculei veleniferi, ben eretti dal pesce quando \u00e8 in situazione di pericolo. L'apparato velenifero consiste in 13 aculei sulla pinna dorsale e 3 in quella anale, tutti composti da aculei cavi collegati a una ghiandola velenifera; i raggi delle pinne pettorali sono aculei pieni, non velenosi. La livrea \u00e8 a strisce tendenzialmente verticali marroni e bianche, alcune sottili e altre pi\u00f9 larghe. Anche le pinne sono striate di bianco e marrone.\nRaggiunge una lunghezza massima di 38\u00a0cm.\nLa tossina.\nGli avvelenamenti da tossina di \"Pterois volitans\" vengono classificati in tre gradi. Avvelenamenti di I grado producono eritema, ecchimosi o anche cianosi della parte colpita. Al II grado compaiono vesciche attorno alla puntura. Avvelenamenti di III grado producono necrosi locale e variazione della sensibilit\u00e0, che possono durare anche per pi\u00f9 giorni.\nPi\u00f9 rari sono gli effetti a livello sistemico, che includono ma non sono limitati a questi: dolore alla testa, nausea, vomito, dolori e crampi addominali, paralisi agli arti, iper- o ipotensione, difficolt\u00e0 respiratoria, ischemia del miocardio, edema polmonare, sincope. Sono stati documentati rari casi di decesso.\nIl primo e pi\u00f9 importante trattamento dopo una puntura \u00e8 l'immersione della parte colpita in acqua calda (circa 45\u00a0\u00b0C), perch\u00e9 riduce il dolore e rende inattiva la tossina.\nSpecie affini.\n\u00c8 spesso confuso con le altre specie del genere \"Pterois\", tutte piuttosto simili. In particolare fino a qualche tempo fa era ritenuto la stessa specie \"Pterois miles\" e, solo di recente, grazie a studi genetici, sono state riconosciute come due specie distinte.\nPer distinguerle con certezza occorrono analisi genetiche anche se, con una certa approssimazione, si possono usare criteri geografici essendo di norma presente in una determinata zona una specie oppure l'altra, ma non entrambe (specie vicarianti).\nUsi.\nAcquariofilia.\nNonostante la pericolosit\u00e0 e la puntura dolorosa, gli \"P. volitans\" (cos\u00ec come altre specie affini) sono una specie ambita dagli acquariofili specializzati in acquari marini.\nAlimentazione.\nLe carni del pesce leone sono commestibili e apprezzate in alcuni paesi. Il loro consumo \u00e8 inoltre incoraggiato come contributo al controllo della specie nei Caraibi, dove essa \u00e8 invasiva."}
{"id": "227226", "revid": "124096916", "url": "https://it.wikipedia.org/wiki?curid=227226", "title": "Pesce scorpione", "text": ""}
{"id": "227233", "revid": "6923", "url": "https://it.wikipedia.org/wiki?curid=227233", "title": "Valentino Fashion Group", "text": "La Valentino Fashion Group \u00e8 una societ\u00e0 nata per raggruppare i marchi di moda del gruppo Marzotto nel 2005. La sede legale \u00e8 a Milano, quella amministrativa a Valdagno nel vicentino e la sede della direzione creativa \u00e8 a Roma.\nStoria.\nNel 2005, tramite lo scorporo dalla Marzotto, \u00e8 approdata alla Borsa valori di Milano.\nNel 2007, dopo la decisione dello stilista Valentino di ritirarsi dal mondo della moda il gruppo riorganizza il team creativo riconfermando Maria Grazia Chiuri e Pier Paolo Piccioli direttori creativi delle linee di accessori e affidando ad Alessandra Facchinetti il ruolo di direttore creativo per tutte le collezioni donna.\nAlessandra Facchinetti lascia il suo ruolo nell'ottobre 2008, e viene sostituita da Maria Grazia Chiuri e Pier Paolo Piccioli.\nNel luglio 2012 la \"Red&amp;Black Lux\" (societ\u00e0 che controlla VFG e detenuta dal fondo Permira e dalla famiglia Marzotto) ha venduto la casa di moda Valentino e la licenza M Missoni alla societ\u00e0 finanziaria Mayhoola for Investments del Qatar.\nMarchi.\nLa societ\u00e0 opera con i marchi Valentino, Hugo Boss, \"Uomo Lebole\", \"Principe\" e, su licenza, Marlboro Classics (dal 1986 al 2013) e M Missoni. Dal 2010 \u00e8 stato lanciato separatamente anche il marchio \"REDValentino\", spin off del brand principale.\nNegozi.\nValentino Fashion Group \u00e8 presente in oltre 90 paesi, con oltre 150 punti vendita monomarca gestiti da terzi e 98 punti vendita gestiti direttamente."}
{"id": "227234", "revid": "125909893", "url": "https://it.wikipedia.org/wiki?curid=227234", "title": "Giancarlo Gentilini", "text": "Biografia.\nNato nel borgo di Serravalle da una famiglia locale impegnata nel commercio delle granaglie, in giovane et\u00e0 divenne dipendente della banca locale Cassamarca. Laureatosi in giurisprudenza, concluse la carriera come responsabile dell'ufficio legale dello stesso istituto. Svolse il servizio militare negli Alpini, cui \u00e8 rimasto particolarmente affezionato.\nNel 1962 ha sposato Teresina Pini di San Vendemiano, dalla quale ha avuto i figli Stefano e Antonio. Rimasto vedovo nell'ottobre 2017, il 26 maggio 2018, all'et\u00e0 di 89 anni, nel municipio di Viano, si \u00e8 unito in matrimonio con Maria Assunta Pace.\nIdeologia politica.\nGi\u00e0 elettore della Democrazia Cristiana, Gentilini ha poi aderito alla Lega Nord di Umberto Bossi, condividendo le posizioni del partito in materia di federalismo. Si \u00e8 tuttavia dichiarato \u00abfederalista convinto, ma federalista italiano\u00bb, dissociandosi nettamente dalla svolta secessionista del 1996, anche in virt\u00f9 della propria esperienza negli alpini. Egli ha in seguito dichiarato che, se questa posizione \"antisecessionista\" lo avesse portato in contrasto con la linea politica impressa da Bossi, si sarebbe dichiarato fuori dal partito, rifiutandosi di portare \u00abil cervello all'ammasso come facevano i comunisti nel '48\u00bb. Nella stessa intervista ha dichiarato: \u00abSia chiaro. Sempre odiato i comunisti io. Li chiamo ancora bolscevichi. Anche in consiglio comunale. Gli ho detto: se siete seri \"cavate\" la falce e martello\u00bb.\nGentilini ha detto di considerare la secessione come \"extrema ratio\" \u00absolo se proprio lasciano l'Italia in mano alla barbarie meridionale. Allora vedremo. Senn\u00f2 no\u00bb. Egli supporta l'idea della devolution, chiedendo pi\u00f9 potere ai sindaci in materia di ordine pubblico. Si \u00e8 pi\u00f9 volte dichiarato fautore della cosiddetta \"tolleranza zero\" e, in particolare, \u00e8 un forte oppositore dell'immigrazione clandestina, dello spaccio di droga e della tratta organizzata della prostituzione.\nEsperienza da sindaco.\nIl primo mandato (1994-1998).\nGentilini \u00e8 stato eletto per la prima volta sindaco di Treviso il 5 dicembre 1994, sconfiggendo al ballottaggio il candidato del centrosinistra Aldo Tognana. In questo ruolo, almeno dal 1996, si fa conoscere con l'appellativo de \u00abil scerifo\u00bb per il suo modo di amministrare all'insegna di un duro profilo incentrato su \"legge e ordine\" (\u00abIo faccio il scerifo proprio come al cinema\u00bb). Sin dall'ottobre 1997 \u00e8 in evidenza nelle cronache nazionali per la sua lotta alla presenza degli immigrati clandestini. In quel periodo, ad esempio, il sindaco aveva ordinato la rimozione delle panchine dei giardini davanti alla stazione con l'obiettivo di eliminare di conseguenza la presenza extracomunitaria.\nL'iniziativa aveva suscitato le proteste delle opposizioni e della Curia di Treviso, che denunciava il \u00abdegrado morale del sindaco\u00bb. Qualche settimana dopo tremila persone mobilitate dall'opposizione di sinistra scesero in piazza contro il provvedimento. Seguirono poi numerose altre decisioni inconsuete, come quella di disegnare sull'asfalto delle strade degli enormi teschi per segnalare gli incroci pi\u00f9 pericolosi.\nIl secondo mandato (1998-2003).\nIl 14 dicembre 1998 \u00e8 stato rieletto superando al ballottaggio Domenico Luciani, candidato del centrosinistra. Nel 1999 ai musulmani, che richiedevano un luogo di sepoltura destinato esclusivamente ai seguaci della loro religione, dato che i defunti di religione islamica non potevano essere sepolti in promiscuit\u00e0 con defunti di altre religioni, Gentilini rispose che la domanda sarebbe stata ripresa in vista di un prossimo ampliamento del cimitero comunale. Nel 2001 il sindaco stabil\u00ec multe elevate per chi avesse gettato a terra il chewing gum che deturpa il selciato, in particolare nel centro storico, e causa ingenti spese di ripulitura.\nA seguito di una disastrosa stagione che era culminata con la retrocessione del Treviso Calcio in serie C1 e costellata di cori razzisti da parte di una frangia di ultras all'indirizzo del giocatore di colore Akeem Omolade, i compagni di squadra, spesso accusati di indifferenza nei confronti del proprio compagno, scelsero di giocare l'ultima partita di stagione con i volti \"colorati\" di nero in segno di solidariet\u00e0. Gentilini, che gi\u00e0 in precedenza aveva preso le distanze dai cori razzisti degli ultras, interpellato al termine della partita disapprov\u00f2 l'iniziativa antirazzista dei giocatori:\nTale intervento ha suscitato poche approvazioni ma numerose polemiche per le opinioni espresse da Gentilini.\nDurante la campagna elettorale per le elezioni politiche del 2001, in occasione del tour elettorale di Francesco Rutelli ,candidato premier del centrosinistra, a Treviso, il sindaco afferm\u00f2 durante un comizio: \u00abQuelli della sinistra sono nel braccio della morte. Aspettano solo il colpo sulla coppa come si fa coi conigli\u00bb, simulando il gesto con il quale vengono uccisi i conigli. Il Ministero dell'Interno lo ha invitato \u00abad atteggiamenti confacenti al decoro\u00bb, pena \u00abspiacevoli conseguenze\u00bb.. Gentilini specific\u00f2 dopo: \u00abHo usato un'immagine molto colorita e molto forte, ma parlavo di morte politica\u00bb..\nIn merito alla proposta di alcuni insegnanti di educazione fisica di insegnare \u00abtiro al bersaglio\u00bb durante l'orario scolastico, Gentilini ha dichiarato:\nNel 2002 Umberto Bossi rifer\u00ec durante un comizio che il sindaco leghista era stato minacciato da presunti membri delle BR tramite una telefonata giunta alla questura di Treviso.: a seguito dell'episodio gli verr\u00e0 assegnata una scorta 24 ore su 24.\nVice sindaco di Treviso (2003-2013).\nAlle elezioni amministrative del 25 maggio 2003, non potendosi ricandidare come sindaco per la terza volta consecutiva, \u00e8 stato eletto consigliere comunale, conseguendo 3.235 preferenze personali (l'8,32% dei voti dati ai membri del consiglio). Dopo il ballottaggio dell'8 giugno successivo, fu eletto sindaco Gian Paolo Gobbo e Gentilini venne nominato vicesindaco, mantenendo ancora un ruolo di rilievo nell'amministrazione pubblica trevigiana. La situazione \u00e8 stata riconfermata con le elezioni del 2008, sebbene avesse pi\u00f9 volte espresso l'intenzione di ritornare a fare il primo cittadino.\nHa fatto un certo scalpore un'ordinanza, emessa nel giugno 2004 dal consiglio comunale e sollecitata proprio da Gentilini, con cui si vietava buona parte del centro storico ai cani. Fortemente contestata, \u00e8 stata poco dopo sospesa dal TAR; il comune ha quindi presentato ricorso al consiglio di Stato che lo ha per\u00f2 respinto. Sempre nel 2004 \u00e8 stato fortemente criticato dall'ANPI perch\u00e9 il gonfalone della citt\u00e0 di Treviso era assente alle manifestazioni per il 60\u00ba anniversario del rastrellamento nazifascista sul Cansiglio. Il comune si \u00e8 cos\u00ec giustificato:\nIn conseguenza all'accusa di \u00abfomentare l'odio\u00bb l'ANPI ha querelato Gobbo e Gentilini.\nAltri motivi di contestazione sono giunti in relazione alla manifestazione enogastronomica Ombralonga, della quale \u00e8 stato grande promotore. La manifestazione, nata per promuovere il folklore e l'enogastronomia locale e cancellata nel 2008, si era alla fine caratterizzata per l'uso smodato di alcool ed i conseguenti problemi di ordine pubblico. Ci\u00f2 ha provocato attriti anche con esponenti del suo stesso partito, come l'allora presidente della provincia Luca Zaia, particolarmente impegnato nella sicurezza stradale, e lo stesso sindaco Gobbo.\nDi recente Gentilini \u00e8 entrato in conflitto con il partito Lega Nord per il rifiuto di sciogliere il gruppo consiliare Lista Gentilini, creato dopo le elezioni.\nLa sconfitta elettorale del 2013.\nNel 2012 si ricandida nuovamente a sindaco della citt\u00e0, in vista delle amministrative dell'anno successivo, e alludendo al ventennio mussoliniano dichiara:\nHa ribadito la stessa affermazione durante un'intervista alla trasmissione radiofonica La Zanzara.\nTra le sue proposte elettorali spicca quella di riaprire le case di tolleranza con l'obiettivo di recuperare soldi allo Stato e di sottrarli alla criminalit\u00e0 che sfrutta la prostituzione:\nLa sua candidatura fu appoggiata ufficialmente, oltre che dalla sua lista civica, anche da PdL e dalla Lega Nord. Al primo turno ottenne circa il 35% dei voti accedendo al ballottaggio ma poi fu sconfitto con il 44,50% delle preferenze. Fu eletto Giovanni Manildo, candidato del centrosinistra, che ottiene il 55,50% dei voti al secondo turno.\nPur avendo annunciato il suo ritiro dalla scena politica dopo la sconfitta elettorale, Gentilini ricopr\u00ec ancora l'incarico di consigliere comunale di opposizione.\nSviluppi successivi.\nFlavio Tosi, segretario regionale della Lega Nord, ha dichiarato, un mese dopo le amministrative, di considerare come \u00abineccepibile\u00bb l'ipotesi che Gentilini possa diventare il nuovo segretario della Lega.\nIl ritorno alle elezioni del 2018.\nIn occasione delle elezioni amministrative del 2018, che vedevano coinvolto il comune di Treviso, Gentilini ha sostenuto la candidatura di Mario Conte presentando una lista in tandem con il governatore del Veneto Luca Zaia, di nome \"Lista Civica Zaia Gentilini\". Il 10 giugno ha quindi ottenuto l'11,39% delle preferenze, eleggendo 5 consiglieri comunali, tra cui lui stesso.\nControversie.\nGentilini ha acquistato una certa fama per certe sue dichiarazioni xenofobe, omofobe, anti-meridionali e contro la dignit\u00e0 delle donne. Pi\u00f9 volte queste dichiarazioni, note anche a livello internazionale, hanno provocato le reazioni degli avversari politici e del clero, ma anche richiami da esponenti della stessa Lega.\nDichiarazioni xenofobe.\nHa tra l'altro dichiarato:\nIn occasione della festa della Lega del 14 settembre 2008, Gentilini ha tenuto un comizio in cui ha affermato:\nIn particolare, parl\u00f2 di \"perdigiorno extracomunitari\", dicendo che:\nRiguardo all'immigrazione clandestina dichiar\u00f2:\nLa polemica non ha risparmiato nemmeno gli animali; nel maggio 2008, in occasione della presentazione delle unit\u00e0 cinofile del Corpo Forestale in piazza dei Signori a Treviso, ha cos\u00ec difeso gli esemplari di \"razza padana\":\nDichiarazioni omofobe.\nNell'agosto del 2007, in riferimento ai fenomeni di incontri sessuali di omosessuali che nei mesi precedenti si erano diffusi presso l'area dell'ospedale di Treviso, Gentilini si rende protagonista di alcune affermazioni, dichiarando:\nHa poi aggiunto, dopo le numerose critiche e prese di posizioni a proposito:\nIn relazione a tali dichiarazioni \u00e8 stato indagato per istigazione all'odio razziale dalla Procura della Repubblica di Treviso.\nIn una sua intervista presso \"La Zanzara\", su Radio24, avvenuta poco prima del Pride di Treviso del 2016 dichiar\u00f2:\nPer poi commentare la recentre strage di Orlando in Florida (in cui in un night club morirono 49 omosessuali in un mass shooting ad opera del terrorista dello Stato Islamico Omar Mateen):\nAltre dichiarazioni o avvenimenti contestati.\nSi \u00e8 dichiarato \u00abdisposto a tornare ai vagoni piombati\u00bb per gli immigrati clandestini. \nIl 25 settembre 2005, durante la partita di Serie A tra Treviso e Milan, si rivolse al dirigente rossonero Adriano Galliani con l'espressione \u00abLadri!\u00bb accompagnata da un gesto dell'ombrello: la societ\u00e0 veneta si scus\u00f2 con lo stesso Galliani e con il club milanese, mentre Gentilini dichiar\u00f2 di aver compiuto involontariamente il gesto offensivo.\nIn pi\u00f9 occasioni propose lo sterminio dei cigni stanziati lungo le rive del fiume Sile, imputando a questi ultimi una possibile minaccia ambientale.\nNel settembre 2007, dopo aver dichiarato di ritenere i fatti avvenuti a Gorgo al Monticano \u2014 in cui due coniugi vennero brutalmente uccisi da tre stranieri \u2014 passibili dell'esecuzione capitale, afferm\u00f2 inoltre:\nNel 2008 \u00e8 stata pubblicata la notizia che nella prima amministrazione Gobbo (vicesindaco Gentilini) i primi assegnatari di case di edilizia agevolata a Treviso sono stati un consigliere comunale leghista e il padre di un altro\nNel 2010 ha dichiarato in merito al fenomeno dello \"sciacallaggio\" (ossia di quelle persone che depredano la propriet\u00e0 altrui in occasione di catastrofi o altri eventi eccezionali):\nIl saluto fascista in Consiglio Comunale.\nNel 2012 ha effettuato il saluto fascista durante una riunione del Consiglio Comunale, suscitando numerose polemiche da parte dell'opposizione, che lo ha accusato di \u00abapologia del fascismo\u00bb e di aver compiuto, quindi, un reato. Per tale motivo \u00e8 stato espulso dalla Lega nel 2017, dopo venti anni di militanza."}
{"id": "227235", "revid": "83531", "url": "https://it.wikipedia.org/wiki?curid=227235", "title": "Renato Dionisi", "text": "Biografia.\nNacque a Rovigno in Istria da genitori di origine trentina. Si diplom\u00f2 in composizione nel 1936 dopo aver studiato al Liceo Musicale di Bolzano sotto la guida di Celestino Eccher e Mario Mascagni; in seguito si perfezion\u00f2 all'Accademia Chigiana di Siena. Fu docente di armonia nei conservatori di Bolzano e di Firenze e poi dal 1952 per molti anni nel conservatorio di Milano, dove ebbe come allievi molti musicisti italiani contemporanei, tra i quali il cantautore catanese Franco Battiato. Insegn\u00f2 anche presso il Pontificio Istituto di Musica Sacra di Milano.\nFu autore di importanti pubblicazioni nei settori dell'armonia e del contrappunto, correntemente utilizzate nelle classi di composizione dei conservatori italiani.\nProduzione.\nSue composizioni orchestrali sono state eseguite in tutta Europa dall'orchestra della RAI di Roma, dall'orchestra della Radio Svizzera, dall'Orchestra Haydn di Bolzano, da I Solisti Veneti, dirette da direttori quali Carlo Maria Giulini, Hermann Michael, Massimo de Bernart, Pierluigi Urbini e numerosi altri.\nSpesso le sue composizioni cameristiche hanno contemplato organici inconsueti, come ad esempio voce e clarinetto, flauto e chitarra, voce e chitarra, voce sola, timpani e orchestra, arpa e pianoforte.\nNel campo della musica corale, soprattutto nella veste di elaboratore di canti popolari provenienti dalla tradizione arcaica, ha elaborato brani per coro misto, molti dei quali appositamente per i Musici Cantori di Trento diretti da Sandro Filippi.\nVicino al Coro della SAT tra gli anni quaranta e settanta, ha armonizzato e dedicato a questo gruppo quarantasei canti tra cui la sua prima \"Ninna Nanna\" e la sua ultima armonizzazione \"(La viecia bat\u00e0na\")."}
{"id": "227238", "revid": "1154737", "url": "https://it.wikipedia.org/wiki?curid=227238", "title": "Basionimo", "text": "Nella nomenclatura botanica, il basionimo di un nome \u00e8 il sinonimo su cui il nome stesso \u00e8 basato (il sinonimo che porta il suo nome o epiteto specifico). Deriva dai termini greci \"basis\" (cio\u00e8 \"base\") e \"onoma\" (cio\u00e8 \"nome\"). Come altri aspetti della nomenclatura botanica viene regolato dal \"Codice internazionale per la nomenclatura delle alghe, funghi e piante\".\nApplicazione.\nAd esempio, l'abete rosso \u00e8 oggi noto come \"Picea abies\" (L.) H.Karst. Fu trasferito nel genere \"Picea\" dal botanico Karsten, che bas\u00f2 il nuovo binomio di sua invenzione sul nome precedente \"Pinus abies\" L., che era stato pubblicato da Linneo. \nPertanto, \"Pinus abies\" L. \u00e8 il basionimo di \"Picea abies\" (L.) H.Karst. \nIl nome del naturalista che per primo diede il nome alla specie (in questo caso Linneo, nella sua abbreviazione standard \"L\") viene messo tra parentesi e seguito da quello del naturalista che la trasfer\u00ec ad un altro genere (Hermann Karsten, abbreviato in \"H.Karst.\"). \nUn basionimo non \u00e8 necessariamente il primo nome pubblicato per un determinato taxon. Questo pu\u00f2 accadete nel caso in cui il primo binomio pubblicato non fosse conforme alle regole stabilite dal Codice Internazionale di Nomenclatura Botanica. Inoltre, un basionimo non pu\u00f2 esistere da solo: deve essere per forza \"il basionimo di ...\"."}
{"id": "227241", "revid": "110157", "url": "https://it.wikipedia.org/wiki?curid=227241", "title": "Serie A1 2002-2003 (pallavolo maschile)", "text": "La Serie A1 italiana di pallavolo maschile 2002-2003 si \u00e8 svolta dal 26 ottobre 2002 al 17 maggio 2003: al torneo hanno partecipato quattordici squadre di club italiane e la vittoria finale \u00e8 andata per la sesta volta al Volley Treviso.\nRegolamento.\nLe squadre hanno disputato un girone all'italiana, con gare di andata e ritorno, per un totale di ventisei giornate; al termine della \"regular season\":\nSquadre partecipanti.\nAl campionato di Serie A1 2002-03 hanno partecipato quattordici squadre: quelle neopromosse dalla Serie A2 sono state la Pallavolo Piacenza, vincitrice del campionato, e il Perugia Volley, vincitrice dei play-off promozione; tre squadre che hanno avuto il diritto di partecipazione, ossia la Pallavolo Falconara, la Magna Grecia Volley e la Pallavolo Parma hanno rinunciato all'iscrizione: la prima ha ceduto il titolo sportivo alla Dorica Pallavolo Ancona, mentre al posto delle altre due sono state ripescate il Sempre Volley e l'Api Pallavolo Verona."}
{"id": "227242", "revid": "110157", "url": "https://it.wikipedia.org/wiki?curid=227242", "title": "Serie A1 2001-2002 (pallavolo maschile)", "text": "La Serie A1 italiana di pallavolo maschile 2001-2002 si \u00e8 svolta dal 29 settembre 2001 all'8 maggio 2002: al torneo hanno partecipato quattordici squadre di club italiane e la vittoria finale \u00e8 andata per l'undicesima volta alla Pallavolo Modena.\nRegolamento.\nLe squadre hanno disputato un girone all'italiana, con gare di andata e ritorno, per un totale di ventisei giornate; al termine della \"regular season\":\nSquadre partecipanti.\nAl campionato di Serie A1 2001-02 hanno partecipato quattordici squadre: quelle neopromosse dalla Serie A2 sono state la Pallavolo Falconara, vincitrice del campionato, e il Latina Volley, vincitrice dei play-off promozione."}
{"id": "227243", "revid": "198277", "url": "https://it.wikipedia.org/wiki?curid=227243", "title": "Serie A1 2000-2001 (pallavolo maschile)", "text": "La Serie A1 italiana di pallavolo maschile 2000-2001 \u00e8 stata un'edizione della Serie A1 che si \u00e8 svolta dal 15 ottobre 2000 al 28 aprile 2001: al torneo hanno partecipato quattordici squadre di club italiane e la vittoria finale \u00e8 andata per la quinta volta al Volley Treviso.\nRegolamento.\nLe squadre hanno disputato un girone all'italiana, con gare di andata e ritorno, per un totale di ventisei giornate; al termine della \"regular season\":\nSquadre partecipanti.\nAl campionato di Serie A1 2000-01 hanno partecipato quattordici squadre: quelle neopromosse dalla Serie A2 sono state la Magna Grecia Volley, vincitrice del campionato, e il Volley Milano, seconda classificata; una squadra che ha avuto il diritto di partecipazione, ossia il Porto Ravenna Volley, ha rinunciato all'iscrizione: questa ha ceduto il titolo sportivo alla Trentino Volley."}
{"id": "227244", "revid": "110157", "url": "https://it.wikipedia.org/wiki?curid=227244", "title": "Serie A1 1999-2000 (pallavolo maschile)", "text": "La Serie A1 1999-2000 si \u00e8 svolta dal 2 ottobre 1999 al 17 maggio 2000: al torneo hanno partecipato dodici squadre di club italiane e la vittoria finale \u00e8 andata per la prima volta alla Roma Volley.\nRegolamento.\nLe squadre hanno disputato un girone all'italiana, con gare di andata e ritorno, per un totale di ventidue giornate; al termine della \"regular season\":\nSquadre partecipanti.\nAl campionato di Serie A1 1999-00 hanno partecipato dodici squadre: quelle neopromosse dalla Serie A2 sono state il Volley Forl\u00ec, vincitrice del campionato, e la Pallavolo Parma, vincitrice dei play-off promozione."}
{"id": "227246", "revid": "110157", "url": "https://it.wikipedia.org/wiki?curid=227246", "title": "Serie A1 2005-2006 (pallavolo maschile)", "text": "La Serie A1 italiana di pallavolo maschile 2005-2006 si \u00e8 svolta dal 25 settembre 2005 al 21 maggio 2006: al torneo hanno partecipato quattordici squadre di club italiane e la vittoria finale \u00e8 andata per la prima volta all'Associazione Sportiva Volley Lube.\nRegolamento.\nLe squadre hanno disputato un girone all'italiana, con gare di andata e ritorno, per un totale di ventisei giornate; al termine della \"regualar season\":\nSquadre partecipanti.\nAl campionato di Serie A1 2005-06 parteciparono 14 squadre: le neopromosse dalla Serie A2 furono Volley Lupi Santa Croce, vincitrice del campionato, e il , vincitore dei play-off promozione."}
{"id": "227247", "revid": "125386895", "url": "https://it.wikipedia.org/wiki?curid=227247", "title": "Johann Friedrich Herbart", "text": " \u00c8 il maggior filosofo anti-idealista della Germania dell'idealismo. Con Herbart la linea di continuit\u00e0 dei grandi sistemi speculativi appare spezzata, tanto da suscitare gi\u00e0 presso i contemporanei l'impressione di poter finalmente respirare \"un'altra aria\".\nBiografia.\nHerbart si era cimentato fin dagli esordi con l'idealismo di Fichte, per smascherare il carattere contraddittorio del concetto di \"Io\" che, ponendo se stesso, diviene nuovamente oggetto dell'Io e porta cos\u00ec all'infinito la scomposizione in serie, senza mai raggiungere uno degli estremi della serie stessa. Per Herbart, l'io fichtiano possiede i tipici connotati di tutti i problemi speculativi, che sono appunto destinati a mettere capo a contraddizioni insolubili. E questo non significa che le contraddizioni possano essere superate per mezzo di un artificio del pensiero qual \u00e8 costituito dalla dialettica categoriale di Hegel, nei cui confronti Herbart non \u00e8 meno aspro di quanto lo sia con Fichte. \nSenza dubbio la contraddizione costituisce il terreno sul quale si innesta la riflessione filosofica in quanto \"elaborazione di concetti\"; ma il punto dal quale occorre partire \u00e8 l'analisi dell'esperienza data, muovendo dalla quale si potr\u00e0 mostrare - in polemica con l'accusa hegeliana a Kant di aver avuto troppa \"tenerezza per le cose del mondo\" - come \"le contraddizioni non possono essere nelle cose, ma soltanto nella nostra insufficiente comprensione di queste\". Il continuo richiamo a Kant non significa un ritorno alla filosofia critica. \nAnche se nel libro \"Metafisica Generale\" del 1828 Herbart dichiara di essere un \"kantiano\", lo dice con evidente tono polemico per contestare gli sviluppi idealistici della filosofia romantica. In realt\u00e0 la rivendicazione dell'autorit\u00e0 dell'esperienza e i meriti riconosciuti a Kant per aver impostato il problema delle 'condizioni di possibilit\u00e0 dell'esperienza' mostrando che la cosa in s\u00e9 non \u00e8 conoscibile si coniugano con una decisa messa in questione della teoria della conoscenza kantiana, rivolta a colpirla nel punto \"debole\" costituita dalle forme a priori dell'intuizione e dall'apparato dei concetti puri dell'intelletto.\nPensiero.\nHerbart, come sfondo delle sue teorie, muove a Kant due critiche. La prima \u00e8 l'assunzione di 'mitologiche' facolt\u00e0 dell'anima (la sensibilit\u00e0, l'intelletto, l'immaginazione, la ragione): a questa concezione kantiana, che fa un passo indietro rispetto a Locke e a Leibniz, occorre invece contrapporre sia l'unit\u00e0 e la semplicit\u00e0 dell'anima sul piano metafisico. In secondo luogo, Herbart ritiene che su un punto cruciale la posizione di Kant vada sostanzialmente corretta: si tratta, cio\u00e8, di superare la soggettivit\u00e0 delle forme dell'esperienza che Kant fondava nella facolt\u00e0 conoscitiva e di mettere per contro in luce il carattere \"dato\" anche delle forme dell'esperienza. Per Herbart il dato \u00e8 sempre costituito da ci\u00f2 che viene percepito e dalla sua forma. Anche ammesso che spazio, tempo, categorie, idee siano le condizioni dell'esperienza che si radicano nell'animo, restano pur sempre da spiegare la determinatezza e la specificit\u00e0 delle singole cose che si manifestano nell'esperienza: perch\u00e9, ad esempio, percepiamo qui una figura rotonda e l\u00e0 una figura quadrata? E non \u00e8 dunque legittimo pensare che certe condizioni siano in realt\u00e0 incluse nel dato?\nProprio perch\u00e9 rifiuta l'idea di un'attivit\u00e0 spontanea del soggetto che unifica il molteplice, Herbart non vede alcuna giustificazione di qualcosa come una sintesi a priori: la certezza della conoscenza dipende piuttosto dal suo contenuto, da ci\u00f2 che accade e si d\u00e0.\nGi\u00e0 la teoria kantiana dello spazio e del tempo come forme a priori della sensibilit\u00e0 costituisce pertanto \"una dottrina assai falsa\", che ne disconosce la natura di forme seriali prodotte sulla base del decorso delle rappresentazioni. Non meno reciso \u00e8 il giudizio di Herbart sulla teoria kantiana delle categorie, a suo avviso costruita su un illegittimo \"salto\" dalle forme del giudizio della \"vuota logica\" ai \"concetti metafisici\" della conoscenza. Per Herbart, pi\u00f9 in particolare, la classificazione kantiana delle categorie richiede di essere disposta in maniera diversa se vuole avanzare qualche pretesa di effettiva connessione; e da questo punto di vista Herbart \u00e8 persuaso che il gusto architettonico kantiano sia gravido di molti errori, come ad esempio di subordinare la categoria della realt\u00e0 alla qualit\u00e0, dal momento che realt\u00e0 e qualit\u00e0 vanno se mai \"collegate\" per mostrare nella loro connessione che cosa una cosa sia e che essa sia.\nSoggetto a critiche \u00e8 anche il concetto di Io puro kantiano che palesa tutte le contraddizioni di ogni principio assoluto ed \u00e8 a fondamento dell'artificiosa sistemazione \"nelle scatole quadrangolari delle cosiddette categorie\". Per Herbart, al contrario, si deve partire dalla determinazione della categoria come indicazione del \"conformarsi dell'esperienza ad una regola in base alle leggi del meccanismo psicologico\": detto altrimenti, le categorie designano la forma che l'esperienza possiede e pertanto non sono forme del pensiero, bens\u00ec oggetti del pensiero. E poich\u00e9 l'analisi dei concetti metafisici che sono alla base dell'esperienza parte dal concetto generalissimo di cosa e delle propriet\u00e0 della cosa ne svolge le contraddizioni, illumina i rapporti tra i 'reali' in s\u00e9 inconoscibili e ai quali rinviano le loro manifestazioni fenomeniche, si ottiene una sistemazione quadripartita delle categorie - ma in realt\u00e0 lontana da ogni tentazione simmetrica e non esauribile in un elenco fissato una volta per tutte - che \u00e8 al \"servizio\" della categoria di cosa.\nIn questa prospettiva Herbart si dichiara molto pi\u00f9 vicino ad Aristotele che a Kant e sottolinea come la domanda relativa al sorgere delle categorie debba trovare risposta da parte dell'indagine psicologica sulla \"forma seriale\" della rappresentazione spaziale, di cui tutte le altre forme (categorie comprese) sono solo \"analogie\". \nHerbart inoltre pone l'analisi dei dati dell'esperienza al servizio di una struttura metafisica dell'esperienza, fondata sull'assunzione di enti reali che possiamo cogliere solo nella loro 'traduzione' nel linguaggio delle manifestazioni fenomeniche. Ma il carattere controverso di una simile impostazione metafisica, l'influenza di Herbart sulla discussione filosofica tedesca si far\u00e0 sentire a lungo: da un lato sar\u00e0 uno dei grandi ispiratori della psicologia scientifica che si svilupper\u00e0 nella seconda met\u00e0 dell'Ottocento e che si servir\u00e0 largamente del lessico psicologico herbartiano; dall'altro lato la visione genetico-psicologica dell'apparato categoriale costituir\u00e0 la struttura portante delle indagini sulla \"psicologia dei popoli\".\nPer quanto riguarda le tematiche pedagogiche, \u00e8 importante la sua opera \"Pedagogia generale dedotta dal fine dell'educazione\" (1806)."}
{"id": "227250", "revid": "2184720", "url": "https://it.wikipedia.org/wiki?curid=227250", "title": "Lorenzo 2002 - Il quinto mondo", "text": "Lorenzo 2002 - Il quinto mondo \u00e8 il nono album in studio del cantautore italiano Jovanotti, pubblicato il 28 gennaio 2002 dalla Soleluna.\nDescrizione.\nInizialmente il titolo dell'album doveva essere \"Vita, morte e miracoli\". Massimo Bubola accus\u00f2 Jovanotti di averlo copiato da un suo disco del 1989. Prontamente egli si propose di cambiarlo nel nome con cui infine \u00e8 stato pubblicato.\n\"Il quinto mondo \u00e8 il prossimo livello\": nell'omonima canzone si trova un'ottima chiave di lettura per quest'album, intriso di speranze, passioni e drammatiche constatazioni. Dominante in quest'album \u00e8 certamente l'impegno politico su vari fronti; quello della tolleranza e del rispetto e della solidariet\u00e0 verso i popoli meno fortunati del pianeta (\"Noi\", \"Il quinto mondo\"); quello dell'ecologia e dell'ambientalismo (\"Albero di mele\"); quello della difesa dei diritti umani minacciati dall'arroganza del potere economico (\"La vita vale\"). Il pezzo di lancio dell'album, \"Salvami\" (che ripercorre numerosi di questi temi), contiene tra le altre cose un riferimento non troppo celato alla scrittrice fiorentina Oriana Fallaci e, non a caso, venne citato da Tiziano Terzani nell'introduzione al suo \"Lettere contro la guerra\". Il singolo fu oggetto di un interessante esperimento mediatico: Lorenzo decise di portarlo nel maggior numero di trasmissioni televisive possibile, collezionando decine e decine di apparizioni in TV nel giro di una sola settimana. Questo attir\u00f2 numerose polemiche su un suo presunto presenzialismo, e fu Lorenzo stesso ad osservare come tali polemiche non ci sarebbero state se questo \"TV tour\" fosse stato tenuto in piedi da \"Serenata rap\". Tra l'altro era da poco scoppiata la guerra in Afghanistan, e i versi \u00abamici e nemici, che comodit\u00e0\u00bb e \u00abvillaggi di fango contro grandi citt\u00e0!\u00bb causarono una polemica fra Jovanotti e Vittorio Sgarbi (gi\u00e0 citato in \"Ho perso la direzione\" nel 1992) in un noto salotto televisivo di Rai 1. La posizione di Jovanotti nei confronti delle politiche globali e dei rapporti fra mondo occidentale e altre culture \u00e8 anche implicitamente ribadita da scelte musicali; per i suoi numerosi riferimenti alla musica latinoamericana, \"Il quinto mondo\" si pu\u00f2 facilmente classificare come un album con elementi world music.\nIl secondo tema che d\u00e0 corpo all'album \u00e8 quello romantico: \"Ti sposer\u00f2\", \"Morir\u00f2 d'amore\", \"Canzone d'amore esagerata\" e \"(Storia di un) coraz\u00f2n\". I due temi in qualche modo confluiscono nella quattordicesima traccia, \"30 modi per salvare il mondo\", quasi a significare che una pacificazione globale \u00e8 possibile solo con una pacificazione interiore di ogni singolo individuo: \u00e8 emblematica la frase: \"Ci sono trenta modi per salvare il mondo, ma uno solo perch\u00e9 il mondo salvi me: che io voglia star con te, che tu voglia star con me\"."}
{"id": "227251", "revid": "40859", "url": "https://it.wikipedia.org/wiki?curid=227251", "title": "Lemma di Schwartz", "text": ""}
{"id": "227253", "revid": "1982", "url": "https://it.wikipedia.org/wiki?curid=227253", "title": "Sinj", "text": ""}
{"id": "227265", "revid": "1226", "url": "https://it.wikipedia.org/wiki?curid=227265", "title": "Tumori dello stomaco", "text": ""}
{"id": "227272", "revid": "125837151", "url": "https://it.wikipedia.org/wiki?curid=227272", "title": "Scolastica da Norcia", "text": "\u00c8 venerata come santa dalla Chiesa cattolica, dalla Chiesa ortodossa e dalla Chiesa anglicana.\nAgiografia.\nSorella gemella di Benedetto da Norcia, Scolastica nacque a Norcia verso il 480; il padre, Eutropio Anicio, discendente dall'antica famiglia senatoriale romana degli Anicii, era Capitano Generale dei romani nella regione di Norcia, mentre la madre, Claudia Abondantia Reguardati, contessa di Norcia, mor\u00ec subito dopo aver partorito i due gemelli. Il padre, che aveva dedicato grandi cure ai due bambini, fece voto di destinarla alla vita monastica.\nSecondo quanto riporta san Gregorio Magno (anche lui della gens Anicia) nel secondo libro dei \"Dialoghi\", all'et\u00e0 di dodici anni fu mandata a Roma assieme al fratello per compiere gli studi classici, ma entrambi restarono profondamente turbati per la vita dissoluta che vi si conduceva. Benedetto per primo decise di ritirarsi in eremitaggio. Scolastica, rimasta unica erede del ragguardevole patrimonio della famiglia, rifiutando ogni attaccamento ai beni terreni, chiese al padre di potersi dedicare alla vita religiosa entrando in un monastero vicino a Norcia. \nIl padre, pur soffrendo per la separazione di Scolastica, ricordandosi del voto fatto, accett\u00f2 la sua decisione. Qualche anno dopo Scolastica segu\u00ec il fratello a Subiaco, e quando Benedetto fond\u00f2 l'abbazia di Montecassino, volle seguirlo e ai piedi di Montecassino, a circa 7\u00a0km a sud dell'abbazia, fond\u00f2 il monastero di Piumarola, dove assieme alle consorelle segu\u00ec la regola di San Benedetto dando origine al ramo femminile dell'Ordine Benedettino.\nUna delle maggiori raccomandazioni di Scolastica era di osservare la regola del silenzio, e di evitare soprattutto la conversazione con persone estranee al monastero, anche se si dovesse trattare di persone devote che andavano a visitarle. Ella diceva:\nDella sua vita si conoscono solo poche vicende agiografiche narrate nel secondo \"Libro dei Dialoghi\" di san Gregorio Magno, che per\u00f2 propongono soprattutto aneddoti ed esempi di santit\u00e0 prevalentemente in riferimento al fratello di santa Scolastica, definito una icona del monachesimo occidentale.\nI due fratelli si incontravano una volta all'anno in una casa a met\u00e0 strada tra i due monasteri, divenuta poi oggetto di culto per molto tempo. Gregorio racconta che nell'ultimo di questi incontri, avvenuto il 6 febbraio 547, poco prima della sua morte, Scolastica chiese al fratello di protrarre il colloquio spirituale fino al mattino seguente, ma Benedetto si oppose per non infrangere la regola. Allora Scolastica implor\u00f2 il Signore di non far partire il fratello e scoppi\u00f2 in un pianto dirotto: subito dopo scoppi\u00f2 un inaspettato e violento temporale che costrinse Benedetto, che vi riconobbe un miracolo, a rimanere con lei conversando tutta la notte. Gregorio conclude la narrazione dell'episodio affermando: \u00abPot\u00e9 di pi\u00f9, colei che pi\u00f9 am\u00f2\u00bb.\nAncora Gregorio narra che Benedetto ebbe notizia della morte della sorella, avvenuta tre giorni dopo il loro ultimo incontro, \"da un segno divino\": vide l'anima della sorella salire in Cielo sotto forma di una bianca colomba. La seppell\u00ec nella tomba dove anch'egli fu sepolto, poco pi\u00f9 tardi: \u00abcome la mente loro sempre era stata unita in Dio, nel medesimo modo i corpi furono congiunti in uno stesso sepolcro\u00bb.\nIl culto.\nSecondo i monaci benedettini le reliquie di Scolastica e Benedetto sono conservate sotto l'altare maggiore della basilica di Montecassino. Altro luogo ove sono custodite reliquie della Santa \u00e8 presso il \"Casino di Cicco\" sito in Sant'Apollinare.\nSecondo un'altra tradizione le reliquie di Scolastica e di Benedetto si troverebbero in Francia: infatti nell'anno 583 l'abbazia di Montecassino fu distrutta dai Longobardi, come del resto aveva profetizzato lo stesso san Benedetto, e la tomba dei due fratelli rimase sepolta sotto le rovine del monastero.\nNell'anno 660 san Mommolo secondo abate dell'abbazia benedettina di Fleury, leggendo i \"Dialoghi\" di Gregorio Magno, fu preso da compassione al pensiero che i corpi di san Benedetto e di santa Scolastica fossero rimasti abbandonati sotto le macerie del monastero di Montecassino, invi\u00f2 allora a Montecassino il monaco Aigulfo con il compito di ritrovare le reliquie del loro padre fondatore. Aigulfo giunse a Montecassino e vi trov\u00f2 una delegazione di abitanti della citt\u00e0 di Le Mans, che, con il suo stesso intento, erano alla ricerca delle reliquie di santa Scolastica. Riuscirono a ritrovare la tomba con le reliquie e le riportarono a Fleury, dove sorse una disputa fra i monaci che volevano conservare riunite le reliquie dei due santi e i Mansesi, che pretendevano le reliquie di santa Scolastica, infine decisero di conservare a Fleury quelle di Benedetto e di portare a Le Mans quelle di Scolastica. Ma Aigulfo, aveva portato le reliquie riunite in un'unica cassa cos\u00ec come le aveva trovate. Provarono quindi a dividerle seguendo il criterio che le ossa pi\u00f9 grandi dovevano appartenere a Benedetto, mentre le pi\u00f9 piccole appartenevano a Scolastica. Poi avvicinarono ad esse i corpi di due ragazzi morti da poco, prima avvicinarono quello di una ragazza alle ossa grandi e non avvenne nulla, poi l'avvicinarono alle ossa piccole e la ragazza resuscit\u00f2, la stessa cosa fecero con il ragazzo che resuscit\u00f2 quando fu avvicinato alle ossa grandi.\nIn memoria di questo miracolo costruirono una cappella dedicata a santa Scolastica sullo stesso posto, a qualche chilometro dall'abbazia di Fleury. Le reliquie di Scolastica furono quindi traslate a Le Mans dove furono conservate in un monastero di monache fatto costruire appositamente dal vescovo san Berario. Da allora ogni anno l'11 luglio, in ricordo della traslazione, a Le Mans si celebrava una grande festa in cui venivano portate in processione le reliquie della santa.\nNell'874 il monastero fu saccheggiato dai Normanni, ma le reliquie di Scolastica furono salvate e nascoste in una casa vicina. Nel 969 il conte Ugo I del Maine, per conservarle, fece costruire vicino al suo palazzo la chiesa di San Pietro, pi\u00f9 tardi eretta a collegiata reale. Nel 1563 gli Ugonotti saccheggiarono e bruciarono tutte le reliquie dei santi presenti a Le Mans, ma miracolosamente non poterono impadronirsi delle reliquie di Scolastica, anzi nella notte dell'11 luglio furono presi da un grande panico e fuggirono dalla citt\u00e0 abbandonando anche i documenti del loro concistoro, che sono conservati tuttora nella biblioteca pubblica. Le reliquie sfuggirono anche alle devastazioni avvenute durante La Rivoluzione francese quando la chiesa di san Pietro fu sconsacrata e le reliquie di Scolastica furono trasferite nella chiesa della parrocchia di san Benedetto, in questa chiesa sono conservate ancora le bolle pontificie originali che autorizzavano a Le Mans una confraternita di santa Scolastica. Oggi il culto di santa Scolastica \u00e8 ancora molto diffuso a Le Mans, ma la processione non si tiene pi\u00f9.\nUna parte delle reliquie di santa Scolastica fu donata, nel IX secolo all'imperatore Carlo il Calvo e a sua moglie Richilde di Provenza, che le fece portare nell'abbazia di Juvigny, nella diocesi di Verdun, costruita appositamente; l'abbazia fu distrutta durante la Rivoluzione francese e le reliquie oggi sono conservate nella chiesa parrocchiale di Juvigny-sur-Loison. Nel 1870 l'abbazia di San Pietro di Solesmes ottenne una parte di queste reliquie che conserva tuttora\nAlcune leggende agiografiche, diffuse soprattutto nel teramano, narrano di un martirio subito da Scolastica, con amputazione finale delle mammelle. Per questo, alcuni devoti la considerano la protettrice delle puerpere; viene anche invocata per difendersi dai fulmini e per ottenere la pioggia."}
{"id": "227274", "revid": "1924342", "url": "https://it.wikipedia.org/wiki?curid=227274", "title": "Born in the U.S.A.", "text": "Born in the U.S.A. \u00e8 il settimo album di Bruce Springsteen, pubblicato nel 1984. \u00c8 il suo pi\u00f9 grande successo commerciale (15 milioni di copie vendute solo negli Stati Uniti, altrettante a livello mondiale).\nDescrizione.\nL'artista reduce dall'album del 1982, senza la E Street Band, \"Nebraska\" (disco introverso, amaro e pessimista), compie, con questo disco, un cambiamento a 180\u00b0 gradi.\nIl disco \u00e8 estroverso, il ritmo \u00e8 incalzante, lanciato dal radiofonico brano \"Dancing in the Dark\", l'album contiene praticamente tutti brani immediati e orecchiabili tanto che tutti i 7 singoli estratti sono entrati nella Top 10 di Billboard, in ordine cronologico: \"Dancing in the Dark\", \"Cover Me\", \"Born in the U.S.A.\", \"I'm on Fire\", \"Glory Days\", \"I'm Goin' Down\" e \"My Hometown\".\nL'album \u00e8 stato inserito all'85\u00ba posto nella \"Lista dei 500 migliori album secondo Rolling Stone\" mentre il singolo \"Born in the U.S.A.\" al 275\u00ba posto nella \"classifica delle canzoni\".\nIn Italia l'album \u00e8 il secondo per numero di vendite con 1.400.000 copie, dietro solo a \"True Blue\" di Madonna.\nBruce Springsteen, in un'intervista a \"Rolling Stone\" nel dicembre 1984, disse sull'album:"}
{"id": "227277", "revid": "1305772", "url": "https://it.wikipedia.org/wiki?curid=227277", "title": "Orlando Dipiazza", "text": "Biografia.\nSi \u00e8 diplomato con Bruno Cervenca al Conservatorio \"G. Tartini\" di Trieste.\nInsieme all'attivit\u00e0 di compositore ha praticato per molti anni la direzione corale dirigendo gruppi come il Coro Polifonico di Ruda, i Madrigalisti di Gorizia, il coro del Liceo Musicale \"J. Tomadini\" di Udine, il coro di voci femminili \"G.Faur\u00e9\" di Romans d'Isonzo (realt\u00e0 non pi\u00f9 attiva), il coro \"G. Verdi\" di Ronchi dei Legionari, nel 1976 \u00e8 stato il fondatore del Gruppo Polifonico Claudio Monteverdi di Ruda, gruppo che ha diretto fino al 1996.\nHa composto opere teatrali, tra cui \"Il testamento di Arlecchino\" e \"La luna e il tamburino magico\", opere vocali, strumentali e orchestrali, ma la produzione pi\u00f9 consistente \u00e8 rivolta alla musica corale.\nLe sue partiture hanno ricevuto vari premi nazionali e internazionali, dagli anni settanta ad oggi (tra cui primi premi al Concorso internazionale \u201cGuido d'Arezzo\u201c, al Concorso internazionale di Tours, al Concorso internazionale di composizione ed elaborazione corale di Trento, al Concorso internazionale di composizione musicale per le Feste triennali del SS. Crocefisso, ecc.).\nAlla direzione di diverse formazioni corali, ha vinto primi premi ai vari concorsi nazionali e internazionali di Roma, Orvieto, Ravenna, Arezzo e Gorizia.\nDipiazza si \u00e8 dedicato con particolare attenzione alla ricerca etnomusicologica producendo numerosissime elaborazioni di canti popolari di tradizione arcaica soprattutto provenienti dall'area veneta e friulana.\nHa pubblicato con numerose case editrici italiane e straniere e collabora con riviste specializzate quali la Cartellina di Milano, Pro musica studium di Roma, l'Offerta Musicale di Bergamo e numerose sue opere sono raccolte nei fascicoli di \"Polyphonia\".\nNell'occasione del suo ottantesimo compleanno la FENIARCO, l'USCI regionale e la Casa Editrice Pizzicato gli hanno dedicato un'antologia musicale intitolata \"Florilegium Sacrum\", nella quale sono raccolti una ventina di pezzi sacri, tra i quali la \"Messe di San Dur\u00ec\" per coro misto e organo e una versione per solo coro virile, scritta proprio nell'anno 2009 e dedicata a Sant'Ulderico Patrono di Aiello del Friuli.\n\u00c8 stato membro della commissione artistica del Concorso Internazionale \"Seghizzi\" di Gorizia, del Concorso Internazionale di cori voci bianche \"Il Garda in Coro\" di Malcesine e della commissione artistica nazionale della Feniarco."}
{"id": "227278", "revid": "217591", "url": "https://it.wikipedia.org/wiki?curid=227278", "title": "Ordine francescano", "text": "Con il nome Ordine francescano (\"Ordo Franciscanus\" o \"Ordo Minorum\") viene indicato, per antonomasia, quello dei Frati Minori nel suo complesso, il cosiddetto \"Primo ordine\", fondato da San Francesco d'Assisi nel 1209, rimasto giuridicamente unitario fino al 1517, e i cui membri - dal nome del fondatore chiamati appunto \"francescani\" - oggi \u00absono oggi raggruppati nelle tre famiglie, pari e indipendenti, dei Frati Minori (O.F.M., gi\u00e0 detti Osservanti, Riformati, etc.), dei Frati Minori Conventuali (O.F.M.Conv.) e dei Frati Minori Cappuccini (O.F.M.Cap.), professanti tutti l'identica Regola del fondatore (1223), ma con costituzioni, tradizioni e caratteristiche proprie\u00bb.\nQuesti tre ordini maschili, a cui appartiene a pieno titolo l'originaria denominazione di \"Ordine dei Frati Minori\" formano l'Ordine francescano. Lo stemma dell'Ordine francescano \u00e8 composto da una croce, il braccio di Cristo e il braccio di San Francesco, un simbolo universale dei francescani.\nDenominazione.\n\"Ordine dei Frati Minori\" \u00e8 il nome dato dal fondatore stesso - almeno stando al primo biografo - alla sua comunit\u00e0: \u00abMentre si scrivevano nella Regola queste parole \"Siano minori\", appena l'ebbe udite esclam\u00f2: \"voglio che questa fraternit\u00e0 sia chiamata Ordine dei frati minori\"\u00bb, nome che poi venne istituzionalizzato nella Regola definitiva approvata da papa Onorio III con la bolla \"Solet annuere\" del 29 novembre 1223 dove la denominazione compare sia nell'indirizzo di saluto introduttivo che nel titolo e nello stesso \"incipit\" del primo capitolo.\nSi tratta dunque di un \u00abnome esclusivamente proprio, caratteristico e ufficiale della Chiesa, come nella storia, che da oltre sette secoli e ancor oggi designa genericamente tutti i Francescani, compresi i Frati Minori Conventuali e i Frati Minori Cappuccini, ma che dal 1897 \u00e8 divenuto anche nome specifico della famiglia O.F.M. o dei Frati Minori, gi\u00e0 designati in passato (dal 1415) con la propria denominazione di \"Frati Minori Osservanti\", alla quale famiglia furono giuridicamente unite sotto un unico ministro generale fin dalla loro fondazione, nell'arco del '500, quelle dei Frati Minori \"Riformati\" (della Stretta osservanza), Scalzi o \"Alcantarini\", e \"Ricolletti\"\u00bb.\nLa denominazione \"Ordo Minorum\" (O.Min.) - da cui \"Ordine dei Minori\" e anche \"Ordine minoritico\" - costituiva, specie negli antichi documenti anche papali, la forma abbreviata della dicitura ufficiale di \"Ordine dei Frati Minori\", particolarmente nella fase antica e unitaria dell'Ordine.\nStoria.\nGi\u00e0 alla morte di Francesco d'Assisi, anzi in alcuni casi durante la vita stessa di Francesco, all'interno dell'ordine emersero due tendenze ben distinte. Da una parte alcuni frati aspiravano alla vita ascetica e mendicante che aveva contraddistinto la primitiva comunit\u00e0 francescana (ancor prima che diventasse un \"ordine\" religioso); dall'altra parte, la grande maggioranza dei frati voleva un ordine dedito soprattutto alla cura d'anime, inserito nei contesti cittadini e stabilito in conventi di propriet\u00e0 dell'ordine stesso. \nMolto presto, questi frati pi\u00f9 organici all'ambiente cittadino cominciarono ad occuparsi non soltanto della predicazione e della cura d'anime, ma entrarono nel mondo delle nascenti universit\u00e0: anche questo comportava un notevole distacco dallo stile di vita della \"fraternit\u00e0\" iniziale, perch\u00e9 un frate che fosse anche professore in uno \"studium\" universitario possedeva spesso libri (o - anche se formalmente non li possedeva - comunque li utilizzava come se fossero suoi) e godeva di una certa autonomia rispetto agli altri frati. Tra questi francescani professori, che si muovevano nell'ambito della scolastica bassomedievale (ossia nell'approfondimento della filosofia cristiana attraverso il \"modus operandi\" tipicamente universitario delle \"disputationes\"), si possono ricordare lo scozzese Duns Scoto e soprattutto Bonaventura da Bagnoregio, che divenne anche ministro generale dell'ordine e poi cardinale. \nNella seconda met\u00e0 del XIII secolo i frati pi\u00f9 rigoristi si riconobbero soprattutto nel movimento degli Spirituali, in cui l'aspirazione alla povert\u00e0 totale e all'\"uso povero\" (\"usus pauper\") dei beni anche non posseduti si fondeva con attese apocalittiche e con una contestazione pi\u00f9 o meno aperta delle autorit\u00e0 della Chiesa (soprattutto papa Bonifacio VIII). Gli Spirituali vennero condannati come eretici da papa Giovanni XXII e subirono una durissima persecuzione, anche se alcuni gruppi sopravvissero in Italia centrale o meridionale, dove venivano comunemente chiamati \"fraticelli\".\nDopo la met\u00e0 del XIV secolo si svilupp\u00f2 una nuova, ampia corrente che tornava a sostenere la necessit\u00e0 di un ritorno agli ideali originari di povert\u00e0 radicale: quella degli Osservanti, i quali senza dubbio avevano un atteggiamento molto meno critico nei confronti della gerarchia ecclesiastica rispetto agli Spirituali di cinquant'anni prima, ma pure si trovarono spesso in conflitto con gli altri membri dell'ordine francescano, i \"Conventuali\". Agli Osservanti venne riconosciuta una parziale autonomia nel 1415 e nell'ambito dell'Osservanza sorse una moltitudine di gruppi riformati (Amadeiti, Capriolanti, Clareni, Colettani, Guadalupensi, Villacreziani, etc.): nel 1517 tutti questi gruppi, che in vari modi si rifacevano all'Osservanza, vennero uniti nell'Ordine dei Frati Minori, distinto da quello dei Conventuali e con un proprio ministro generale.\nNella diatriba sorta si trovarono coinvolti anche i laici aderenti al Terzo Ordine; infatti questi uomini riuniti in fraternit\u00e0, pur non aderendo alla vita religiosa vera e propria con i tre voti di povert\u00e0, castit\u00e0 ed obbedienza, e non essendo nemmeno chierici con facolt\u00e0 di celebrare la messa e confessare, con il loro modo di vivere povero, penitenziale e in soccorso dei deboli e dei malati in ospedali e ospizi per pellegrini calcarono l'ideale francescano, al punto che videro l'autorit\u00e0 papale dar loro una regolamentazione con la Bolla \"Supra montem\" del 18 agosto 1289, emanata a Rieti da papa Niccol\u00f2 IV e diretta ai \"penitenti lombardi\" francescani.\nCol passare dei secoli, l'ordine, o meglio gli ordini francescani furono oggetto di continui tentativi di riforma. La pi\u00f9 ampia \u00e8 stata quella avviata dai \"cappuccini\", frati che hanno cercato di coniugare vita contemplativa e povert\u00e0 austera. Questi frati, caratteristici per le lunghe barbe, hanno preso il nome dal proprio cappuccio, pi\u00f9 lungo di quello degli altri rami francescani.\nFamiglia francescana.\nL'Ordine francescano - l'insieme dunque delle tre famiglie religiose maschili che hanno in comune l'appellativo Frati Minori - fa parte, e in qualche caso ne costituisce il fondamento, di quella variegata realt\u00e0 che ha preso il nome di \"famiglia francescana\" in cui confluiscono le diverse forme di vita evangelica in diverso modo ispirate a Francesco d'Assisi: le Clarisse, nelle loro diverse espressioni, e il Terz'Ordine, sia Regolare (T.O.R.) che Secolare (O.F.S.), ma anche tutte quelle realt\u00e0, canonicamente costituite, che comunque si rifanno e intendono perseguire l'ideale francescano, tra le quali, ad esempio, l'ordine dei Frati Minori Rinnovati (F.M.R.), costituiti con l'ideale di una povert\u00e0 pi\u00f9 radicale rispetto a quella vissuta dagli altri Ordini francescani.\nStatistiche.\nDiffusione.\nPer quanto riguarda gli ordini pi\u00f9 diffusi, alla fine del 2011 la Compagnia di Ges\u00f9 rimaneva l'istituto religioso con il pi\u00f9 alto numero di membri (17.676), seguita dalla Societ\u00e0 salesiana di San Giovanni Bosco (15.573), dall'Ordine dei frati minori (14.123) e dall'Ordine dei frati minori cappuccini (10.786). Se tuttavia si prende in considerazione il \"Primo Ordine\" francescano nel complesso, questo arriva al primo posto col pi\u00f9 alto numero di membri (28.719) e se si considerano tutti i frati e le monache francescane (Primo, Secondo, Terz'Ordine Regolare e Nuove Comunit\u00e0 nel mondo) si arriva addirittura alla cifra di 46.258."}
{"id": "227279", "revid": "1305772", "url": "https://it.wikipedia.org/wiki?curid=227279", "title": "Live/1975-85", "text": "Live/1975-85, uscito nel 1986, \u00e8 l'ottavo album di Bruce Springsteen &amp; The E Street Band, e il suo primo disco dal vivo.\nDescrizione.\nIl disco \u00e8 un cofanetto di 3 CD contenenti ognuno vari brani del cantante registrati interamente dal vivo nei concerti dal 5 febbraio 1975 al 2 ottobre 1985.\nNell'edizione in vinile pubblicata nel 1986 i dischi erano 5.\nTracce.\nDisco 1\nDisco 2\nDisco 3"}
{"id": "227281", "revid": "1543377", "url": "https://it.wikipedia.org/wiki?curid=227281", "title": "D\u00f6bling", "text": "D\u00f6bling () \u00e8 il diciannovesimo distretto di Vienna. Vi \u00e8 ubicato dal 1872 l'osservatorio meteorologico di Vienna Hohe Warte."}
{"id": "227282", "revid": "1305772", "url": "https://it.wikipedia.org/wiki?curid=227282", "title": "Tunnel of Love (album Bruce Springsteen)", "text": "Tunnel of Love \u00e8 l'ottavo album in studio del cantautore statunitense Bruce Springsteen, pubblicato il 9 ottobre 1987 dalla Columbia Records.\nIl disco.\nIl tema ricorrente di questo album \u00e8 il fallimento e le difficolt\u00e0 di coppia nella vita quotidiana e nel matrimonio: probabilmente i testi sono stati ispirati dalle prime crisi del matrimonio di Springsteen con la prima moglie, Julianne Phillips. Questo disco, molto pi\u00f9 ricercato e con alcune sonorit\u00e0 elettriche meno rock ereditate della musica degli anni ottanta, fu considerato diverso dai precedenti e si rivel\u00f2 meno apprezzato sulla base alle vendite mondiali."}
{"id": "227284", "revid": "41310", "url": "https://it.wikipedia.org/wiki?curid=227284", "title": "San Massimiliano Kolbe", "text": ""}
{"id": "227285", "revid": "1516566", "url": "https://it.wikipedia.org/wiki?curid=227285", "title": "Fisalia", "text": ""}
{"id": "227286", "revid": "697352", "url": "https://it.wikipedia.org/wiki?curid=227286", "title": "Telespalla Bob", "text": "Robert Underdunk Terwilliger Jr., PhD, noto come Telespalla Bob (in inglese \"Sideshow Bob\"), \u00e8 un personaggio della serie di cartoni animati \"I Simpson\", caratterizzato dalla pettinatura che ricorda la chioma delle palme. In originale viene doppiato dall'attore Kelsey Grammer.\n\u00c8 il cattivo pi\u00f9 ricorrente della serie, specialmente per Bart Simpson. Spesso dimostra di essere una persona incredibilmente colta, poliglotta, amante del teatro, dell'opera lirica e dotata di grande gusto estetico. Bob \u00e8 estremamente pieno di s\u00e9 e questa sua caratteristica fa s\u00ec che i suoi piani vadano sempre a monte.\nBiografia.\nGiovinezza.\nDell'infanzia di Telespalla Bob si sa ben poco. Il padre, Robert Terwilliger Sr., \u00e8 un dottore, mentre la madre, Dame Judith Underdunk, \u00e8 una famose attrice shakespeariana.\nHa un fratello minore di nome Cecil il cui sogno era di diventare la nuova Telespalla di Krusty il Clown. Bob, che lo accompagn\u00f2 al provino, rimase involontariamente coinvolto in un lancio di torte e la sua goffaggine e l'assurda capigliatura lo fecero assumere al posto di suo fratello che per questo gli serb\u00f2 odio.\nLa vita da Telespalla.\nDalla collaborazione con Krusty, Bob ha ottenuto in primo luogo il nome di Telespalla. Per tutti gli anni trascorsi con Krusty, Bob non ha fatto altro che essere lo zimbello del programma, i cui compiti principali erano essere sparato da un cannone o suonare uno zufolo. Celando il suo odio per Krusty, Bob alla fine cerca di incastrarlo per una rapina al \"Jet Market\". Una volta incolpato il clown, Bob trasforma lo show in un acculturato programma di approfondimento per ragazzi. Il suo piano, per\u00f2, viene sventato da Bart Simpson, aiutato da sua sorella Lisa. Questo fatto fa nascere l'odio tra i due.\nIl matrimonio con Selma Bouvier.\nUna volta arrestato, Bob trascorre la vita facendo ribollire l'odio per Krusty e per Bart. Ma dal programma di corrispondenza con detenuti qualcuno gli scrive: Selma Bouvier, sorella di Marge Simpson, mossa dalla solitudine. Accantonando allora la vendetta, l'ex Telespalla diviene un prigioniero modello e, una volta scontata la pena, inizia a frequentare Selma, fino a chiederle di sposarla.\nIl matrimonio, per\u00f2, altro non \u00e8 che parte di un complicato piano per uccidere Selma ed ereditarne il piccolo patrimonio. Ma, ancora una volta, il piccolo Bart Simpson sconvolge i piani di Telespalla Bob e riesce ad impedire l'omicidio. Bob \u00e8 nuovamente arrestato e condannato per \"tentato omicidio\".\nBob e Bart.\nDopo il secondo arresto, Bob evade o viene rilasciato pi\u00f9 volte e durante le sue uscite il suo principale obiettivo sar\u00e0 vendicarsi di Bart. Tuttavia, non sono quelli gli unici moventi di Bob.\nDopo un periodo di detenzione, egli riesce ad ottenere la libert\u00e0 vigilata a causa dell'imperizia della polizia locale. Accantonando tutti i suoi progetti, si dedica alla vendetta contro Bart, al quale mandava lettere minatorie scritte col sangue quando era ancora in carcere.\nDopo le prime minacce di Bob, ai Simpson viene data una nuova identit\u00e0, quella della famiglia Thompson e vengono trasferiti al Lago Orrore. Telespalla Bob li trova e riesce a mettere Bart alle strette. Ma, ingannandolo, il ragazzino riesce a consegnarlo nuovamente alla polizia.\nTornato in carcere, Telespalla Bob, con l'appoggio del Partito Repubblicano e di una potente radio, riesce a essere liberato sotto libert\u00e0 vigilata. In seguito, si candida a sindaco di Springfield per i repubblicani contro Joe Quimby. Grazie ad un broglio elettorale, Bob viene eletto con il 100% dei voti e utilizza la sua influenza per rovinare i Simpson: rimanda Bart all'asilo e tenta di far demolire casa Simpson, costruendo al suo posto un'autostrada sopraelevata. Bart e Lisa, per\u00f2, con l'aiuto di Smithers, riescono a farlo confessare. Egli viene arrestato per la quarta volta.\nIn seguito, Bob riesce a eludere la sicurezza e a evadere. Egli, disgustato dall'infimo livello dei programmi TV, decide di rubare un ordigno nucleare e di lanciare un ultimatum a Springfield: tutte le trasmissioni dovranno essere interrotte per sempre o la citt\u00e0 sar\u00e0 distrutta. Springfield \u00e8 nel panico, ma il sindaco decide che bisogna accontentare Bob. Krusty, non essendo d'accordo, raggiunge una casupola nel deserto, da dove riesce a trasmettere 24 ore su 24. Intanto, ancora una volta, Lisa e Bart sventano i piani di Bob (anche perch\u00e9 la sua bomba \u00e8 inutilizzabile, datata 1959, e senza combustibile nucleare). Bob, allora, ruba l'aereo dei fratelli Wright e rapisce Bart. La sua intenzione \u00e8 quella di schiantarsi contro la casupola da dove trasmette Krusty. Tuttavia, fallisce nuovamente e viene arrestato.\nIl nuovo incontro con Cecil.\nDopo l'ennesima incarcerazione, Bob si ravvede completamente e convince il reverendo Timothy Lovejoy a mettere una buona parola per farlo uscire. Lovejoy lo fa, ma ricontatta anche il fratello di Bob, Cecil, che gli offre un lavoro nel cantiere per una nuova diga che dirige. I rapporti tra i due sono molto tesi e non esitano a lanciarsi frecciate. Tuttavia, il lavoro procede bene. Bart, per\u00f2, non \u00e8 convinto della sincerit\u00e0 di Telespalla Bob, e, insieme a Lisa, lo segue e cerca di indagare sulle sue mosse. Alla fine, i due scoprono delle truffe nella costruzione della diga, ma Bob \u00e8 innocente: Cecil, per vendicarsi del fratello, lo aveva accolto solo per avere un capro espiatorio per i suoi reati fraudolenti. Cecil rinchiude suo fratello e i due Simpson nella diga, dopodich\u00e9 predispone l'esplosione della diga. I tre riescono a fuggire e mettono K.O. Cecil. La polizia, per\u00f2, per via della nomea di Bob, arresta anche lui senza motivo.\nLa vendetta contro Krusty.\nIn seguito, torna a bollire l'antico odio di Bob per Krusty, il quale annuncia di aver cancellato tutti i suoi vecchi show. Il clown annuncia anche il suo ritiro dalle scene. Bob riesce velocemente a ottenere la libert\u00e0 vigilata (ancora una volta) e diventa annunciatore nella scuola di Bart. Il suo piano \u00e8 una doppia vendetta: ipnotizzare Bart per fargli indossare una cintura esplosiva e mandarlo contro Krusty come un kamikaze. Dopo numerose sedute, Bob riesce nel suo intento, asservendo completamente Bart al suo volere. Durante lo show di addio per Krusty, Bob ordina a Bart di compiere la sua missione suicida. Poco prima dell'esplosione, per\u00f2, Krusty fa pubblicamente le sue scuse a Bob. Questo crea ripensamenti nel criminale, che sventa l'omicidio da lui stesso progettato. Cos\u00ec il clown e la sua Telespalla si riconciliano. Bob viene arrestato per l'ennesima volta e processato con l'accusa di tentato omicidio.\nDopo il settimo arresto, Bob rimane in prigione finch\u00e9 non viene fatto uscire dalla polizia e ingaggiato da Homer come consulente per scoprire chi \u00e8 il killer che sta cercando di ucciderlo. Bob \u00e8 tenuto sotto controllo dai Simpson tramite un ordigno, attaccato alla sua caviglia, che emette una scarica elettrica. Durante il suo breve soggiorno fuori dal carcere, Bob raccoglie indizi, individua il killer e salva Homer da una trappola mortale. Dopo un inseguimento, Bob riesce a consegnare il killer (che si rivela essere Frank Grimes Jr.) alla polizia. La sera prima del ritorno in carcere, Bob si impadronisce del telecomando della cavigliera e tenta di uccidere Bart. Pur avendolo alla sua merc\u00e9, Bob decide di lasciarlo vivere, perch\u00e9 tra i due nemici giurati si \u00e8 creato un complicato rapporto di odio-amore. Infine, fugge.\nLa fuga in Italia e la nuova famiglia.\nStanco dei continui fallimenti nel tentativo di uccidere Bart, Bob decide di prendersi un periodo di riposo andando a vivere in Italia. Raggiunge una piccola cittadina toscana chiamata \"Salsiccia\", dove riesce a diventare amico degli abitanti (con i suoi piedi grossi schiacciava l'uva per il vino con grande abilit\u00e0), che, alla fine, lo eleggono sindaco. Telespalla Bob vuole lasciarsi alle spalle la sua carriera criminale e nell'episodio lo si vede addirittura sposato con una donna italiana, Francesca, e con un figlio, Gino, ovviamente quasi identico al padre sia per carattere che per i capelli. La sua nuova vita viene rovinata quando giungono in citt\u00e0 i Simpson: nonostante la buona accoglienza che gli riserva e il desiderio di dimenticare i passati rancori, Lisa Simpson si ubriaca e involontariamente gli strappa la camicia, rivelando sotto di essa la divisa del carcere. Bob \u00e8 costretto a lasciare la citt\u00e0 giurando eterna vendetta verso i Simpson e a lui si aggiungono anche la moglie e il figlio, intenzionati a vendicare l'onore della famiglia (un tipico stereotipo dei mafiosi italiani).\nLa finta morte.\nDopo la fuga dei Simpson dall'Italia, Bob torna a Springfield con la moglie e il figlio per uccidere definitivamente la famiglia del suo nemico giurato; dopo averli attirati in una trappola, viene sconfitto e arrestato a causa di un imprevisto, e al processo cerca di convincere la giuria, grazie alla testimonianza del padre, di essersi ormai trasformato in una vittima, e tenta di far ricadere tutta la colpa su Bart, accusato di perseguitarlo senza sosta. A un certo punto del processo, Bob estrae una fiala di nitroglicerina, ma Bart, temendo che voglia far esplodere l'aula, prontamente gliela sottrae, ed \u00e8 a questo punto che interviene la madre, rivelando che la nitroglicerina serviva al criminale per curare un difetto cardiaco che lo affliggeva sin dall'adolescenza; Bob cade a terra morto, e Bart viene accusato di omicidio. Al funerale di Telespalla Bob sono presenti tutti i conoscenti di Bob, la famiglia (incluso il fratello Cecil), la vedova Francesca e il figlio, i compagni clown, Krusty, il compagno di cella Serpente e perfino un'anziana donna toscana gi\u00e0 presente ne \"Il Bob italiano\": Marge cerca di convincere Bart a essere triste e magari a chiedere scusa a Bob prima della cremazione, e il ragazzo, in un primo momento decisamente contrario, decide di andare all'agenzia di pompe funebri a chiedere scusa al cadavere di Bob, pronto per essere cremato; improvvisamente, per\u00f2, Bob si alza dalla bara, vi scaraventa Bart e la spinge nel forno crematorio, ma, grazie a un'intuizione di Lisa, i Simpson arrivano giusto in tempo per salvare Bart e far arrestare il criminale e la sua famiglia, complice: si scopre, infatti, che la morte di Bob era stata una farsa organizzata dal criminale, con l'ausilio di tutta la sua famiglia, per uccidere definitivamente Bart. Nel finale vediamo Bob, completamente impazzito, in carcere, insieme alla sua famiglia, che sogna di uccidere a coltellate i Simpson saltando fuori da una torta gigante per celebrare il suo decimo piano malvagio.\nIl trapianto facciale.\nI Simpson hanno un nuovo vicino di nome Walt Warren, che \u00e8 uscito poco tempo prima di prigione, poich\u00e9 ha commesso reati minori; nonostante sembri una persona calma e tranquilla, Bart \u00e8 terrorizzato dalla sua voce che \u00e8 identica a quella di Telespalla Bob. Marge, per rassicurare il figlio, lo porta nel carcere di Springfield dove si trova Telespalla Bob, recluso nella cella di isolamento, che scrive sulle pareti \"Bart Simpson morir\u00e0\". Rassicurato dal fatto che Bob \u00e8 ancora in galera, Bart accetta di andare a vedere una partita di baseball con il suo vicino; nel frattempo, Telespalla Bob evade dal carcere e si dirige verso la casa dei Simpson ma, una volta immobilizzato da Homer, egli ammette di essere Walt Warren, spiegando che Telespalla Bob, sapendo che Walt sarebbe stato liberato nel giro di poco tempo, ha eseguito un'operazione chirurgica per scambiare i loro volti, cos\u00ec da poter uccidere Bart. Una volta che anche Bob confessa a Bart lo scambio delle facce, porta quest'ultimo ai cinque angoli (parodia del Monumento dei Quattro Angoli realmente esistente) per creare il delitto perfetto. Poco prima di compiere il delitto, per\u00f2, arriva la polizia di Springfield, che conosceva l'esatta posizione di Bob poich\u00e9 Bart, ancora diffidente nei confronti del vicino, aveva chiesto di controllare i movimenti di Walt Warren.\nLa carriera scientifica.\nBob, nuovamente in libert\u00e0 vigilata, viene assunto dall'azienda \"Monsarno\" (parodia della Monsanto) come cavia da laboratorio. Facendo rapidamente carriera, diventa lo scienziato a capo della ricerca sui prodotti OGM. Viene affiancato a Lisa per una ricerca, scoprendo una passione comune per Walt Whitman. Tuttavia, durante una gita ad un museo, si viene a sapere che Bob ha modificato il suo DNA, diventando un superumano a tutti gli effetti, ed ha intenzione di unire il DNA di grandi geni del passato al suo, al fine di superare in saggezza persino Whitman e diventare il dittatore del mondo. Tuttavia Bart, credendo che Bob volesse uccidere la sorella, inizia ad infastidirlo, ottenendo come risultato la furia omicida di Bob. Fermato dai genitori di Bart, capisce la follia del suo piano e tenta di suicidarsi gettandosi in acqua, dimenticandosi di essersi impiantato geneticamente le branchie.\nAltre apparizioni.\nTelespalla Bob ha ricoperto molte volte ruoli secondari all'interno di molti episodi o ha fatto semplicemente dei cameo. Alcuni esempi risalgono a due episodi della ventiseiesima stagione: il primo \u00e8 \"\"Depressioni di un clown\", in cui afferma di essere dispiaciuto per la morte del padre di Krusty durante una festa di consolazione, mentre il secondo \u00e8 \"Incendiato e Confuso\"\" dove incontra verso il termine dell'episodio Jack Lassen, un ex professore violento e psicopatico della Scuola elementare di Springfield, licenziato per colpa di Bart e assunto come guardia carceraria. Insieme, i due decidono di progettare un piano per vendicarsi del ragazzo, ma Bob, dopo aver sentito da Lassen che sar\u00e0 lui a compiere il colpo di grazia, sceglie di non accettare l'accordo.\nBob appare, inoltre, nella prima storia de \"La paura fa novanta XXVI\" della ventisettesima stagione (il primo special di Halloween in cui appare), in cui riesce finalmente, dopo anni di fallimenti, ad uccidere Bart, anche se la morte di quest'ultimo durer\u00e0 solo per la puntata in questione.\nPersonaggio.\nCreazione.\nLa prima apparizione di Telespalla Bob avviene nell'ottavo episodio della prima stagione, \"La testa parlante\". In questa breve apparizione, Bob ha un aspetto molto semplice rispetto a quello che assumer\u00e0 nel proseguimento della serie e una personalit\u00e0 meno marcata. Il \"design\" originale di Bob compare per la prima volta nell'episodio \"Krusty va al fresco\". In questo episodio, Brad Bird miglior\u00f2 anche il carattere di Bob, rendendolo pi\u00f9 elegante e raffinato, in modo che il personaggio potesse adattarsi alla vocalit\u00e0 del suo doppiatore, Kelsey Grammer. Dopo i miglioramenti apportati al personaggio, gli animatori tentarono di ridisegnare il personaggio nell'episodio \"La testa parlante\", ma non vi riuscirono per mancanza di tempo.\nNella prima met\u00e0 dell'episodio \"Krusty va al fresco\", Bob ha un tono di voce diverso per nascondere il suo lato malvagio. Quando Bob viene scoperto un criminale, la sua voce cambia tono e diventa pi\u00f9 raffinata e colta. Ci\u00f2 \u00e8 servito per sorprendere lo spettatore. Durante la realizzazione della puntata \"Krusty va al fresco\", gli autori avevano pensato a James Earl Jones come doppiatore di Bob, ma alla fine la scelta ricadde su Kelsey Grammer. Per la voce di Bob, Gammer si \u00e8 ispirato a quella del regista Ellis Rabb, con cui aveva lavorato in precedenza.\nIl nome completo di Telespalla Bob \u00e8 \"Robert Underdunk Terwilliger\". Il suo cognome \u00e8 stato rivelato nell'episodio \"Il vedovo nero\", mentre il suo secondo nome in \"Telespalla Bob Roberts\". Il nome \"Terwilliger\" deriva secondo alcuni da quello del Dr. Terwilliker dal film \"The 5,000 Fingers of Dr. T.\", secondo altri da quello del sergente Terwilliger e della signora Onderdonk nell'episodio pilota della serie \"Hunter\"; \nSviluppo del personaggio.\nDalla terza stagione in poi, gli sceneggiatori hanno paragonato la lotta tra Bob e Bart a quella di Wile Coyote e Beep Beep, famosi personaggi delle serie a cartoni animati \"Looney Tunes\" e \"Merrie Melodies\". Il produttore esecutivo dei Simpson, Al Jean, ha paragonato Bob a Wile Coyote in quanto entrambi sono molti intelligenti, ma falliscono sempre nel loro obiettivo. Inoltre, sempre a partire dalla terza stagione, gli autori sviluppano ancora di pi\u00f9 la personalit\u00e0 del personaggio. Decisero anche che, in ogni episodio in cui era presente Bob, dovevano essere riassunte tutte le azioni malvagie del personaggio. Tale regola venne abbandonata a partire dall'episodio \"Fratelli Coltelli\". Un'altra regola stabiliva che, al termine di ogni episodio, Bob doveva tornare in carcere. Anche questa regola venne infranta, precisamente negli episodi \"Il grande schifoso detective\" e \"Il Bob italiano\"."}
{"id": "227287", "revid": "2519", "url": "https://it.wikipedia.org/wiki?curid=227287", "title": "Fisalia (biologia)", "text": ""}
{"id": "227288", "revid": "558966", "url": "https://it.wikipedia.org/wiki?curid=227288", "title": "Affori", "text": "Affori (: ; \"Affer\" o \"Affor\" in dialetto milanese, : o ) \u00e8 un quartiere di Milano, posto nella periferia settentrionale della citt\u00e0 e appartenente al Municipio 9.\nOrigini del nome.\nUna corrente etimologica ipotizza che il nome Affori derivi da \"Ad forum\", che potrebbe indicare la presenza di un antico mercato. Secondo altri deriverebbe invece dalla presenza e abbondanza d'acqua (\"Ad fontem\", alla fonte) data dalle risorgive, ipotesi avvalorata dall'antica dicitura \"Affoni\" per indicare il paese. Un'altra ipotesi riguarda l'origine dall'espressione latina medievale \"Sancta Iustina a foris\" (\"Santa Giustina di fuori\"\") per indicare la chiesa, intendendo \"fuori Milano\" per distinguerla da un'altra Santa Giustina (altare dell'antica chiesa di Sant'Agata a Milano presso Porta Romana). \"\"Foris\" quindi come \"al di fuori\", non solo dalla citt\u00e0 vecchia delimitata dalle mura romane ma anche dalla \"Cerchia dei Corpi Santi\"\" (i paesi immediatamente attorno a Milano), un'etimologia quindi simile a quella di termini come \"chiese foranee\" e \"vicario foraneo\". Il termine, contratto in \"ad forem\" da cui il successivo \"Affori\", sarebbe poi passato ad indicare il borgo attorno a tale chiesa.\nDa rilevare che il toponimo Affori \u00e8 attestato anche come nome di una cascina di Boffalora sopra Ticino, e parrebbe connesso con un cognome identico, diffuso nella zona.\nStoria.\nOrigini.\nAffori era un antico ducato, gi\u00e0 citato negli \u201c\"Statuti delle acque e delle strade del contado di Milano fatti nel 1346\"\u201d (in cui appare compreso nella pieve di Bruzzano). Dell'antico abitato rimangono tracce medievali e rinascimentali come la torre di guardia in \"via Osculati\" (secolo XIV), che faceva parte del complesso dell'antica chiesa di Santa Giustina. Nucleo principale del borgo, parte del quale tuttora esistente come centro storico, si costituiva presso la strada attualmente composta da \"via Taccioli\" e da \"via Cialdini\". All'epoca tale strada era secondaria rispetto ad altre due vie pi\u00f9 importanti (realizzate in epoca romana) che collegano Milano con Como: l'attuale \"Bovisasca\", deputata al traffico militare, e l'attuale \"via Giuditta Pasta\" in corrispondenza di Bruzzano, destinata al traffico civile. L'importanza secondaria della strada condizion\u00f2 lo sviluppo e l'importanza del borgo di Affori, che rimase a lungo in ombra, dipendente dai centri abitativi limitrofi. Questo aspetto si riflette anche nella vita ecclesiastica di Affori che, in modo insolito, era diviso tra due plebane: una alle dipendenze della pieve di Bruzzano, l'altra a quelle di Bollate. Attorno alla fine del secolo XIII, secondo quanto scritto da Goffredo Da Bussero nel \"\"Liber notitiae Sanctorum Mediolani\" del 1285, il territorio di Affori contava otto chiese, di cui cinque dipendevano dalla pieve di Bruzzano e tre da quella di Bollate.\nL'economia dell'area era prevalentemente agricola, con numerose cascine che sfruttavano tutto l'anno l'acqua delle risorgive per l'irrigazione, consentendo una coltura a marcite. Diffusa era anche la coltivazione del gelso, incoraggiata nel contado milanese dagli Sforza e soprattutto da Lodovico il Moro, e il conseguente allevamento di bachi da seta.\nStoria, topografia, aspetti della vita quotidiana di Affori sono noti grazie a resoconti redatti dai parroci di Affori, e in particolare da Alessandro Astesani (14 luglio 1762, Fagnano Olona - 18 novembre 1831, Affori; sacerdote, scrittore, archeologo) I primi dati sulla popolazione risalgono al 1751, anno in cui si registravano circa 550 abitanti, mentre nel 1771 se ne contavano 857.\nDal Seicento a inizio Novecento.\nNel 1686 Pier Paolo Corbella divenne prima feudatario di Affori e successivamente marchese dello stesso feudo, acquistato dalla famiglia nobile dei Rossi di Parma. Egli compr\u00f2 un grande terreno su cui sorgevano i ruderi della villa dell'arcivescovo Giovanni Visconti, costruita nel 1350 e un tempo lussuosa, per far quindi costruire una nuova villa, all'epoca detta \"Villa Corbetta\" e oggi nota come \"Villa Litta\", circondata da un ampio parco (pi\u00f9 ampio di quello attuale), destinata a diventare un luogo di ritrovo per la nobilt\u00e0 milanese. La villa era utilizzata anche come residenza estiva: un tempo Affori era una localit\u00e0 di villeggiatura per chi voleva allontanarsi da Milano. La villa pass\u00f2 poi a \"D'Adda\", quindi ai \"Litta\". Estintisi i Corbella senza discendenza nel 1767, il marchesato pass\u00f2 in eredit\u00e0 al conte Francesco d'Adda, 2\u00ba Marchese di San Giovanni di Pomesana e 6\u00ba Conte di Sale, nipote ed erede del marchese Luigi Corbella, e cess\u00f2 nel 1779, con la di lui morte senza eredi. \nIl borgo di Affori entr\u00f2 quindi in maggior contatto con la citt\u00e0, e l'economia inizi\u00f2 a gravitare attorno alla villa, per produzione non solo agricola ma anche artigianale. Tuttavia la secondariet\u00e0 e dipendenza di Affori rispetto alle zone limitrofe perdur\u00f2 finch\u00e9 nei secoli XVIII e XIX, durante la Repubblica Cisalpina, si decise di costruire una strada nuova e moderna attraverso Affori. Si invert\u00ec in questo modo la situazione precedente, Affori crebbe d'importanza diventando il centro principale della zona, tanto che nel 1805 si sfioravano i mille residenti. Il 9 febbraio 1808 il comune di Affori, con altri trentaquattro, venne aggregato a Milano. Tuttavia tale unione fu breve: il ritorno della dominazione austro-ungarica, che non gradiva una grande Milano come potenziale concorrente di Vienna, sanc\u00ec nuovamente la separazione nel 1816. Sotto il costoso, ma efficiente governo austriaco, la popolazione esplose: 2118 abitanti nel 1853, 2243 al passaggio sotto la sovranit\u00e0 italiana. Successivamente, nel 1869, Affori, Bruzzano, Bresso e Dergano formarono il comune di \"Affori e uniti\"\" con 6514 residenti, ma gi\u00e0 nel 1884 Bresso torn\u00f2 ad essere autonoma. Il 14 agosto 1912 la denominazione del comune torn\u00f2 pi\u00f9 semplicemente \"Affori\".\nNovecento.\nDal 1910 al 1913 fu sindaco di Affori il Cav. Rag. Carlo Aliprandi (Affori ed Uniti 1\u00ba ottobre 1881 - Busto Arsizio il 26 giugno 1943), un esponente del mondo cattolico che adott\u00f2 un programma innovativo con una forte connotazione socialista. Si dimise in seguito alle divergenze tra cattolici e socialisti.\nLa progressiva industrializzazione di Milano port\u00f2 all'esplosione demografica degli abitati vicini, come Affori che sfond\u00f2 quota 20.000 abitanti alla fine della Grande guerra, ma necessitava di maggiore spazio per ospitare gli stabilimenti e i lavoratori, tanto che i rapporti fra citt\u00e0 e paesi limitrofi si fecero sempre pi\u00f9 stretti. La metropoli aveva bisogno non solo di nuovi spazi, ma anche di regolamentare i servizi, largamente impiegati anche dalle popolazioni dei paesi limitrofi, esenti tuttavia dalle loro tasse di mantenimento (a carico dei soli cittadini milanesi). Questi fattori portarono a stabilire nel 1917, sotto l'amministrazione di Emilio Caldara, l'annessione a Milano dei comuni limitrofi, pur suscitando resistenze e timori, come la preoccupazione che gli abitanti dei paesi, in gran parte contadini, dovessero assumere gli usi e i costumi degli abitanti della citt\u00e0. \nNel 1923 il comune di Affori venne nuovamente aggregato al comune di Milano, insieme ad altri dieci comuni.\nIntanto, alla morte del nobile Giovanni Litta Modignani nel 1905, la villa Litta pass\u00f2 all'amministrazione provinciale e, dal 1927, al Comune di Milano. Nel 1939 nel Parco di Villa Litta vennero trasferiti i molti abitanti delle baracche esistenti nelle periferie di Milano, oltre ai feriti nei bombardamenti del 1943. Gli abitanti di Affori chiamavano in senso dispregiativo i rifugiati col termine \"baioni\" cio\u00e8 abitanti della \"baia\". La successiva realizzazione dei quartieri popolari trasfer\u00ec gli occupanti della villa alla Comasina e in altre case a Niguarda. Nonostante numerose perdite, deterioramenti di opere d'arte (tra cui i \"I Sirenei\" e un'antica cancellata del Settecento, trasferiti poi a villa Clerici a Niguarda), e alienazioni di parte di quello che era stato un parco all'inglese realizzato dal conte Ercole Silva, la villa e il parco caratterizzano ancora il margine occidentale del quartiere.\nLe trasformazioni industriali e l'ampliamento territoriale di Affori comportarono maggiori necessit\u00e0 di servizi di trasporto: una prima risposta fu l'avvio della linea ferroviaria Milano-Erba delle Ferrovie Nord Milano nel 1878, con trazione a vapore su un solo binario. Il percorso della linea comport\u00f2 il taglio dell'antico viale d'accesso alla \"Villa Litta\". Poich\u00e9 attraversava una zona densamente popolata e a carattere operaio, cont\u00f2 fin dall'inizio un notevole traffico e gi\u00e0 nel 1909 le \"Ferrovie Nord\" proposero un progetto per raddoppiare a due binari l'intera linea, con un terzo binario nella tratta Bovisa\u2014Affori per servire le numerose industrie sorte in tale zona. Lo scoppio della prima guerra mondiale rallent\u00f2 il progetto, portando all'inaugurazione del secondo binario tra Bovisa e Varedo il 6 febbraio 1928. Il 1\u00ba luglio dello stesso la fermata di Affori divenne una stazione a tutti gli effetti, assieme a quella di Cesano Maderno. Intanto nel 1882 era entrata in funzione anche una linea di tram a cavalli che collegava Porta Volta con Affori fino a \"La Pianta\", seguendo il percorso Farini\u2014Rossi\u2014Astesani. Per volere di Emilio Osculati, direttore di \"Omnibus Vettura\" e responsabile dei trasporti pubblici milanesi per circa un trentennio, venne anche costruito un ampio stabilimento per il rifornimento di paglia e foraggio per i cavalli, su una superficie di circa nei pressi di \"viale Affori\", nel parco stesso di \"Villa Osculati\". Nel 1898 la trazione a cavalli fu sostituita da vetture elettriche Edison.\nCuriosit\u00e0.\nMolti hanno visto nel ritornello un'allusione al fascismo (cinquecentocinquanta era approssimativamente il numero di componenti della Camera dei Fasci e delle Corporazioni), per cui il motivetto ebbe larga diffusione in ambienti antifascisti.\nMonumenti e luoghi d'interesse.\nI luoghi di maggiore interesse:\nInfrastrutture e trasporti.\nIl quartiere di Affori \u00e8 delimitato a est dal \"Viale Enrico Fermi\" ovverosia la parte iniziale della superstrada Milano-Meda, che lo separa da Bruzzano e Niguarda. Il quartiere \u00e8 attraversato dalla strada Comasina (che nel quartiere assume le denominazioni \"Via Astesani\" e \"Via Pellegrino Rossi\"), che collega Milano a Como e alla Svizzera. Al fine di via Pellegeino Rossi si entra in Dergano.&lt;br&gt;\nIl quartiere avrebbe dovuto essere attraversato dalla \"Strada Interquartiere Nord\", o \"Gronda Nord\", un raccordo tra i quartieri della parte settentrionale di Milano (Quarto Oggiaro, Bovisasca, Niguarda, Precotto e il Quartiere Adriano). Il tratto passante per Affori minacciava di compromettere parte del \"Parco delle Favole\", anche se la realizzazione della strada avrebbe risolto evidenti problemi di viabilit\u00e0 e di inquinamento, permettendo ad esempio di ovviare i passaggi a livello.\nNel quartiere sono presenti due stazioni della linea M3 della metropolitana di Milano, Affori Centro e Affori FN; quest'ultima, \u00e8 sita in corrispondenza della stazione ferroviaria di Affori, la quale si trova lungo la linea Milano-Asso. La stazione, gestita da Ferrovienord, \u00e8 servita da treni suburbani (linee S2 e S4) e regionali, gestiti da Trenord. La linea ferroviaria separa Affori dal quartiere Comasina.\nVarie linee di autobus, gestite da ATM, collegano Affori ai quartieri limitrofi e al centro di Milano. In passato, Affori era interessata al passaggio della linea tranviaria Milano-Limbiate, soppressa nei 2011, con l'estensione della metropolitana fino alla Comasina; da allora la tranvia termina il suo percorso in corrispondenza del nuovo capolinea della M3."}
{"id": "227289", "revid": "1305772", "url": "https://it.wikipedia.org/wiki?curid=227289", "title": "Human Touch (album)", "text": "Human Touch, uscito nel 1992, \u00e8 l'undicesimo album (il nono in studio) di Bruce Springsteen. L'album \u00e8 stato pubblicato insieme a \"Lucky Town\".\nDescrizione.\nAltro album senza l'ausilio della E Street Band. Questo disco viene tiepidamente acclamato dalla critica e dai fan. \u00c8 stato pubblicato insieme ad un altro album, \"Lucky Town\", che riscuote maggior successo di critiche."}
{"id": "227293", "revid": "767487", "url": "https://it.wikipedia.org/wiki?curid=227293", "title": "Chimes of Freedom (Bruce Springsteen)", "text": "Chimes of Freedom \u00e8 un EP dal vivo di Bruce Springsteen pubblicato dalla Columbia Records nel 1988 per sostenere la tourn\u00e9e di Amnesty International \"Human Rights Now!\" cui partecip\u00f2 il cantante con la E Street Band nell'autunno di quell'anno."}
{"id": "227294", "revid": "287204", "url": "https://it.wikipedia.org/wiki?curid=227294", "title": "Jean Meslier", "text": "La vita di Meslier fu priva di eventi particolari, ma egli divenne improvvisamente noto dopo la morte, avvenuta nel 1729, per l'apertura del suo testamento intellettuale in cui (leggendo dal lungo titolo dello stesso) \u00absi dimostrano in modo chiaro ed evidente le vanit\u00e0 e le falsit\u00e0 di tutte le divinit\u00e0 e di tutte le religioni del mondo\u00bb.\nInoltre, nel suo testamento spirituale, il sacerdote chiedeva scusa ai propri fedeli per quanto di falso aveva predicato in tutta la vita, per aver mentito, per eccessiva prudenza, nell'esercizio di una professione di prete non consona alle sue convinzioni filosofiche.\nIl suo nome fu inciso tra quelli degli ispiratori e fondatori del socialismo, su una lapide fuori dalle mura del Cremlino e su un obelisco nei giardini di Alessandro di Mosca. Egli \u00e8 stato infatti considerato tra i primi pensatori a porre le basi del comunismo sociologico, della comunione dei beni e della distribuzione del reddito in base ai bisogni.\nBiografia.\nJean Meslier (o Mellier) nasce nel 1664 a Mazerny da una famiglia di mercanti. Studia nella scuola parrocchiale locale. La famiglia lo manda poi, a 20 anni, in seminario a Reims, su suggerimento del parroco. Il giovane Meslier aveva probabilmente gi\u00e0 sviluppato il suo ateismo all'epoca degli studi e non aveva dunque alcuna vocazione ma, in base al carattere tranquillo, accetta di buon grado di essere avviato alla carriera ecclesiastica. Non erano rari i materialisti, sotto mentite spoglie, nel clero francese: basti pensare a Pierre Gassendi il secolo precedente, o, successivamente, all'illuminista \u00c9tienne Bonnot de Condillac, ma fino ad allora nessuno aveva avuto l'impatto dirompente che avr\u00e0 Meslier.\nNel 1689, a 25 anni, \u00e8 ordinato sacerdote e nominato curato presso le parrocchie di \u00c9tr\u00e9pigny e Balaives, nelle Ardenne, dove rimarr\u00e0 tutta la vita, trascorsa senza eventi importanti. Solamente due episodi di rilievo restano agli annali della sua esistenza: alcuni parrocchiani lo criticano, appena arrivato, per aver assunto una perpetua di soli 18 anni, contro i 40 minimi previsti dal diritto canonico; l'arcivescovo Charles-Maurice Le Tellier interviene, ma Meslier non allontana la ragazza, facendola passare per sua cugina o per una sua familiare.\nIl secondo episodio accade nel 1716: \u00e8 un litigio con un nobile locale, Antoine de Touly, signorotto di \u00c9tr\u00e9pigny, che Meslier considera uno spietato sfruttatore dei poveri e dei braccianti del luogo. De Touly, ritenendosi offeso dai rimproveri del prete, chiede l'intervento dell'arcivescovo, monsignor De Mailly, che commina a Meslier una sanzione leggera, ma non lo rimuove dall'incarico.\nNel 1724 Meslier comincia a lavorare al testamento: ne rediger\u00e0 tre copie manoscritte, che affider\u00e0 al suo successore, il quale, sconcertato, lo legger\u00e0 agli altri curati della zona, e che il vicario, costretto dallo scandalo, di cui la corte del re Luigi XV e gli ambienti culturali erano venuti a conoscenza, consegner\u00e0 agli uffici giudiziari. L'autorit\u00e0 li conserver\u00e0, essendo un documento giuridico contenente le ultime volont\u00e0 di un defunto, impedendo cos\u00ec il rogo del libro, fino a che uno di questi manoscritti, che nelle intenzioni della Chiesa avrebbero dovuto essere occultati, nel 1733 fin\u00ec nelle mani di Voltaire, che nel 1762 ne pubblicher\u00e0 alcuni estratti, eliminando le parti atee e aggiungendo riferimenti deisti in mezzo al testamento anticlericale. Seguiranno pubblicazioni complete dell'intero testo, di ben 1200 pagine nella prima stampa.\nMeslier mor\u00ec nel 1729, probabilmente il 30 giugno, a 65 anni, e venne sepolto nel parco del castello locale, ben prima dello scoppio dello scandalo dovuto al testamento.\nIl testamento.\nIl titolo completo del testamento di Jean Meslier \u00e8: \"Memoria dei pensieri e delle opinioni di Jean Meslier, prete, curato di \u00c9tr\u00e9pigny e di Balaives, su una parte degli errori e degli abusi del comportamento e del governo degli uomini da cui si dimostrano in modo chiaro ed evidente le vanit\u00e0 e le falsit\u00e0 di tutte le divinit\u00e0 e di tutte le religioni del mondo, affinch\u00e9 sia diretto ai suoi parrocchiani dopo la sua morte e per essere usata da loro e da tutti i loro simili quale testimonianza di verit\u00e0\".\nLa critica di Meslier, diversamente da altre, oltre a contrapporre al Vangelo il confronto con altre fonti storiche ed i reperti archeologici del tempo, si svolge tutta nei confronti dei testi biblici ed, in particolare, si focalizza sui Vangeli e sulla verit\u00e0 storica del testo, non entrando nel merito teologico e non toccando altri libri della Bibbia. Ma vengono anche teorizzati il comunismo e il materialismo ateo.\nMeslier, con citazioni precise, tratte dalla traduzione ufficiale della Bibbia proposta dalle comunit\u00e0 cristiane, evidenzia contraddizioni interne ai passi evangelici.\nEsse riguardano, tra l'altro, il numero e i nomi degli apostoli, il racconto della nascita ed infanzia di Ges\u00f9 secondo Matteo e Luca, l'esistenza di una persecuzione da parte di re Erode, la durata della predicazione di Ges\u00f9, giorni e luogo dell'Ascensione; dunque eventi fondamentali della vita del Messia.\nIl testamento di Jean Meslier si articola in otto parti fondamentali:\nOltre che la Chiesa, la religione, Dio e la figura di Ges\u00f9, nel mirino del testamento di Meslier ci sono la monarchia, l'aristocrazia, l'Ancien R\u00e9gime, l'ingiustizia sociale e la morale cristiana del dolore: in esso si professa una sorta di comunismo anarchico ante litteram ed una filosofia materialista. Vi sono inoltre due capitoli in difesa degli animali e dei loro diritti, che ridicolizzano le tesi di Cartesio per quanto riguarda la sua visione degli animali come macchine non capaci di provare dolore e sentimenti; le tesi di Meslier in favore del mondo animale, insieme ad altre parti del libro, furono apprezzate e riprese da Voltaire.\nL'appello per la giustizia sociale.\nPer capire bene in che cosa consista il pensiero filosofico di Meslier \u00e8 necessaria un'analisi attenta dei passi dove la \"pars destruens\", la lotta al cristianesimo e all'aristocrazia, si fa \"pars construens\" e propositiva di un nuovo modello sociale, basato sul riscatto delle classi umili contro i soprusi di due classi dominanti e parassite, l'aristocrazia e il clero.\nFu spesso tacciato di essere un pensatore rozzo, sprovvisto di basi teoriche notevoli, che non avrebbero superato la conoscenza della Bibbia e di Padri della Chiesa come Agostino d'Ippona. La sua cultura filosofica non era eccelsa, ma aveva una buona conoscenza di pensatori e scrittori come Platone, Aristotele, Epicuro, Tito Livio, Tacito, Seneca, Flavio Giuseppe, Giulio Cesare Vanini, F\u00e9nelon, Michel de Montaigne, Pascal, Pierre Bayle, Tommaso d'Aquino, Nicolas Malebranche e Cartesio, appresi sia durante i suoi studi in seminario sia negli studi personali (non sappiamo se lesse opere di Spinoza, anche se sembra conoscere la sua filosofia e lo cita); quasi tutti libri di questi autori erano nella sua biblioteca. Pur essendo un pensatore isolato ed autodidatta, per quanto riguarda il razionalismo, i suoi apporti per un nuovo orizzonte materialistico ed ateo sono comunque importanti. La tesi centrale di Meslier \u00e8 che la religione nasce dalla paura e i tiranni se ne servono per imporre il proprio potere: idealizzando la sofferenza, la povert\u00e0 e il dolore e condannando il piacere, la religione - in particolare quella cristiana - disarma gli uomini e li lascia alla merc\u00e9 dei soprusi del potere. Invece in natura tutti gli uomini sono uguali ed a loro appartengono i beni e la terra che lavorano. Monarchi, nobili e sacerdoti sono parassiti che il popolo deve abbattere per riappropriarsi della terra. Inoltre, tutto quanto avviene nella storia non pu\u00f2 n\u00e9 deve essere attribuito a Dio, in quanto solo la natura, eterna e gi\u00e0 di per s\u00e9 perfettamente regolata, basta a spiegare i mutamenti.\nAlcune contestazioni al Vangelo.\nNazaret e Betlemme.\nI racconti di Luca dicono che Ges\u00f9 nacque a Betlemme, in Giudea. Spesso Ges\u00f9 \u00e8 detto \"Ges\u00f9 di Nazaret\": sulla carta geografica Nazaret, in Galilea, dista diversi giorni di cammino da Betlemme, oltre al fatto che c'\u00e8 una notevole discrepanza tra gli anni effettivi del censimento di Quirino, ordinato da Augusto; questo sarebbe una mistificazione per far combaciare il racconto con la profezia di Michea.\n\u00c8 inoltre ancora in voga tra alcuni studiosi sostenitori del mito di Ges\u00f9, l'ipotesi che l'attuale Nazaret non sarebbe il paese omonimo descritto dai Vangeli: addirittura un paese con questo nome non sarebbe nemmeno esistito all'epoca della nascita di Ges\u00f9. Meslier sostiene che nazareno era in origine scritto minuscolo, poich\u00e9 riferito ad un termine comune (\"nazaret\"), mentre la fondazione della citt\u00e0 sarebbe successiva. A dimostrazione della non corrispondenza tra la Nazaret attuale e quella dei vangeli sarebbe la mancanza del dirupo citato nel vangelo di Luca (4,16-28). In tempi moderni, sulla base dell'intuizione di Meslier, Afanasij Ivanovi\u010d Bulgakov, studioso russo e padre di Michail Bulgakov che ne riprese la teoria in un romanzo, avanz\u00f2 l'ipotesi che Ges\u00f9 provenisse invece da Gamala, cittadina del Golan che corrisponderebbe meglio alla descrizione evangelica. Il saggista italiano Luigi Cascioli e altri studiosi anticlericali hanno sostenuto negli anni 2000 che il collegamento con Nazaret sarebbe stato introdotto successivamente dagli evangelisti per far combaciare la vita di Ges\u00f9 con le profezie, e l'appellativo \"Nazareno\" avrebbe avuto un altro significato, ovvero maestro degli Esseni (nazir/nazoreo), oppure Nazireo, per farlo combaciare con la profezia \"sar\u00e0 chiamato nazareno\", in realt\u00e0 distorsione della vera profezia: \"sar\u00e0 chiamato nazireo\", riferita a Sansone.\nI fratelli di Ges\u00f9.\nMeslier, in contrasto con il dogma cattolico, asseriva che Giacomo fosse stato fratello, non cugino, di Ges\u00f9.\nLa parola greca \"adelphos\" usata nel testo biblico, viene tradotta con il significato di \"fratello\", ma presenta possibili traduzioni differenti. Specialmente in ambito cristiano, infatti, pu\u00f2 indicare una fratellanza spirituale pi\u00f9 che carnale. I significati delle parole che compaiono nei passi biblici sono spesso evidenziati a parte, con riferimento alla fonte, trattandosi di testi della tarda grecit\u00e0 e traduzioni in una lingua popolare non sempre corretta.\nBarabba e Ges\u00f9.\nBarabba, per la Bibbia proposta dalla Chiesa, era un ladrone qualunque di cui la folla avrebbe chiesto la liberazione a Ponzio Pilato al posto di Ges\u00f9, come usava nella Pasqua.\nBarabba in realt\u00e0 significa \"Figlio del padre\" (in alcuni passi della Bibbia ufficiale Ges\u00f9 dice \"Abb\u00e0\", Padre!, che sarebbe la traduzione del termine ebraico; circa un secolo dopo i romani sedarono una rivolta per un tale Simon Bar Kokheba, ossia Simone, \"Figlio della Stella\", che gli ebrei considerarono il Messia di cui parlavano i profeti dell'Antico Testamento).\nLa Giudea era soggetta a continue rivolte ed era una delle regioni pi\u00f9 difficili da controllare dell'impero romano.\nGli ebrei attendevano un Messia inviato da Dio per liberare il Popolo Eletto dalla dominazione romana.\nGes\u00f9 aveva deluso le loro aspettative e la folla era inferocita perch\u00e9 non aveva trovato in lui un liberatore. Barabba era il Messia secondo una parte degli Ebrei come altri che si dicevano il Messia durante la vita di Ges\u00f9. Anche ad essi si riferiscono i passi in cui Ges\u00f9 raccomanda di guardarsi dai falsi profeti.\nGli ebrei erano divisi in sette che divergevano su chi fosse il vero Messia, quale uomo sostenere come liberatore del popolo ebraico.\nI Vangeli spiegano questo fatto dicendo che il Regno di Ges\u00f9 non era in questa terra, ma nei Cieli ma gli ebrei attendevano quel Regno su questa terra come un riscatto dalle condizioni materiali in cui viveva la Giudea.\nLa guarigione del sordomuto.\nUn altro riferimento diretto a passi evangelici riguarda l'episodio della guarigione del sordomuto. A questo proposito Meslier chiosa: \u00abdurante la guarigione del sordomuto, di cui si parla in san Marco, \u00e8 stato detto che Ges\u00f9 ag\u00ec in un modo quanto meno bizzarro; dopo avergli messo le sue dita nelle orecchie e avergli sputato, gli tir\u00f2 la lingua; poi volgendo gli occhi al cielo, fece un gran sospiro e gli disse: \"epheta\"\u00bb.;\nIl passo a cui si fa riferimento \u00e8:\nLe due citazioni mostrano in un certo senso l'importanza della traduzione. Nel secondo caso, la traduzione non porrebbe, secondo i critici di Meslier, un accento \"grottesco\" su quei particolari che portano Meslier a questo giudizio. Tra l'altro, non compare il particolare della \"tirata di lingua\", che forse era presente nelle traduzioni bibliche al tempo di Meslier.\nPortavoce dell'ateismo.\nMolte delle tesi di Meslier verranno riprese \"in primis\" dal barone d'Holbach.\nDurante la Rivoluzione, le sue idee verranno fatte proprie dagli Enrag\u00e9s (anche se il loro leader, il prete costituzionale Jacques Roux, non era ateo) e da Jacques-Ren\u00e9 H\u00e9bert.\nNel suo \"Trattato di ateologia\", il filosofo francese Michel Onfray considera Meslier il primo filosofo ateo della storia. L'autore pone l'accento sulla differenza fra il pensiero del curato e quello di altri filosofi considerati, a torto, atei quali Epicuro o Baruch Spinoza: mentre questi ultimi affermano l'esistenza di una o pi\u00f9 entit\u00e0 divine, anche se composte da atomi o perfettamente coincidente con la Natura, Meslier confuta radicalmente l'esistenza di qualsiasi divinit\u00e0 o essere trascendente, e a ci\u00f2 accompagna la critica di tutte religioni in generale e del cristianesimo in particolare. Secondo Onfray, dunque, \u00e8 dall'apertura del \"Testamento\" che si pu\u00f2 iniziare a parlare di ateismo filosofico senza possibilit\u00e0 di contestazione."}
{"id": "227295", "revid": "1305772", "url": "https://it.wikipedia.org/wiki?curid=227295", "title": "Lucky Town", "text": "Lucky Town, uscito nel 1992, \u00e8 il dodicesimo album (il decimo in studio) di Bruce Springsteen. L'album \u00e8 stato pubblicato insieme a \"Human Touch\".\nIl disco.\nAltro album senza l'ausilio della E Street Band, questo disco pag\u00f2 il fatto di essere uscito in contemporanea con il deludente Human Touch; venne cos\u00ec accolto tiepidamente dalla critica e dai fan, per quanto contenga alcune canzoni oggi pi\u00f9 rivalutate (si pensi alle elettriche \"Better Days\", \"Lucky Town\" e \"Living Proof\", alle toccanti \"If I Should Fall Behind\" e \"Book of Dreams\" e alla rabbiosa \"Souls of the Departed\" ma anche al Country rock di Local Hero)."}
{"id": "227298", "revid": "1543377", "url": "https://it.wikipedia.org/wiki?curid=227298", "title": "Benelli", "text": "Benelli Q.J. \u00e8 un'azienda italiana con sede nella citt\u00e0 di Pesaro che produce motociclette e scooter.\nDal 2005 \u00e8 di propriet\u00e0 del gruppo Qianjiang Motor, una societ\u00e0 cinese che a sua volta \u00e8 controllata dal Geely Holding Group. Fondata nel 1911 a Pesaro \u00e8 la seconda pi\u00f9 antica azienda motociclistica italiana ancora in attivit\u00e0, dopo la Gilera fondata nel 1909. \nNella sede Benelli QJ di Pesaro in Italia si svolgono le attivit\u00e0 di progettazione, sviluppo e marketing in sinergia con la casa madre di Wenling in Cina dove le motociclette sono prodotte.\nStoria.\nDalla fondazione alla seconda guerra mondiale (1911-1945).\nNel 1911 Teresa Boni Benelli, vedova da quattro anni, si poneva il difficile compito di assicurare un solido futuro ai sei figli: Giuseppe, Giovanni, Francesco, Filippo, Domenico e Antonio, detto Tonino, di soli nove anni.\nVerificato che i fratelli avevano scarsa attitudine a proseguire l'occupazione paterna nel condurre il fondo agricolo avuto in eredit\u00e0 e che, per contro, manifestavano una grande passione per la meccanica, la madre decise di vendere buona parte dei terreni e di investire il ricavato per l'acquisto di alcune macchine utensili, realizzando una piccola officina in via dell'Annunziata, nel centro storico di Pesaro. I figli maggiori, Giuseppe e Giovanni, avevano gi\u00e0 terminato gli studi presso l'Istituto Tecnico Industriale Montani di Fermo e in breve tempo l'officina inizi\u00f2 a funzionare, eseguendo riparazioni e realizzando artigianalmente pezzi di ricambio. \nData l'esiguit\u00e0 di veicoli a motore esistenti a Pesaro nella prima met\u00e0 degli anni dieci, gli introiti non erano certo copiosi, ma paradossalmente le cose migliorarono con lo scoppio della prima guerra mondiale con l'arrivo di numerose commesse di aziende che erano impegnate nello sforzo bellico, quali: Isotta Fraschini, Colombo, OM e Alfa Romeo.\nNel 1916, un violento terremoto rese inagibile l'officina e l'abitazione. Teresa Boni Benelli &amp; Figli pensano allora di trasferire l'attivit\u00e0 a Milano, proposito a cui rinunciano una volta che un amico di famiglia gli mette a disposizione alcuni locali di sua propriet\u00e0 nella prima periferia di Pesaro. La fabbrica quindi trasloca in via del Lazzaretto, vicino alla Molaroni, la prima azienda motociclistica pesarese, le cui officine, nel 1933, saranno acquistate dalla Benelli una volta che la Molaroni decise di cessare la produzione.\nDa questo sito, l'opificio si espander\u00e0 progressivamente raggiungendo la sua massima dimensione negli anni settanta con una superficie complessiva di circa 33.000 m\u00b2, di cui 23.000 coperti e con all'interno una pista ovale per testare le moto sia di serie sia da competizione.\nComplice l'univoca passione per i motori, i fratelli Benelli avevano preso l'abitudine, sin dal 1910, di riunirsi per progettare, sotto la direzione di Giuseppe e Giovanni, un motore tutto loro con il quale equipaggiare una motocicletta. L'opera di progettazione, prototipazione e sviluppo, eseguita fuori dall'orario di lavoro, dur\u00f2 otto anni e partor\u00ec una motocicletta con un motore a due tempi di 75 cm\u00b3 montato sulla forcella anteriore di bicicletta, soluzione che si rivel\u00f2 poco soddisfacente. Nel 1921, alla III Esposizione del Motociclo di Milano, viene presentata quella che ufficialmente \u00e8 considerata la prima vera motocicletta Benelli: il Velomotore tipo A. Cambio a due rapporti, trasmissione a catena con parastrappi, magnete Bosch, carburatore Amal, forcella anteriore elastica, telaio in tubi d'acciaio, serbatoio sotto canna e motore maggiorato a 98\u00a0cm\u00b3 sempre a 2 tempi. Le critiche saranno lusinghiere tanto che presto seguir\u00e0 il Velomotore tipo B di 125\u00a0cm\u00b3. Sulla base di quest'ultima moto, portata a 147\u00a0cm\u00b3 e opportunamente modificata per le competizioni, comincer\u00e0 a gareggiare nel 1923 Tonino Benelli (all'anagrafe Antonio), ottenendo qualche piazzamento di prestigio pur gareggiando nella categoria 175 cm\u00b3.\nMa il motore di maggior successo, che fece conoscere la Benelli in campo nazionale e internazionale, \u00e8 stato il 175\u00a0cm\u00b3 4 tempi con distribuzione a \"cascata\" d'ingranaggi e albero a camme in testa del 1927. Soluzione ardita e sofisticata che divenne ben presto il \"marchio di fabbrica\" della casa di Pesaro. Giuseppe Benelli prender\u00e0 spunto da uno studio teorico di un motore di Edward Turner pubblicato nel 1925 dalla rivista francese Moto Revue. Giuseppe, nell'intento di battere sul tempo la concorrenza, non perde tempo e reinterpreta completamente quella soluzione introducendo una semplice quanto geniale soluzione per eliminare gli effetti negativi delle dilatazioni termiche che affliggevano queste applicazioni.\nI cinque ingranaggi cilindrici a denti diritti della distribuzione (uno dell'albero motore, tre oziosi, uno dell'albero a camme) furono inseriti (a cascata) in una sottile cartella di alluminio collocata sul lato destro del motore, sulla sommit\u00e0 della quale vi era montato il \"castelletto\" della distribuzione con l'albero a camme e bilancieri annessi. Il tutto era fissato alla testa del motore non rigidamente, ma lasciando l'accoppiamento con un grado di libert\u00e0. La soluzione consisteva nell'inserire due viti con il gambo parzialmente filettato (colonnette) in due fori ricavati nel castelletto e avvitate sui due dei quattro prigionieri della testa termica. La parte filettata si univa solidamente alla testata, mentre la parte della vite non filettata creava un accoppiamento libero, ma molto preciso con i due fori ricavati nel castelletto. Le viti erano serrate in modo da non \"schiacciare\" il castelletto, ma in maniera che potessero lasciare un gioco di qualche decimo di millimetro sufficiente ai due \"blocchi\" (cartella-castelletto/cilindro-testata) di scorrere l'uno sull'altro nella fase di dilatazione per effetto del calore, senza interferire e creare quelle deformazioni che avrebbero reso inaffidabile il sistema. Soluzione che fu brevettata nel 1927 e diede inizio al successo commerciale e sportivo della Benelli, protrattosi fino allo scoppio della seconda guerra mondiale. (brevetto n. 255634 del 29 ott. 1927 \"Disposizione per formare e fissare la scatola della trasmissione per il comando dell'albero di distribuzione in testa nei motori a scoppio\")\nLe pi\u00f9 significative evoluzioni delle moto dotate di motore a \"cascata d'ingranaggi\" furono: \nNel 1938 la Benelli aveva circa 800 dipendenti ed entr\u00f2 a pieno titolo nella cosiddetta \"pentarchia\" insieme a Gilera, Moto Guzzi, Sertum e Bianchi.\nDurante il periodo bellico l'azienda si dedic\u00f2 esclusivamente alla fornitura di mezzi di trasporto a due o tre ruote a uso militare anche con motori ad \"aste e bilancieri\" e a \"valvole laterali\", meno sofisticati e prestazionali, ma pi\u00f9 affidabili ed economici.\nI successi sportivi nel periodo fra le due guerre.\nTonino si laureer\u00e0 Campione Italiano nel 1927, 1928, 1930 e 1931, guidando nei primi tre casi la Benelli \"175\" super sport monoalbero e nel 1931 la bialbero. Con quest'ultima moto nel 1932 conquister\u00e0 anche la piazza d'onore nel Campionato d'Europa, alle spalle del compagno di squadra Carlo Baschieri.\nLe moto Benelli senza Tonino, che dovette interrompere la sua brillante carriera di pilota nel 1932 a causa di un grave incidente occorsogli nel circuito del Tigullio, risultarono comunque vittoriose e arrivarono a conquistare nuovamente il Titolo Europeo FICM nel 1934 della classe \"175\" con il centauro belga Yvan Goor; nel 1935 il record mondiale di velocit\u00e0 di categoria del miglio e del chilometro lanciato con il pilota milanese Raffaele Alberti in sella alla \"250\" sport bialbero con 182,500\u00a0km/h; nel 1939 il Tourist Trophy con l'inglese Ted Mellors sempre con una \"250\" sport bialbero. Vittoria bissata nel dopoguerra dal pilota cesenate Dario Ambrosini laureatosi Campione del Mondo nel 1950.\nIl pi\u00f9 giovane dei sei fratelli Benelli, dopo aver rischiato la vita su tutti i circuiti d'Italia e di mezza Europa, perder\u00e0 la vita in un banale incidente stradale il 27 settembre 1937 all'et\u00e0 di 35 anni; Tonino era di ritorno da Rimini in sella a una Benelli \"500 Sport\" e in prossimit\u00e0 della curva San Lorenzo di Riccione si scontrer\u00e0 frontalmente con una vettura proveniente dal senso contrario, l'impatto non dar\u00e0 scampo al campione pesarese che perder\u00e0 la vita sul colpo. Il clamore della sua scomparsa riechegger\u00e0 per settimane sui media dell'epoca.\nDal dopoguerra all'uscita della famiglia Benelli dalla Societ\u00e0 (1946-1972).\nAl termine del conflitto gran parte dello stabilimento and\u00f2 distrutto, le attrezzature disperse o danneggiate e furono necessari tre o quattro anni per riavviare l'attivit\u00e0 in un quadro di precariet\u00e0 e miseria. Per rimpinguare le scarse risorse finanziarie i Benelli acquistarono un migliaio di motociclette abbandonate dagli alleati durante il conflitto mondiale e raggruppate nei campi A.R.A.R. che vennero poi ricondizionate e riconvertite ad uso civile.\nGiuseppe Benelli, in seguito a insanabili contrasti con i fratelli sulle strategie produttive, si divide dalla societ\u00e0 per fondare nel 1946 la BBC. La gestione della Societ\u00e0 passer\u00e0 al secondogenito Giovanni che, pur non avendo il talento progettuale del fratello maggiore, era dotato di grandi capacit\u00e0 organizzative avendo sempre gestito l'apparato produttivo dell'azienda. Sotto la sua direzione Giovanni fornisce ai progettisti le linee guida del modello della rinascita: la nuova motocicletta dovr\u00e0 essere leggera, affidabile ed economica. Nasce cos\u00ec il modello Letizia dotato di un motore a due tempi (pi\u00f9 economico del 4 tempi) di 98 cm\u00b3 con quattro cuscinetti di banco, montato su un telaio essenziale, ma elastico su entrambi gli assi. Letizia sar\u00e0 la motocicletta antesignana del modello pi\u00f9 famoso della Benelli nel dopoguerra: il Leoncino. Fu prodotto dal 1950 al 1960 in circa 45.000 esemplari, la motorizzazione pi\u00f9 diffusa fu il 125 cm\u00b3 2 tempi, ma anche 150 cm\u00b3 per la versione \"motocarro\" e 125 cm\u00b3 4 tempi con distribuzione a \"cascata d'ingranaggi\", soluzione subito abbandonata per problemi di affidabilit\u00e0.\nNei primi anni '60, complice la profonda crisi del motoveicolo a vantaggio dell'automobile, i vertici di Benelli e Motobi (entrambe fondate da Giuseppe Benelli) trovarono un accordo per fondersi in un'unica realt\u00e0, pur mantenendo attivi entrambi i marchi. Nel 1962 la produzione complessiva raggiunse i 300 esemplari al giorno. Alla fine degli anni sessanta con la crescente diffusione delle case giapponesi inizia il rapido declino dell'industria motociclistica italiana, cui la Benelli/MotoBi non fa eccezione. Declino che i cugini Marco Benelli (figlio di Giuseppe) e Paolo Benelli (figlio di Tonino), tentano di arginare con investimenti nel campo sportivo e con la progettazione di nuovi motori bicilindrici a due tempi, per i quali viene ingaggiato lo specialista tedesco Peter D\u00fcrr.\nI successi sportivi del dopoguerra.\nPer quanto riguarda il settore sportivo, nel dopoguerra il marchio del Leoncino ha ottenuto due titoli mondiali nella classe 250 con il cesenate Dario Ambrosini nel motomondiale 1950 e con l'australiano Kel Carruthers nel motomondiale 1969; si \u00e8 imposta anche in cinque Campionati Italiani Velocit\u00e0 nella classe 250 con Dario Ambrosini (1950), con l'emiliano Tarquinio Provini (1965, 1966), con il riminese Renzo Pasolini (1968, 1969); in tre Campionati Italiani Velocit\u00e0 nella classe 350 con il pesarese Silvio Grassetti (1967) e ancora con Pasolini (1968, 1969). Numerose furono le affermazioni e i piazzamenti nelle classiche di gran fondo dell'epoca, la Milano-Taranto e il Motogiro d'Italia, con il Leoncino 125, decisamente la motocicletta di serie pi\u00f9 iconica della Benelli degli anni 50/60.\nIl Trofeo Pesaro Mobili, svoltosi in localit\u00e0 Villa Fastiggi di Pesaro, si fregi\u00f2 della partecipazione dei pi\u00f9 grandi nomi del motociclismo mondiale dell'epoca come Giacomo Agostini, Mike Hailwood, Jarno Saarinen e Renzo Pasolini. Nel 1971 \"Mike the Bike\" in sella a una vecchia Benelli \"350\" arriv\u00f2 secondo dietro ad \"Ago\" alla guida della tre cilindri MV Agusta.\nNell'edizione del 1972 Jarno Saarinen in sella alle nuovissime Benelli 4 cilindri \"500\" e \"350\" vinse in entrambe le classi battendo rispettivamente Giacomo Agostini su MV Agusta e Renzo Pasolini su Aermacchi. Inizia in questo modo cos\u00ec promettente l'era di De Tomaso, ma questa sar\u00e0 la prima e l'ultima competizione della sua gestione. Infatti il manager italo-argentino, dopo la morte a Zandvoort del pilota inglese Piers Courage alla guida della monoposto De Tomaso 505, non ne volle pi\u00f9 sapere di corse. La Benelli torner\u00e0 a gareggiare solo negli anni 2000 con Andrea Merloni in WSBK.\nLa gamma per il mercato USA.\nDagli anni 60, nel momento di maggior crisi del mercato in Italia, la Benelli salva i bilanci con le esportazioni negli USA. Negli anni sessanta infatti sceglie due strade diverse per vendere oltreoceano: tramite l'importatore Cosmopolitan e con la Montgomery Ward e present\u00f2 i seguenti modelli:\nLa gestione Alejandro De Tomaso (1972-1989).\nDe Tomaso \u00e8 stato indubbiamente uno degli industriali pi\u00f9 discussi e potenti d'Italia negli anni '60, '70 e '80. Fonda nel 1959 la De Tomaso automobili a Modena e realizza una propria serie di autovetture stradali e da competizione. Acquisir\u00e0 poi una serie di aziende italiane come Maserati, Innocenti, Ghia e Vignale e successivamente, nel 1971, la Benelli per 11 miliardi (la Casa \u00e8 indebitata per 9) e la Moto Guzzi nel 1973. De Tomaso aveva quindi molti e diversificati interessi, acquisiva aziende in difficolt\u00e0 attraverso la GEPI per poi ristrutturarle e cercare di rivenderle intascandone le plusvalenze. Questo suo approccio non aveva evidentemente una lungimirante continuit\u00e0 industriale, per cui nelle sue acquisizioni ci sono state pi\u00f9 \"ombre\" che \"luci\". Non fa eccezione la Benelli, che vivr\u00e0 il periodo pi\u00f9 travagliato della sua centenaria storia.\nCon l'arrivo di De Tomaso, Marco Benelli (figlio di Giuseppe) rimase in azienda come dirigente, mentre il cugino Paolo (figlio di Tonino) lasci\u00f2 per dedicarsi alla Benelli Armi fondata dallo zio Giovanni. Nel 1976 Paolo, insieme alla Morbidelli, costituir\u00e0 una societ\u00e0 con sede a Sant'Angelo in Vado (PU) per la produzione di moto da GP denominata MBA (Morbidelli Benelli Armi).\nIl manager italo-argentino decide di sfidare le case giapponesi sul loro stesso terreno, a tal fine chiede ai progettisti di prendere \"ispirazione\" dal motore Honda CB 500 Four. Nacque cos\u00ec la \"500 Quattro\" (1974) che sar\u00e0 la base della \"750 Sei\" con il suo motore a sei cilindri in linea, primo al mondo su una moto stradale. Gli esperti del settore giudicarono la 750 Sei una moto facile da guidare, con una elevata elasticit\u00e0 del motore, una eccezionale tenuta di strada e degli ottimi freni. L'unica nota negativa era l'accensione che doveva portare la corrente al momento giusto alle candele. Nel 1974 divenne \"Moto dell'anno\" e nel 1975 ci furono le prime consegne. Aveva una velocit\u00e0 massima di 200\u00a0km/h, 75 cv a 9500 giri al minuto e fu prodotta in 3200 esemplari fino al 1977. La motocicletta per\u00f2 fin da subito evidenzia diverse criticit\u00e0 dovute a scelte progettuali, materiali e lavorazioni non all'altezza della concorrenza nipponica a cui si abbineranno una rete di distribuzione e di post vendita carenti, una politica industriale che ben presto di riveler\u00e0 deleteria. Quindi, il colpo finale, sar\u00e0 inferto dalla fusione con l'acerrima e storica rivale (nelle corse) Moto Guzzi nella \"Guzzi-Benelli Moto\" (\"G.B.M. S.p.A.\") che porter\u00e0 entrambi i marchi sull'orlo del baratro.\nNegli anni 80 la Benelli si trasforma in una scatola vuota. Le cause sono molteplici, ma tutto inizia a fine anni 70, quando il Gruppo De Tomaso perde colpi a causa delle difficolt\u00e0 che incontrano Maserati e Innocenti in campo auto. Tutto ci\u00f2 si riflette negativamente anche sulle moto, poco sviluppate e costruite con sempre minor cura. Tra queste ci sono la 125 Turismo e la 125 Sport, la 125 BX Cross con telaio e motore TM Racing (piccola Azienda Pesarese specializzata in moto da cross) costruita in collaborazione con FMI e col Team Italia; senza dimenticarsi della custom 125 CS; della 125 E, una enduro 2 tempi, con raffreddamento a liquido, cambio a 6 marce e una potenza di 20 cv e infine della Jarno (denominazione dedicata al pilota Saarinen) presentata nel 1987, fu la prima 125 ad avere 3 freni a disco. Aveva inoltre un motore da 27 cv a 10500 giri e un gran telaio ma la ridotta rete vendita e una produzione limitata ne decretarono l'insuccesso.\nAnche tra il segmento dei ciclomotori, le idee a De Tomaso non mancano e, agli inizi degli anni 80, lancia l'S50 (presentato al MotorShow nel 1980): un ciclomotore, clone della Yamaha Passola (mai importata in Italia) di 50 cc, con raffreddamento ad aria, cilindro verticale, cambio automatico a 2 velocit\u00e0 e che richiedeva una miscela all'1% (un record); l'S125, presentato nel 1982 ma messo in vendita due anni dopo e con la trasmissione che prevedeva due frizioni, una comandata a mano e l'altra automatica. Un altro ciclomotore degno di nota \u00e8 il Laser (del 1985) di 50 cc: si trattava dell'S50 con una carrozzeria in plastica differente, con lo scudo anteriore che avvolgeva completamente la ruota e che disponeva di uno sportello attraverso cui si accedeva al vano portaoggetti. Fu commercializzato ad un prezzo analogo a quello della Vespa e nel 1988 usc\u00ec di produzione.\nA fine anni 80, l'attivit\u00e0 produttiva si ridusse ai minimi termini e nel 1989 solo un'ottantina di operai lavoravano, mentre altri 153 erano in cassa integrazione.\nIn questo periodo la Benelli si trasferir\u00e0 nell'area industriale di Chiusa di Ginestreto in prossimit\u00e0 di Pesaro, mentre lo storico stabilimento di viale Mameli sar\u00e0 quasi completamente demolito per far posto ad un centro direzionale.\nLa gestione Giancarlo Selci (1989-1994).\nDe Tomaso decide a quel punto di cedere l'azienda e la sopravvivenza della Benelli sar\u00e0 garantita da Giancarlo Selci, pesarese, anno 1936, ex tornitore della Benelli, fondatore della Biesse, uno dei maggiori gruppi industriali al mondo per la produzione di macchine per la lavorazione del legno, vetro e pietra, che rileva la Casa del Leoncino il 23 ottobre 1989.\nSelci acquista la Benelli cercando di rilanciare il settore dei ciclomotori. Tiene in produzione l'economico \"S50\" e il \"City Bike\" (aggiornato con nuove colorazioni e denominato City Bike 90), lancia nuovi scooter come il \"Cos\u00ec\", lo \"Scooty\" e due moto sportive di 50 cc a marce: lo Spring e il Devil. Di quest'ultimo viene anche organizzato un trofeo monomarca, ma le vendite non decollano e Selci decide di gettare la spugna dedicandosi esclusivamente al suo business principale: la Biesse Group.\nLa gestione Andrea Merloni (1995-2004).\nDal momento in cui la Benelli fu venduta dagli ultimi eredi della sua dinastia, la Casa and\u00f2, anno dopo anno, sempre pi\u00f9 in declino: lo sfaverovole momento del mercato motociclistico, e la scarsa convinzione dei successivi proprietari, portarono la Benelli a un punto morto: i nuovi modelli immessi sul mercato non ebbero l'accoglienza sperata e quelli esistenti erano ormai superati.\nNel dicembre 1995 ci fu la svolta decisiva: il giovane Andrea Merloni, di soli 28 anni, rampollo della nota dinastia marchigiana di industiali degli elettrodomestici e appassionato motociclista, decise di rilevare la Benelli e rilanciarla sul mercato mondiale, prima inaugurando uno nuovo stabilimento in Strada della Fornace Vecchia, dove la stessa Benelli ha sede ancora oggi, poi entr\u00f2 nei settori pi\u00f9 difficili, avvalendosi di giovani e dinamici progettisti e designer, lanciando una serie di scooter e maximoto per dare immediato ossigeno alle casse e organizzare la rete di vendita e assistenza. Trasform\u00f2 la Societ\u00e0 da s.r.l. a S.p.a. con un aumento di capitale da 180 milioni a 20 miliardi di lire. Il 55% del capitale societario faceva capo alla famiglia Merloni, la restante parte era detenuta con il 10% ciascuno da Giancarlo Selci, da Augusto Baronciani, dai fratelli Montagna, dalla famiglia Colombo di Bergamo e il restante da una finanziaria regionale.\nCos\u00ec, in poco pi\u00f9 di un anno dalla rinascita, furono immessi sul mercato i primi nuovi prodotti come i modelli \"Adiva\" (nelle cilindrate 125 e 150) dotato di tettuccio rigido ripiegabile nel bauletto (primo scooter al mondo a essere dotato di questo meccanismo, poi copiato dalla concorrenza), il \"Velvet\" (nelle cilindrate 125, 150, 250, 400) che rimase in listino fino al 2012, il \"491\", molto di voga tra i quattordicenni dell'epoca, che montava un raro motore Morini orizzontale di 50 cm\u00b3 a 2 tempi con raffreddamento a liquido e che lo rendeva uno dei pi\u00f9 performanti del lotto, il \"K2\" (50 e 100\u00a0cm\u00b3) e il \"Pepe\" (di 50\u00a0cm\u00b3 divenuto poi lo scooter Benelli pi\u00f9 venduto degli ultimi anni); questi ultimi, motorizzati con motore Minarelli, che riscossero un buon successo commerciale. \nNel 1999 fu ingaggiato il tecnico Riccardo Rosa (ex Cagiva) e fu quindi presentata la nuova \"Tornado Tre\", una moto sportiva (da 900\u00a0cm\u00b3, poi portata a 1130\u00a0cm\u00b3), con interessanti innovazioni tecnologiche. Si trattava infatti di una moto sportiva pura, dotata di un motore a 3 cilindri in linea che presentava una inedita disposizione del radiatore di raffreddamento posizionato sotto il codino posteriore e dotato di due ventole di estrazione forzata dell'aria di scenografico effetto e di un inedito telaio \"misto\" costituito da una pressofusione di alluminio e da tubi in acciaio uniti fra loro con una tecnologia di provenienza aeronautica.\nDella Tornado furono presentati due prototipi: il primo con motore a scoppi irregolari \"big bang\" (poi non andato in produzione) e con doppio iniettore per cilindro; e il secondo con telaio in tubi di acciaio vincolati tramite colla aeronautica alle piastre verticali (fuse in terra) e fissati da viti traenti, scarico in alluminio, carbonio e titanio, coperchi motore in magnesio, cambio estraibile e motore che non presentava ancora il radiatore dell'olio (introdotto poi nella versione 900 RS).\nLa Tornado 900 nacque con l'intento di riportare le moto Benelli nel mondo delle competizioni: a met\u00e0 stagione SBK del 2001 infatti debutt\u00f2 a Misano con Peter Goddard a pilotarla e svilupparla.\nQualche anno dopo, la Tornado, portata a 1130 cc, correr\u00e0 grazie a privati in campionati nazionali italiani e non, nella 24 ore di Spagna, e nel Mondiale Endurance del 2007 (con Stefano Cordara). Nel 2001 la Benelli adott\u00f2 per il primo prototipo SBK uno scarico laterale sdoppiato, mentre in gara present\u00f2 la soluzione dello scarico sdoppiato simmetricamente ai lati della coda, per tornare nel 2002 poi allo scarico singolo laterale in quanto permetteva un rendimento migliore. In gara poi, anche la frizione a secco della Tornado superbike era differente: non Surflex (montata sulla versione stradale), bens\u00ec EVR.\nLa Tornado 900 partecip\u00f2 anche al Tourist Trophy del 2000 (che differiva dalla versione di serie per il motore \"big bang\", per il coperchio frizione differente e per l'obl\u00f2 del livello olio).\nVista l'esperienza Benelli nel campo scooter, nel 2000 la Renault stipul\u00f2 un accordo con la Benelli per la produzione di scooter da 50 cc a 250 cc: identici nella struttura, differivano solo per la presenza del marchio della Casa francese.\n\"Le corse migliorano la razza\" e Merloni, ex pilota, lo sapeva bene per cui il passo successivo fu preparare la nuova Tornado per le gare. Come da suo stile, Merloni cominci\u00f2 immediatamente a correre nel 2001 e nel 2002 nel Campionato mondiale Superbike con il pilota Australiano Peter Goddard, che con la sua lunga esperienza ha saputo dare le indicazioni per migliorare la moto e di conseguenza anche quella di serie. Tenuto conto che la squadra era all'esordio e la concorrenza agguerrita, i risultati furono superiori alle attese con un 36\u00ba posto nella classifica finale nel 2001 (con 7 punti) e un 22\u00ba posto in quella del 2002 (con 23 punti). Fu cos\u00ec realizzata una versione limitata da 150 esemplari della Tornado (denominata Tornado LE, dove LE sta per Limited Edition).\nNel 2003 si pensa di rispolverare il marchio MotoBi, ma solo per la gamma scooter, sostituendo semplicemente il logo Benelli con il nuovo logo MotoBi.\nNel 2004 Benelli irrompe con un nuovo modello naked dal design futurista che rimarr\u00e0 in gamma fino al 2017: la \"TNT\", una roadster caratterizzata dello stesso motore a 3 cilindri portato ad una cilindrata di 1130\u00a0cm\u00b3, disposizione laterale sdoppiata del radiatore di raffreddamento ed un telaio che utilizzava le stesse tecnologie aeronautiche della Tornado. Nel 2004 fu premiata da una rivista tedesca come miglior moto dell'anno.\nI risultati della nuova Benelli sono incoraggianti ma i forti investimenti per la Tornado non sono compensati dalle vendite e anche Andrea Merloni decide di fermarsi.\nIl Museo Officine Benelli.\nIl museo Benelli e MotoBi sorge a Pesaro, in Viale Mameli 22, proprio negli ex stabilimenti della fabbrica, in uso fino alla fine degli anni 80.\nIl marchio nella cultura di massa.\nNel 2021 \u00e8 uscito il film-documentario \u00abBenelli su Benelli\u00bb girato a Pesaro incentrato sulla vita di Tonino Benelli. Il film \u00e8 stato presentato alla Mostra del Cinema di Venezia nello stesso anno.\nLa produzione storica.\nImmatricolazioni Benelli 1949-2010*.\nN.B. a met\u00e0 degli anni 70, le immatricolazioni viaggiano intorno alle 5000 unit\u00e0 annuali, per poi andare a calare nei periodi successivi. Nel 1986, le vendite precipitano a poc meno di 500 unit\u00e0. Chiusa la Gestione De Tomaso, passa prima a Selci nel 1989, poi a Merloni e infine, nel 2005 alla cinese QJ: \nLa gamma attuale.\nModelli del resto del mondo.\nMoto vendute con marchio Motobi (2021).\n\"In Asia il Marchio MotoBi \u00e8 ancora usato dalla stessa Benelli per le moto.\"\nScooter (2021)\nBenelli nelle competizioni.\nMotomondiale.\nLa Benelli ha partecipato a diverse edizioni del Motomondiale, concentrandosi principalmente nelle classi 350 e 250, nelle edizioni 1968 e 1970 ha preso parte anche alla classe regina, la 500.\nSuperbike.\nAll'inizio degli anni 2000 la Benelli torna a partecipare alle competizioni sportive professionistiche, facendo scendere in pista la Benelli Tornado 900 nel Campionato mondiale Superbike nelle stagioni 2001 e 2002 con l'australiano Peter Goddard."}
{"id": "227319", "revid": "38120", "url": "https://it.wikipedia.org/wiki?curid=227319", "title": "Born in the USA", "text": ""}
{"id": "227320", "revid": "2168989", "url": "https://it.wikipedia.org/wiki?curid=227320", "title": "Carpino Folk Festival", "text": "Il Carpino Folk Festival \u00e8 un festival dedicato alla musica popolare italiana. Si svolge a Carpino - localit\u00e0 del Gargano dalla quale prende il nome - durante la prima decade del mese di agosto.\nStoria.\nNel boom economico degli anni Cinquanta del Novecento avviene una svolta importante negli studi sulle tradizioni musicali del Gargano e dell'Italia in generale.\nIl Gargano viene interessato per la prima volta da tali studi nel 1954, da Alan Lomax e Diego Carpitella, nell'ambito di una ricerca sistematica su tutta la penisola commissionata dalla \"Columbia World Library and Primitive Music\", che li porter\u00e0 a registrare circa 3000 documenti. La raccolta conservata presso gli Archivi di Etnomusicologia, in Roma, comprende 53 documenti sonori, con vari organici vocali e strumentali, registrati nei comuni di San Nicandro Garganico, Cagnano Varano, Carpino e Monte Sant'Angelo.\nSenza saperlo, Alan Lomax e Diego Carpitella il 24 agosto di quell'anno riesumano la Tarantella del Gargano.\nIl 10 dicembre del 1966, Diego Carpitella e Roberto Leydi, che stanno preparando uno spettacolo a Milano con cantori e suonatori tradizionali, si recano a Carpino per effettuare una raccolta di canti del paesino garganico. \u00c8 importante rilevare che in quest'occasione viene registrata la cosiddetta \"Accom\u00eb j'\u00e8ja fa' p'am\u00e0 'sta donn\u00eb\", in realt\u00e0 un sonetto \"(sun\u00e8tt\u00eb)\" nella forma di tarantella alla \"muntanar\u00eb\".\nDopo questa raccolta, il gruppo dei Cantori di Carpino (Rocco Di Mauro, Andrea Sacco, Gaetano Basanisi, Giuseppe Conforte, Angela Gentile e Antonio Di Cosmo) viene invitato a Milano, nel marzo del 1967, a partecipare allo spettacolo \"\u201cSentite buona gente\u201d\" presso il Teatro Lirico, con un notevole successo di pubblico.\nL'iniziatore di una lunga operazione di riproposta della tarantella del Gargano \u00e8 invece Roberto De Simone che, con la Nuova Compagnia di Canto Popolare pubblica nel 1972 il noto LP \"Lo guarracino\" (Ricordi, SMRL 6151).\nNegli anni Settanta/Ottanta del Novecento, altri ricercatori, prevalentemente locali, si cimenteranno nella raccolta di documenti di tradizione orale. Ricordiamo tra i pi\u00f9 importanti: Francesco Nasuti di Monte Sant'Angelo, Raffaele Cera di San Marco in Lamis, il gruppo che opera all'interno del Centro di Studi Garganici di Monte Sant'Angelo, Eugenio Bennato, Carlo d'Angi\u00f2 e Giuseppe Michele Gala.\nEugenio Bennato e Carlo d'Angi\u00f2 con i \"Musicanova\" pubblicano nel 1976 \"Garofano d'ammore\" (Philips-Phonogram), LP che far\u00e0 conoscere al pubblico di massa i sonetti di Carpino.\nCarlo D'angi\u00f2 ha detto: \nEugenio Bennato disse: \nIn questo periodo vengono pubblicate varie raccolte di canti popolari.\nA partire dai primi anni del 1980, ad opera del \"Centro Studi di Tradizioni Popolari del Gargano e della Capitanata\", che collabora con la cattedra di Etnomusicologia dell'Universit\u00e0 degli Studi di Bologna, vengono iniziate le prime ricognizioni etnomusicali eseguite con sistematicit\u00e0 e rigore scientifico, sotto la supervisione di Roberto Leydi.\nNel 1987 avvenne un nuovo rilevamento sonoro dei canti e delle musiche popolari di Carpino, effettuato da Ettore De Carolis, e poi depositato nel Centro Nazionale Studi di Musica Popolare di Roma, col numero 135.\nLa raccolta contiene 23 brani registrati tutti a Carpino, 2 racconti effettuati da Francesco Solimando cantore di Sannicandro Garganico e si completa con 28 foto.\nNel 1996 Rocco Draicchio (musicista del gruppo Al Darawish), nativo di Carpino, concepisce l'idea di un folk festival in omaggio alla tradizione musicale popolare.\nViene quindi fondata l\"'Associazione Culturale Carpino Folk Festival\" per tutelare il patrimonio artistico culturale della musica popolare."}
{"id": "227345", "revid": "15431", "url": "https://it.wikipedia.org/wiki?curid=227345", "title": "W\u00e4hring (Vienna)", "text": ""}
{"id": "227349", "revid": "123849076", "url": "https://it.wikipedia.org/wiki?curid=227349", "title": "Mallare", "text": "M\u00e0llare (\"Malle\"\"o Molre\" in dialetto valbormidese, \"M\u00e0llae\" in ligure, \"M\u00e4lre\" in piemontese) \u00e8 un comune italiano di abitanti della provincia di Savona in Liguria.\nGeografia fisica.\nIl comune \u00e8 situato nell'alta val Bormida alla confluenza dei torrenti Biterno e Cravarezza, questi ultimi immissari del torrente Bormida di Mallare, nei pressi del monte Alto (954 m); altri torrenti e corsi d'acqua del territorio mallarese sono il Merlino e il rio Fob\u00e8. Il territorio comunale \u00e8 compreso tra un'altitudine minima di 401 metri e una massima di 1001 metri sopra il livello del mare.\nStoria.\nSecondo le fonti storiche il toponimo Mallare deriverebbe dal termine \"malula\" o \"malulae\" (diminutivo di mala, piccola mela) o ancora da \"Maleria\" - citato in un documento del 1014 - traducibile in paese delle mele dalla presenza antica di questi alberi da frutto; un melo \u00e8 altres\u00ec raffigurato nello stemma civico.\nUn primo insediamento umano potrebbe essere risalente al periodo romano; un tempietto pagano, dedicato alle divinit\u00e0 campestri, \u00e8 ancora oggi visibile e incorporato all'interno del santuario di Santa Maria dell'Eremita.\nIl territorio dal X secolo venne compreso nella marca aleramica di Aleramo del Monferrato e quindi, alla morte di questi, diviso in due parti e amministrato rispettivamente dai figli Ottone I e Anselmo I.\nDal 1091 divenne possesso di Bonifacio del Vasto ed ereditato successivamente dal figlio Enrico I Del Carretto nel 1142; lo stesso marchese sar\u00e0 il fondatore dell'importante abbazia di Fornelli - un complesso consto di chiesa e ospedale - e sempre sotto la dominazione della famiglia carrettesca verranno costruiti edifici di pregio come il palazzo feudale e la casa del conte. Nel 1268 la propriet\u00e0 del terziere di Millesimo - comprensivo del borgo di Mallare (\"Castrum, villa et territorium Mallarum\") - pass\u00f2 a Corrado Del Carretto alla morte del padre Giacomo Del Carretto.\nNel 1393 fu ceduto al Marchese del Monferrato che invest\u00ec il feudo di Mallare agli stessi Del Carretto. L'investitura feudale fu confermata anche dal duca di Mantova nel 1536, divenuto sovrano di quelle terre. La decadenza della famiglia carrettesca e le molteplici divisioni per la spartizione del territorio, porteranno a vendere il feudo mallarese al marchese Spinola il 14 ottobre del 1590 e al conte Cattaneo Della Volta dal 1669; a guidare l'amministrazione del territorio di Mallare vi fu anche il futuro doge di Genova Giovanni Battista Cattaneo Della Volta che lo amministr\u00f2 dal 1672 al 1677 per conto del minorenne cugino conte Filippo. Questa nuova \"amministrazione\" genovese port\u00f2 ad una nuova rinascita di Mallare e della sua economia locale atta alla produzione di carbone fossile, legname e ferro nelle ferriere.\nVenduti i diritti e beni feudali nel 1703 al duca di Mantova e del Monferrato, il territorio di Mallare fu assoggettato dal 1708 al Ducato di Savoia (in tale anno gli abitanti giureranno fedelt\u00e0 e omaggio al sovrano sabaudo), diventando parte integrante del Regno di Sardegna. Alla guida feudale del feudo verranno investiti le famiglie genovesi Cattaneo e Gavotti e ancora le piemontesi Donaudi di Torino e Piossasco, quest'ultima ultima famiglia a dominare su Mallare per l'abolizione della feudalit\u00e0 da parte del sovrano Carlo Emanuele IV di Savoia sul finire del XVIII secolo.\nCon la dominazione francese il territorio di Mallare rientr\u00f2 dal 2 dicembre 1797 nel Dipartimento del Letimbro, con capoluogo Savona, all'interno della Repubblica Ligure. Dal 28 aprile 1798 con i nuovi ordinamenti francesi, fece parte del VIII Cantone, capoluogo Carcare, della Giurisdizione delle Arene Candide e dal 1803 centro principale del V Cantone delle Arene Candide nella Giurisdizione di Colombo. Annesso al Primo Impero francese, dal 13 giugno 1805 al 1814 fu inserito nel Dipartimento di Montenotte.\nNel 1815 Mallare venne inglobato nel Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1927 il territorio fu compreso nel IV mandamento di Cairo del circondario di Savona facente parte della provincia di Genova; nel 1927 anche il territorio comunale mallarese pass\u00f2 sotto la neo costituita provincia di Savona.\nDal 1973 al 30 aprile 2011 ha fatto parte della Comunit\u00e0 montana Alta Val Bormida.\nSimboli.\n \nLo stemma \u00e8 stato concesso con decreto del presidente della Repubblica del 18 agosto 1962.\nMonumenti e luoghi d'interesse.\nArchitetture civili.\nLungo la via Cattaneo si affaccia la casa detta \"del Conte\", residenza nobiliare della famiglia feudale dei Del Carretto dal XV secolo alla soppressione dei Feudi imperiali nel 1797.\nArchitetture militari.\nIl feudo di Mallare era difeso da due castelli, edificati in epoca medievale, di uno dei quali, a ovest dell'abitato e detto \"del Caruggio\", restano alcune tracce delle mura e la base della torre.\nAree naturali.\nNel territorio mallarese sono presenti due alberi monumentali: un gruppo arboreo di quattro faggi selvatico, in localit\u00e0 Benevento, piante aventi una circonferenza di nove metri, un'altezza di trentuno metri e un'et\u00e0 approssimativa di oltre duecento anni; in localit\u00e0 Ferriera di Codevilla \u00e8 visibile invece una tuia di ventisei metri di altezza, tre metri di circonferenza e un'et\u00e0 di oltre cento cinquant'anni.\nTra i territori comunali di Mallare, Osiglia, Bormida e Pallare \u00e8 presente e preservato un sito di interesse comunitario, proposto dalla rete Natura 2000 della Liguria, per il suo particolare interesse naturale, faunistico e geologico. Il sito \u00e8 collocato nell'area boschiva del Ronco di Maglio e zone adiacenti in cui insistono faggete (\"Fagus sylvatica\") e boschi misti. Oltre ad alcune specie di orchidee, sono segnalate in questa area il giglio martagone (\"Lilium martagon\") e la campanula toscana (\"Campanula medium\"). Tra gli uccelli il picchio muratore (\"Sitta europaea\") e il falco pecchiaiolo (\"Pernis apivorus\"); tra gli invertebrati il \"Carabus solieri liguranus\", \"Philorhizus liguricus\" e \"Haptoderus apenninus\".\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Mallare sono .\nGeografia antropica.\nIl territorio comunale \u00e8 costituito, oltre il capoluogo comunale, dalle quattro frazioni di Acque, Codevilla, Eremita e Montefreddo per una superficie territoriale di 31,73\u00a0km2; lo statuto comunale riconosce inoltre le borgate storiche di Braia, Ferriere, Fucine, Grenni, Olano, Panelli e Pratogrande.\nConfina a nord con i comuni di Pallare, Carcare ed Altare, a sud con Bormida, Calice Ligure e Orco Feglino, ad ovest con Pallare e Bormida, ad est con Altare, Quiliano e Orco Feglino.\nEconomia.\nLe principali risorse economiche del comune sono l'agricoltura, la filiera del legno e la silvicoltura. Sono presenti sul territorio comunale diverse segherie dedite alla produzione di pallet e di pellet nonch\u00e9 un buon numero di ditte impegnate nell'attivit\u00e0 boschiva che sfruttano il grande patrimonio boschivo presente . Nel territorio si coltivano ortaggi, patate e alberi da frutta destinati maggiormente al consumo familiare. Tipica tradizione locale era la lavorazione dei rami di castagno per la preparazione delle botti e delle ceste.\nInfrastrutture e trasporti.\nStrade.\nIl territorio di Mallare \u00e8 attraversato da due principali strade provinciali: la provinciale 5 che permette il collegamento stradale con Altare a nordest e la provinciale 38 in direzione di Bormida, ad ovest, innestandosi la con strada provinciale 15 ai confini amministrativi dei due comuni valbormidesi."}
{"id": "227363", "revid": "15431", "url": "https://it.wikipedia.org/wiki?curid=227363", "title": "D\u00f6bling (Vienna)", "text": ""}
{"id": "227371", "revid": "486946", "url": "https://it.wikipedia.org/wiki?curid=227371", "title": "3dsmax", "text": ""}
{"id": "227398", "revid": "1977996", "url": "https://it.wikipedia.org/wiki?curid=227398", "title": "Pietro Savorgnan di Brazz\u00e0", "text": " Con l'appoggio della \"Soci\u00e9t\u00e9 de G\u00e9ographie\" di Parigi, apr\u00ec alla Francia l'ingresso lungo la riva destra del fiume Congo, consentendo cos\u00ec lo stabilimento delle colonie francesi nell'Africa centrale. Sotto il dominio coloniale francese, la capitale della Repubblica del Congo venne chiamata \"Brazzaville\", nome mantenuto tutt'oggi dai governi post-coloniali.\nBiografia.\nEra il decimo di tredici figli del conte Ascanio Savorgnan di Brazz\u00e0, nobile friulano con estesi contatti in Francia, e di Giacinta Simonetti dei marchesi di Gavignano.\nCresciuto nella Roma pontificia, Pietro si trasfer\u00ec all'et\u00e0 di quindici anni in Francia per studiare al Collegio dei gesuiti di Sainte-Genevi\u00e8ve a Parigi, sotto la tutela dell'ammiraglio Louis de Montaignac, che lo conobbe durante un suo viaggio a Roma per rendere omaggio a papa Pio IX. In seguito prosegu\u00ec gli studi e intraprese la carriera militare in Marina, presso la scuola militare di Brest, dove si diplom\u00f2 nel 1870.\nDopo aver assunto anche la cittadinanza francese nel 1874, condusse e port\u00f2 a termine tre spedizioni in Africa equatoriale negli anni 1875, 1880 e 1887. Nel corso della sua seconda spedizione, risalente al 1880, esplor\u00f2 il fiume Congo.\nNel 1888 fu iniziato in massoneria nella Loggia \"Alsace-Lorena\" a Parigi. Tuttavia nel 1904 si dimise dalla massoneria per le responsabilit\u00e0 che questa aveva nella gestione della colonia dell'Africa Equatoriale Francese.\nGrazie ad accordi con diversi capi del Basso Congo (in particolare con il re Makoko dei Bateke), Pietro di Brazz\u00e0 assicur\u00f2 alla Francia il possesso di un vasto territorio nelle attuali Repubblica del Congo e Gabon. A seguito di ci\u00f2 venne prima nominato commissario generale per l'Africa Equatoriale Francese, poi governatore del Congo. Le sue attivit\u00e0 di esplorazione e conquista furono contemporanee a quelle di Henry Morton Stanley, che lavorava nella stessa regione per Leopoldo II del Belgio. La sua attivit\u00e0 pose le basi per la futura colonia dell'Africa Equatoriale Francese.\nPietro Savorgnan di Brazz\u00e0 \u00e8 passato alla storia come un personaggio singolare dell'et\u00e0 coloniale. Gi\u00e0 conosciuto per essere lontanissimo da Stanley e dagli altri esploratori bianchi dell'epoca per i suoi metodi non violenti e per la sua repulsione verso lo sfruttamento coloniale, divenne protagonista di un periodo difficile per l'imperialismo francese fino a rivelarsi personaggio scomodo per la politica coloniale del governo transalpino, che lo emargin\u00f2.\nDestituito improvvisamente da Governatore nel 1898, mentre si trovava su una nave diretto in Francia, si trasfer\u00ec sdegnato ad Algeri, dove si spos\u00f2 ed ebbe tre figli. Usc\u00ec dal silenzio solo nel 1901 quando, dopo aver letto un libro encomiastico del governo sulla politica francese in Africa, tent\u00f2 di pubblicare una contro-relazione e di denunciare gli errori e gli orrori del colonialismo europeo. Il suo dossier venne per\u00f2 insabbiato.\nNel 1903 arrivarono in Francia numerosissime voci di abusi, stragi e orrori che fecero scalpore e conquistarono i titoli dei giornali. Il Governo si trov\u00f2 in difficolt\u00e0 e Parigi, per calmare l'opinione pubblica, decise di richiamare Pietro Savorgnan di Brazz\u00e0, per affidargli un'inchiesta sul campo. L'esploratore accett\u00f2 l'incarico, anche se sapeva bene che Parigi e i funzionari coloniali in realt\u00e0 remavano contro di lui.\nDurante un ballo tribale organizzato in suo onore, uno stregone dei Tek\u00e8 gli fece capire, a gesti, mentre danzava, che le prigioni teatro dell'abominio erano al nord. Pietro di Brazz\u00e0 in pochi mesi realizz\u00f2 una relazione scottante, nella quale denunciava in particolare il rapimento di ostaggi indigeni e la riduzione in schiavit\u00f9 al fine di garantire la consegna di caucci\u00f9, terminata la quale s'imbarc\u00f2 per la Francia.\nIl celebre esploratore per\u00f2 non raggiunse Parigi: mor\u00ec infatti a Dakar, a soli 53 anni, il 14 settembre 1905, durante il viaggio di ritorno, forse a causa di qualche malattia tropicale, o forse avvelenato. Alla morte il Governo proclam\u00f2 di volerlo seppellire al Pantheon, ma la moglie rifiut\u00f2 l'onore ipocrita e Brazz\u00e0 venne sepolto ad Algeri. Sulla sua lapide venne scritto \u00abLa sua memoria \u00e8 pura di sangue umano\u00bb. Nel febbraio del 1906 l'Assemblea nazionale francese vot\u00f2 la soppressione della relazione di Brazz\u00e0.\nBrazzaville.\nDopo la spedizione del 1875, e sotto l'impulso del ministro dell'istruzione pubblica Jules Ferry, il governo francese autorizz\u00f2 a Brazz\u00e0 una seconda missione, tra il 1879 e il 1882, in collaborazione con Antoine Mizon, per contrastare gli interessi coloniali belgi sul continente africano. Finanziata dalla \"Soci\u00e9t\u00e9 Fran\u00e7aise de G\u00e9ographie\" come anche da parte dei ministeri della marina, degli affari esteri e dell'istruzione pubblica, la seconda missione fu nettamente pi\u00f9 fruttuosa.\nPartito il 27 dicembre 1879, di Brazz\u00e0 raggiunse il fiume Congo nel 1880. Propose al re Makoko di Mbe dei Bateke di porre il suo regno sotto la protezione della Francia. Makoko, spinto da interessi commerciali e dalla possibilit\u00e0 di indebolire i suoi rivali, firm\u00f2 il trattato, permettendo anche un insediamento francese a Nkuna sul fiume Congo, che verr\u00e0 chiamato pi\u00f9 tardi Brazzaville. Tentando di raggiungere l'oceano da Franceville, di Brazz\u00e0 scopre casualmente il fine principale delle sue ricerche: le sorgenti dell'Ogoou\u00e9.\nDi ritorno in Francia, di Brazz\u00e0 pubblicizz\u00f2 le sue scoperte grazie a un buon numero di riunioni pubbliche e stampa. Il 30 novembre 1882 fu promulgata la legge che ratificava il trattato d'amicizia, firmato dal re Makoko di Mbe e da Pietro Savorgnan di Brazz\u00e0. Le regioni scoperte furono di fatto poste sotto il protettorato francese. Un mese pi\u00f9 tardi vennero approvati i fondi per una nuova spedizione.\nNel novembre 1885, di Brazz\u00e0 fu nominato governatore del Congo francese. Alcuni giornalisti parlarono dei salari rispettabili e delle condizioni umane, che contrastavano con lo spietato regime personale di Leopoldo II sull'altra riva del Congo. Ma il suo successo gli procur\u00f2 anche inimicizie e fu sottoposto a un'intensa campagna denigratoria.\nDediche e riconoscimenti.\nNella stessa citt\u00e0 di Brazzaville gli furono dedicate l'universit\u00e0, la via principale e un liceo. Il 6 dicembre 2005 fu posata la prima pietra del mausoleo destinato a ospitare le sue spoglie nella capitale del Congo. Il 3 ottobre 2006 Francia e Congo hanno tributato un solenne omaggio all'esploratore, in una cerimonia a cui hanno partecipato re, trib\u00f9 e capi di Stato, e durante la quale le spoglie di Pietro Savorgnan di Brazz\u00e0, traslate da Algeri, sono state deposte nel mausoleo di Brazzaville a lui dedicato. Il 6 ottobre 2014 Corrado Pirzio Biroli, figlio di Detalmo Pirzio Biroli, discendente di Pietro Savorgnan di Brazz\u00e0, \u00e8 stato ricevuto dal capo di Stato Denis Sassou Nguesso a Brazzaville per siglare il gemellaggio culturale con il Museo Storico Pietro di Brazz\u00e0 Savorgnan, volto a tenere vivo lo scambio culturale tra Congo e Friuli.\nOmaggi.\nNel 2007 era stato dato il nome di Pierre Savorgnan di Brazz\u00e0 all'Aeroporto di Trieste-Ronchi dei Legionari, ma nel 2016, per una scelta di brevit\u00e0, l'aeroporto \u00e8 ritornato al suo nome originario, aeroporto di Trieste.\nDal 2011 esiste un museo a lui dedicato a Moruzzo, in provincia di Udine, il Museo Storico Pietro di Brazz\u00e0 Savorgnan.\nA Lignano Sabbiadoro \u00e8 dedicato a suo nome un istituto superiore di turismo, l'ITT P. Savorgnan Di Brazz\u00e0\nCinema.\nNel 2009 esce il film-documentario \"La debole corrente\" di Nicole Leghissa che racconta la vita di Brazz\u00e0 e delle vicissitudini legate al trasferimento della salma al mausoleo a lui dedicato a Brazzaville.\nCuriosit\u00e0.\nIl baule-letto e il baule-scrivania che accompagnavano l'esploratore nei suoi viaggi furono realizzati da Louis Vuitton su disegno dello stesso Brazz\u00e0."}
{"id": "227433", "revid": "256896", "url": "https://it.wikipedia.org/wiki?curid=227433", "title": "I.S.K.C.O.N.", "text": ""}
{"id": "227440", "revid": "125906202", "url": "https://it.wikipedia.org/wiki?curid=227440", "title": "Milla Sannoner", "text": "Biografia.\nAllieva della Scuola di recitazione di Esperia Sperani, viene eletta a Roma Miss Cinema nei primi anni sessanta; per il grande schermo ha interpretato una sessantina di film: la si ricorda fra l'altro per la sua partecipazione ne \"Il cambio della guardia\", del 1963, a fianco di Gino Cervi e Fernandel.\nLa sua carriera si \u00e8 sviluppata anche in produzioni destinate alla televisione. \u00c8 ricordata per la partecipazione in diversi sceneggiati, fra cui \"Una tragedia americana\", del 1962, tratto dall'omonimo romanzo di Theodore Dreiser, \"La freccia nera\", del 1968, tratto dal romanzo di Robert Louis Stevenson, in entrambi i lavori diretta da Anton Giulio Majano, e nello sceneggiato \"Sandokan\", diretto da Sergio Sollima nel 1975 dove ha ricoperto il ruolo di \"Lucy Mallory\" accanto a Kabir Bedi, Carole Andr\u00e9, Philippe Leroy e Andrea Giordana.\n\u00c8 stata sposata con lo sceneggiatore Giovanni Damiani.\nMor\u00ec a 64 anni nel 2003 dopo una lunga malattia e tumulata nella Cripta del Famedio del Cimitero Monumentale di Milano."}
{"id": "227441", "revid": "1543377", "url": "https://it.wikipedia.org/wiki?curid=227441", "title": "Edgar Mitchell", "text": "Fu il sesto uomo a porre piede sulla Luna nel corso della missione spaziale Apollo 14.\nBiografia.\nNel 1952 Mitchell consegu\u00ec una laurea in gestione industriale presso il Carnegie Institute of Technology. Lo stesso hanno entr\u00f2 nella scuola ufficiali della U.S. Navy. Ricevette la qualifica di pilota ricercatore e fu assegnato allo Air Development Squadron Five fino al 1959. In seguito gli fu assegnata la guida della divisione navale per il Manned Orbiting Laboratory che ricopr\u00ec tra il 1964 e il 1965. Durante il servizio in marina consegu\u00ec una seconda laurea in scienze aeronautiche e un dottorato di ricerca in aeronautica ed astronautica presso il Massachusetts Institute of Technology nel 1964.\nIl 4 aprile 1966 venne assunto alla NASA con il quinto gruppo degli astronauti. Il 1\u00ba ottobre 1972 lasci\u00f2 la NASA per fondare una ditta in proprio, la \"Edgar Mitchell Corporation\" a Palm Beach, Florida. Dopo aver sperimentato il viaggio nello spazio fond\u00f2 l'Istituto di Scienze Noetiche, con sede nel Nord California, per approfondire lo studio delle potenzialit\u00e0 della mente. \nMassone, Mitchell fu membro della loggia \"Artesia Lodge\" N. 28 ad Artesia, nel Nuovo Messico. Sposato e padre di cinque figli, \u00e8 morto il 4 febbraio 2016 a Palm Beach, in Florida, all'et\u00e0 di 85 anni.\nIl programma Apollo.\nMitchell fu il pilota del modulo lunare della missione Apollo 14, la terza che riusc\u00ec a portare l'uomo sulla Luna nel 1971. Durante questa missione comp\u00ec due attivit\u00e0 fuori bordo per una durata complessiva di oltre nove ore. Mitchell fece parte degli equipaggi di riserva come pilota del modulo lunare nella missione precedente di Apollo 10 e in quella successiva di Apollo 16.\nLe opinioni sul fenomeno UFO e la vita extraterrestre.\nIl 23 luglio 2008, durante un'intervista radiofonica, Edgar Mitchell ha dichiarato di essere venuto a conoscenza, da ambienti militari e governativi, del fatto che il fenomeno UFO \u00e8 reale, che ci sono stati contatti tra esseri umani ed esseri extraterrestri, e che ci sono contatti ancora in corso, senza peraltro saperne i motivi. Ha quindi confermato la teoria, sostenuta da molti ufologi, secondo cui i contatti con visitatori da altri pianeti sarebbero stati tenuti nascosti dai governi per 60 anni (teoria del complotto UFO).\nQueste alcune sue parole:\nIl 7 ottobre 2016 viene pubblicata da WikiLeaks una email spedita il 18 agosto 2015 verso John Podesta, nella quale Edgar Mitchell afferma di essere stato informato da ETI riguardo alla non tolleranza verso conflitti militari nello spazio"}
{"id": "227443", "revid": "767487", "url": "https://it.wikipedia.org/wiki?curid=227443", "title": "Propensione marginale al consumo", "text": "La propensione marginale al consumo \u00e8 il rapporto tra l'incremento del consumo e l'incremento del reddito che ne \u00e8 la causa. \nMisura, in altri termini, qual \u00e8 l'incremento dei consumi per ogni euro di incremento del reddito.\nUna propensione pari a 0,8 indica che un incremento di 100 euro del reddito produce un aumento dei consumi pari a 80 euro. La PMC, insieme al consumo indipendente dal reddito, entra nella funzione dei consumi di un sistema macroeconomico, la quale a sua volta \u00e8 una componente della spesa aggregata del sistema macroeconomico stesso.\nLa propensione marginale al consumo \u00e8 utile nelle scelte di politica economica, ed \u00e8 uno strumento per valutare le ricadute delle scelte operate.\nLa propensione media al consumo \u00e8 invece il rapporto tra i consumi di un dato periodo e il reddito percepito nello stesso periodo.\nIndica quanta parte del reddito \u00e8 destinata al consumo e serve a calcolare, di conseguenza, quanto \u00e8 destinato al risparmio (propensione marginale al risparmio)."}
{"id": "227446", "revid": "287204", "url": "https://it.wikipedia.org/wiki?curid=227446", "title": "Apertura Anderssen", "text": "Lapertura Anderssen \u00e8 l'apertura nel gioco degli scacchi dove il Bianco gioca\nQuesta apertura deve il suo nome a Adolf Anderssen, che la gioc\u00f2 per tre volte di fila nelle sue partite nel 1858 contro Paul Morphy. Data la sua rarit\u00e0 viene classificata nell'enciclopedia delle aperture scacchistiche tra quelle di codice A00.\nAnalisi.\nLa rarit\u00e0 di questa apertura \u00e8 dovuta al fatto che fa poco o nulla per lo sviluppo del Bianco o per il controllo del centro. Lo scopo evidente di aprire una partita con 1.a3 \u00e8 quello di voler trasporre in altre aperture dopo la naturale risposta 1\u2026e5: 2.c4 porta ad una difesa siciliana a colori invertiti, dove il pedone \"a\" avanzato \u00e8 utile. Tuttavia usare un tempo per avanzare un pedone fin nella prima mossa \u00e8 prematuro.\nL'apertura Anderssen non \u00e8 comunque la peggiore. Per quanto sia una mossa ben poco costruttiva, non \u00e8 distruttiva quanto l'apertura Barnes (1.f3). Alcuni giocatori apprezzano il fattore psicologico di una mossa del genere, oppure credono che possa essere loro d'aiuto contro un avversario con maggiori conoscenze della teoria delle aperture.\nContinuazioni.\nAlcune continuazioni:"}
{"id": "227448", "revid": "798140", "url": "https://it.wikipedia.org/wiki?curid=227448", "title": "Alessandro Barbero", "text": "Biografia.\nDopo la maturit\u00e0 al Liceo classico Cavour, si laurea in Lettere nel 1981 con una tesi in Storia medievale presso l'Universit\u00e0 degli Studi di Torino, con relatore Giovanni Tabacco. Consegue poi il dottorato alla Scuola Normale Superiore di Pisa nel 1984. Nello stesso anno vince il concorso per un posto di ricercatore in Storia medievale all'Universit\u00e0 degli Studi di Roma Tor Vergata. Dal 1998 \u00e8 prima professore associato e dal 2002 ordinario di Storia medievale al Dipartimento di Studi Umanistici dell'Universit\u00e0 degli Studi del Piemonte Orientale Amedeo Avogadro.\nDal 2010 \u00e8 socio effettivo della Deputazione Subalpina di storia patria. \u00c8 stato membro del comitato direttivo del Premio Strega, da cui si \u00e8 dimesso nel marzo 2013. \u00c8 membro del comitato di redazione della rivista \"Storica\", e collabora con la rivista \"Medioevo\" e con i quotidiani \"La Stampa\" per l'inserto \"Tuttolibri\" e \"Il Sole 24 Ore\" per l'inserto \"Domenica\".\nNel 2012 gli viene assegnato il Premio Le Goff e nel 2018 vince il Premio Alassio per l'informazione culturale. Nel 2020 gli viene assegnato il riconoscimento \"Testimone del tempo\" durante la 53\u00aa edizione del Premio Acqui Storia.\nNegli ultimi anni dieci Barbero ha acquisito una notevole popolarit\u00e0 su Internet grazie all'abilit\u00e0 divulgativa in una serie di conferenze e lezioni caricate su YouTube, che hanno guadagnato centinaia di migliaia di visualizzazioni, su temi riguardanti il Medioevo, la storia greca e romana, ma anche le guerre napoleoniche, il Risorgimento, la prima e la seconda guerra mondiale e la Resistenza italiana. La maggior parte di queste conferenze registrate provengono da interventi tenuti durante festival culturali, come il Festival della mente di Sarzana (a cui collabora e partecipa dal 2007), il Festival \u00e8 Storia o ancora il festival genovese La storia in piazza, oppure durante incontri organizzati da universit\u00e0, associazioni culturali, partiti politici, programmi televisivi.\n\u00c8 involontariamente divenuto un punto di riferimento della sinistra italiana in rete dopo aver rivelato che, da giovane, \u00e8 stato iscritto al PCI e dopo aver dichiarato nel 2011 di essere comunista. Barbero ha preso posizione contro la \"Risoluzione del Parlamento europeo del 19 settembre 2019 sull'importanza della memoria europea per il futuro dell'Europa\", che condanna tutti i regimi totalitari sia nazifascisti sia comunisti, ritenendo che: \u00abI Parlamenti di ogni tipo non dovrebbero mai esprimersi sulla storia, sulla memoria, anche con le migliori intenzioni. In questo caso le intenzioni non erano nemmeno le migliori. Il Parlamento \u00e8 stato intrappolato in una risoluzione che veniva da Paesi la cui storia \u00e8 totalmente diversa dalla nostra, che si ostinano a pensare che i nazisti erano meglio dei comunisti, come la Polonia, dove si cerca di non far ricordare l'entusiasmo con cui molti polacchi hanno partecipato allo sterminio degli ebrei. Nella loro concezione distorta pu\u00f2 nascere l'idea che la falce e martello faccia orrore quanto la svastica\u00bb. Barbero giudica inoltre \u00abaltrettanto limitata\u00bb la visione secondo cui il comunismo si identificherebbe \u00abcon lo stalinismo e con i regimi dei paesi del Patto di Varsavia\u00bb. In occasione delle elezioni amministrative del 2021, si schiera a favore del collega e candidato sindaco di Torino Angelo d'Orsi, sostenuto da una coalizione di sinistra.\nNel 2021, Barbero (che nell'ottobre dell'anno precedente aveva pubblicato il suo libro \"Dante\") ha partecipato a molti convegni ed incontri in tutta l'Italia per le celebrazioni del settecentenario della morte di Dante Alighieri, il pi\u00f9 importante dei quali si \u00e8 tenuto l'8 settembre nella Casa di Dante in Roma, a cui parteciparono, fra gli altri, anche il ministro della Cultura Dario Franceschini e la ministra della Giustizia Marta Cartabia.\nAttivit\u00e0 di divulgazione.\nScritti.\nSulla storia medievale, nel 1994 scrive con Chiara Frugoni un \"Dizionario del Medioevo\" e nel 2000 pubblica la biografia \"Carlo Magno. Un padre dell'Europa\". Scrive anche saggi storici incentrati sulla sua regione, il Piemonte: una storia del Piemonte, un libro sulla storia di Vercelli e uno sulla Fortezza di Fenestrelle. Nel 1996 vince il Premio Strega con il romanzo \"Bella vita e guerre altrui di Mr. Pyle, gentiluomo\". Nel 2010 esce il saggio \"Lepanto. La battaglia dei tre imperi\" sulla battaglia di Lepanto (pubblicato nel 2017 anche in lingua turca, col titolo \"\u0130nebaht\u0131\"). Nel 2011 pubblica il romanzo storico \"Gli occhi di Venezia\", che vince il Premio Alessandro Manzoni - Citt\u00e0 di Lecco.\nNel 2012, in collaborazione con Piero Angela, pubblica \"Dietro le quinte della Storia\", riprendendo la formula delle conversazioni didattiche televisive con il giornalista conduttore di \"Superquark\". Nel 2016 per la Salerno Editrice pubblica il saggio \"Costantino il Vincitore\", che propone un'indagine sulle fonti e sulla figura del primo imperatore romano cristiano. Per la medesima casa editrice \u00e8 anche direttore della collana \"Aculei\" dedicata ai grandi avvenimenti storici.\nTelevisione.\nDal 2007 collabora a una rubrica di usi e costumi storici nella trasmissione televisiva Rai \"Superquark\". Dal 2013 al 2017 \u00e8 stato membro del comitato scientifico della trasmissione Rai 3 \"Il tempo e la storia\", mentre dal 2017 \u00e8 membro di quello di \"Passato e presente\".\nDal 2013 \u00e8 conduttore del programma \"a.C.d.C.\" in onda su Rai Storia. Nello stesso canale, nel 2020 \u00e8 andato in onda il documentario da lui condotto \"Alighieri Durante, detto Dante\"."}
{"id": "227451", "revid": "226458", "url": "https://it.wikipedia.org/wiki?curid=227451", "title": "Carica e spara", "text": ""}
{"id": "227454", "revid": "1982", "url": "https://it.wikipedia.org/wiki?curid=227454", "title": "Bezole", "text": ""}
{"id": "227456", "revid": "1305772", "url": "https://it.wikipedia.org/wiki?curid=227456", "title": "Bousquet", "text": ""}
{"id": "227457", "revid": "1718925", "url": "https://it.wikipedia.org/wiki?curid=227457", "title": "Nasone", "text": "Il nasone \u00e8 una fontanella pubblica di acqua potabile di forma tipicamente cilindrica e dotata di un rubinetto ricurvo, spesso forato al centro, che richiama la forma di un naso. Gli esemplari pi\u00f9 antichi erano dotati di tre rubinetti a forma di testa di drago. Questo genere di fontane \u00e8 considerato un simbolo nella citt\u00e0 di Roma, dove \u00e8 ampiamente diffuso, ma diversi esemplari sono presenti anche nel resto del Lazio, in Campania e in Toscana.\nL'azienda municipalizzata italiana Acea ha censito almeno esemplari di nasoni.\nStoria.\nI nasoni nacquero nel 1874 su iniziativa del sindaco Luigi Pianciani e dell'assessore Rinazzi con il fine di rendere disponibile un alto quantitativo di acqua potabile alla cittadinanza. I primi esemplari di queste fontanelle in ghisa di forma cilindrica erano provviste di tre bocchette a forma di testa di drago da cui l'acqua potabile precipitava direttamente nel condotto fognario, attraverso una grata posta sulla base stradale. Tra i pi\u00f9 antichi esemplari ancora attivi vi sono quelli di piazza della Rotonda, a pochi metri dalla ben pi\u00f9 nota fontana e dal Pantheon, e di via delle Tre Cannelle nel rione Trevi, che prese il nome proprio da questa fontanella.\nDai modelli successivi scomparvero le teste di drago e le tre bocchette furono sostituite da un'unica cannella ricurva che sugger\u00ec ai romani il soprannome \u201cnasone\u201d con cui tuttora queste fontanelle sono conosciute. Negli anni 1980 nel tentativo di contenere lo spreco dell'acqua, il Comune di Roma modific\u00f2 molti nasoni facendovi montare alla sommit\u00e0 un rubinetto metallico a molla che apriva il flusso d'acqua solo all'occorrenza. Il consumo idrico venne drasticamente ridotto ma l'innovazione si rivel\u00f2 antiestetica e poco pratica, anche a causa di frequenti vandalismi, perci\u00f2 fu abbandonata molto presto; di essa sopravvisse il foro praticato subito sotto il coperchio della fontana per alloggiarvi la manopola metallica anche se tale rubinetto sopravvive ancora su alcuni esemplari.\nNel 2009 Acea, societ\u00e0 municipalizzata attiva nel campo dell'energia e del servizio idrico, per celebrare il proprio primo secolo di vita ha realizzato una mappa dettagliata dei nasoni presenti nel centro storico di Roma e un opuscolo, in italiano e inglese, intitolato: \"L'acqua \u00e8 un tesoro e Acea ti regala la mappa\", contenente notizie utili sulle fontanelle e alcuni brevi cenni storici.\nCaratteristiche.\nIl nasone \u00e8 costituito normalmente da un corpo cilindrico di ghisa, sebbene alcuni esemplari assumano forme differenti, al quale \u00e8 connesso un tubo ricurvo in metallo normalmente forato al centro. Gli esemplari pi\u00f9 antichi erano dotati di tre rubinetti decorati con teste di drago mentre in alcuni casi il rubinetto ricurvo \u00e8 stato sostituito da un rubinetto metallico a molla, montato sulla parte superiore della fontana o in sostituzione del rubinetto ricurvo. In alcuni casi alla base \u00e8 stato saldato un piccolo contenitore per far abbeverare anche gli animali.\nSopra il rubinetto, normalmente, \u00e8 posto lo stemma di Roma."}
{"id": "227458", "revid": "1982", "url": "https://it.wikipedia.org/wiki?curid=227458", "title": "Brunels", "text": ""}
{"id": "227459", "revid": "438678", "url": "https://it.wikipedia.org/wiki?curid=227459", "title": "Anchor", "text": "Un anchor \u00e8 un oggetto appartenente alla definizione del Document Object Model (DOM) di un documento HTML e permette di definire il testo di un collegamento ipertestuale. Il nome deriva proprio dal fatto che questo testo fa da \"ancora\" al collegamento e ne specifica solitamente il contenuto.\nEventi.\nTra gli eventi pi\u00f9 diffusamente utilizzati per le ancore vi sono:\nEsempio.\n &lt;script type=\"text/javascript\"&gt;\n function changeLink() {\n document.getElementById('myAnchor').innerHTML=\"Visit another site\"\n document.getElementById('myAnchor').href=\"http://www.anothersite.com\"\n document.getElementById('myAnchor').target=\"_blank\"\n &lt;/script&gt;\n &lt;a id=\"myAnchor\" href=\"http://www.wikipedia.org\"&gt;Visit Wikipedia&lt;/a&gt;\n &lt;input type=\"button\" onclick=\"changeLink()\" value=\"Change link\"&gt;"}
{"id": "227460", "revid": "858648", "url": "https://it.wikipedia.org/wiki?curid=227460", "title": "Giovanni Ricevuto", "text": "Biografia.\nLaureato in giurisprudenza, avvocato, inizia la sua carriera politica nel 1975 con l'elezione a consigliere comunale nella citt\u00e0 di Messina, incarico che ricoprir\u00e0 fino al 1992.\nSuccessivamente \u00e8 stato assessore comunale al Decentramento (1976-80) e all'Urbanistica di Messina. (1981-87).\nAlle elezioni politiche del 1987 viene eletto senatore per il Partito Socialista Italiano: durante la legislatura \u00e8 vicepresidente della Commissione bicamerale per le questioni regionali e componente della Commissione finanza e tesoro.\nNel 1992 viene rieletto senatore, sempre nel PSI, ed \u00e8 vicepresidente della Commissione istruzione pubblica, beni culturali, ricerca scientifica, spettacolo e sport.\nNel 1996 \u00e8 eletto deputato all'Assemblea regionale siciliana, nella lista del Partito Socialista-Sicilia, diventando componente della commissione Affari istituzionali, della commissione Attivit\u00e0 produttive e della commissione Speciale per la revisione dello Statuto. Dal 1998 al 2000 \u00e8 presidente del gruppo parlamentare socialista all'Ars.\nDall'agosto del 2000 \u00e8 assessore regionale all'Industria della Regione Siciliana nella Giunta Leanza di centrodestra (2000-2001). Aderisce al Nuovo PSI, di cui viene nominato segretario regionale siciliano.\nAlla fine del 2004 entra a far parte del governo della Casa delle Libert\u00e0 come sottosegretario alle Infrastrutture e ai Trasporti. Con il rimpasto di governo dell'aprile 2005, viene nominato Viceministro all'Istruzione, Universit\u00e0 e Ricerca.\nAlle elezioni dell'aprile 2006 si candida con Forza Italia, in rappresentanza del Nuovo PSI, eletto deputato per la circoscrizione Abruzzo. In seguito aderisce a FI, ma gi\u00e0 a luglio abbandona il partito e il gruppo parlamentare per aderire al gruppo misto.\nIl 16 marzo 2007 fonda la componente politica Repubblicani, Liberali, Riformatori, con i deputati del PRI Giorgio La Malfa e Francesco Nucara.\nIl 16 giugno 2008, con oltre il 75% delle preferenze, viene eletto presidente della Provincia regionale di Messina, a capo di una Giunta provinciale composta da 15 assessori, la pi\u00f9 numerosa d'Italia. Ricevuto \u00e8 stato l'ultimo Presidente della Provincia di Messina, in quanto il 20 marzo 2013 l'Assemblea Regionale Siciliana ha abolito le province a partire dal 31 dicembre 2013; fino a tale data, la Provincia di Messina \u00e8 affidata al commissario straordinario Filippo Romano.\nProcedimenti giudiziari.\nNell'ambito dell'inchiesta che ha portato alla sospensione del rettore dell'Universit\u00e0 di Messina, Francesco Tomasello, \u00e8 stato accusato di concorso in truffa e falso per aver rilasciato certificati che attestavano il falso. Successivamente \u00e8 stato pienamente assolto, insieme agli altri, \"perch\u00e9 il fatto non sussiste\"."}
{"id": "227462", "revid": "838137", "url": "https://it.wikipedia.org/wiki?curid=227462", "title": "Document (oggetto XML DOM)", "text": "L'oggetto Document appartiene agli oggetti dell'XML DOM e racchiude tutti gli oggetti presenti in un documento HTML.\nEsempi.\n open([mineType])\n win2=window.open(\"\") //open blank window and write to it\n win2.document.open() //open document stream\n win2.document.write(\"Some text\")\n win2.document.close()\n write(\"string\")\n document.write(\"This page\\'s URL is \"+document.URL)"}
{"id": "227463", "revid": "1982", "url": "https://it.wikipedia.org/wiki?curid=227463", "title": "Cassaigne (Aude)", "text": ""}
{"id": "227466", "revid": "121546969", "url": "https://it.wikipedia.org/wiki?curid=227466", "title": "Aperture irregolari", "text": "Il termine aperture irregolari raggruppa le aperture scacchistiche caratterizzate dalla prima mossa del Bianco estremamente inusuale, cio\u00e8 diversa da quelle statisticamente pi\u00f9 usate. Esse sono:\nTali aperture vengono classificate dalla Enciclopedia delle aperture scacchistiche con il codice ECO A00. Si noti che se il Bianco usasse un'apertura regolare ed il Nero rispondesse in maniera inusuale, l'apertura non verr\u00e0 categorizzata come A00; ad esempio 1.e4 a6 \u00e8 classificata tra le \"aperture B\"."}
{"id": "227467", "revid": "2068842", "url": "https://it.wikipedia.org/wiki?curid=227467", "title": "FileUpload", "text": "In informatica l'oggetto FileUpload appartiene agli oggetti dell'XML DOM e permette di ottenere i campi necessari per effettuare il caricamento di un file su server tramite il form &lt;INPUT&gt; tag (con il \"type\" impostato a \"file\").\nQuesto oggetto immagazzina un array di elementi e per l'accesso bisogna utilizzare il nome impostato nel form precedente."}
{"id": "227468", "revid": "1982", "url": "https://it.wikipedia.org/wiki?curid=227468", "title": "Cassaigne (Gers)", "text": ""}
{"id": "227469", "revid": "838137", "url": "https://it.wikipedia.org/wiki?curid=227469", "title": "Image (informatica)", "text": "In informatica, Image \u00e8 un oggetto messo a disposizione dal DOM XML per la gestione delle immagini. Esso dispone di molte propriet\u00e0 ed eventi che permettono un'interazione con l'utente molto ampia. \nEsempio.\n var immagine = new Image();\n with (immagine)\n src = \"esempio.gif\";\n width = \"300\";\n height = \"150\";\n border = \"1\";\n with (document)\n write(\"&lt;img src='\" + immagine.src);\n write(\"' width='\" + immagine.width);\n write(\"' height='\" + immagine.height);\n write(\"' border='\" + immagine.border);\n write(\"'&gt;\");"}
{"id": "227470", "revid": "767487", "url": "https://it.wikipedia.org/wiki?curid=227470", "title": "Coppia cinematica", "text": "Una coppia cinematica \u00e8 un sistema di due corpi rigidi che si muovono di moto relativo tra loro, con il vincolo che una superficie solidale al primo corpo strisci costantemente durante il moto su una superficie solidale al secondo.\nLe coppie cinematiche vengono spesso distinte in coppie a chiusura di forma e coppie a chiusura di forza a seconda che il loro contatto sia o meno assicurato dalla forma degli elementi cinematici o attraverso mezzi esterni quali, ad esempio, molle.\nLe coppie cinematiche pi\u00f9 importanti nello studio della meccanica razionale sono:\nCoppia prismatica.\n\u00c8 costituita da due elementi: uno a forma di prisma o cilindro a sezione non circolare e l'altro con un'eguale cavit\u00e0 prismatica o cilindrica in modo che il primo possa muovervisi con un moto relativo di tipo traslatorio rigido nel secondo. Questo sistema ha solo un grado di libert\u00e0, cio\u00e8 il movimento pu\u00f2 avvenire solo lungo una direzione che \u00e8 in questo caso coincidente con l'asse della cavit\u00e0 prismatica e del prisma stesso.\nSe uno dei due membri \u00e8 fisso e l'altro mobile, il primo si chiama guida (o ralla o spallamento), il secondo pattino (o corsoio o slitta); se la guida \u00e8 mobile viene detta glifo.\nPu\u00f2 essere per esempio considerata una coppia prismatica il cassetto che pu\u00f2 muoversi solo avanti ed indietro (senza uscire mai dalle sue guide) e la cassettiera che lo contiene.\nCoppia rotoidale.\n\u00c8 costituita da due uguali superfici di rotazione, generalmente un cilindro ed un foro cilindrico, coassiali. Nelle coppie rotoidali i due elementi sono bloccati in modo da non consentire alcun movimento traslatorio relativo ma solo movimenti di rotazione rigida. Spesso le coppie rotoidali vengono associate alle coppie rototraslatorie specificando poi nelle diverse situazioni se vi siano uno o due gradi di libert\u00e0 (in questo caso solo uno); dato un sistema di coordinate un punto d'origine ed una direzione lungo la circonferenza che \u00e8 la superficie di strisciamento solidale ai due corpi \u00e8 sufficiente l'angolo di rotazione come unico parametro per definire univocamente la posizione della coppia.\nSono coppie rotoidali i perni che consentono alle porte una rotazione parziale attorno agli stipiti.\nCoppia cilindrica.\n\u00c8 molto simile alla coppia cinematica rotoidale, con l'unica ma fondamentale differenza che i due corpi cilindrici coassiali possono avere oltre al movimento rigido rotatorio anche un movimento traslatorio relativo, lungo il proprio asse. Questo fa s\u00ec che il sistema si dica \"a due gradi di libert\u00e0\" e differentemente dal moto della coppia rotoidale questo moto per essere definito necessita di due parametri: una coordinata per definire la traslazione lungo l'asse e un angolo per definire la rotazione relativa dei due corpi rigidi.\nCoppia elicoidale.\n\u00c8 una coppia cinematica costituita da due elementi elicoidali, uno pieno ed uno cavo. Questi elementi avranno, e da qui il nome, un moto relativo elicoidale e costituiranno un sistema \"ad un grado di libert\u00e0\": infatti sebbene il moto comporti sia una rotazione sia una traslazione queste non sono indipendenti. Definito il passo formula_1 dell'elica \u00e8 sufficiente conoscere l'angolo formula_2 di rotazione per determinare univocamente l'avanzamento formula_3 della vite lungo l'asse medesimo.\nUna coppia cinematica elicoidale \u00e8 quella costituita da vite e madrevite.\nCoppia sferica.\n\u00c8 costituita da due elementi di superficie sferica uguale. Questo sistema ha \"tre gradi di libert\u00e0\": per definire univocamente la posizione relativa dei due elementi sono necessari tre parametri che generalmente sono appunto le coordinate sferiche.\nIl mouse a rotellina, con la sua sferetta nella parte inferiore, costituisce una coppia cinematica sferoidale."}
{"id": "227472", "revid": "1982", "url": "https://it.wikipedia.org/wiki?curid=227472", "title": "Cass\u00e9s", "text": ""}
{"id": "227473", "revid": "400694", "url": "https://it.wikipedia.org/wiki?curid=227473", "title": "Area (disambigua)", "text": ""}
{"id": "227474", "revid": "1982", "url": "https://it.wikipedia.org/wiki?curid=227474", "title": "Clat", "text": ""}
{"id": "227475", "revid": "787565", "url": "https://it.wikipedia.org/wiki?curid=227475", "title": "Charles Conrad", "text": " Fu il terzo uomo a metter piede sulla Luna.\nBiografia.\nDopo aver frequentato la scuola locale di Haverford in Pennsylvania ed in seguito la scuola di Darrow a New Lebanon, New York, nel 1953 Charles Conrad si laure\u00f2 ingegnere di volo presso l'Universit\u00e0 di Princeton. Ebbe il suo addestramento da pilota presso la marina militare americana. Conrad fece una seconda istruzione da pilota presso l'apposita scuola per aspiranti pilota a Patuxent River, Maryland, che concluse nel 1957. Per pi\u00f9 anni si dedic\u00f2 dunque al lavoro da pilota per esperimenti nonch\u00e9 istruttore di volo presso detta scuola. In seguito prest\u00f2 servizio sulla portaerei \"USS Ranger\".\nNel 1962 Conrad partecip\u00f2 al secondo concorso per l'addestramento da astronauta indetto dalla NASA. Nel settembre dello stesso anno venne assunto in tale ruolo.\nIl suo primo volo nello spazio fu su Gemini 5. Nella missione di Gemini 8 era pilota dell'equipaggio di riserva, mentre Gemini 11 rappresent\u00f2 il suo secondo volo nello spazio. Venne selezionato anche per la missione \"Apollo 20\", che per\u00f2 fu cancellata.\nCharles Conrad il 19 novembre 1969 divenne il terzo uomo a mettere piede sulla Luna quale comandante della missione di Apollo 12. Scendendo dalla scala del modulo lunare disse: \"Whoopie! Man, that may have been a small one for Neil, but that's a long one for me\". Con ci\u00f2 ironizz\u00f2 sulla sua piccola statura, e sulla frase pronunciata dal primo uomo sulla Luna, Neil Armstrong. La frase era stata suggerita a Conrad dalla giornalista italiana Oriana Fallaci, dalla quale si era recato proprio per avere un consiglio su cosa dire in quel momento cos\u00ec particolare. Oriana Fallaci raccont\u00f2 in seguito che diede all'astronauta una sua foto da bambina, ed egli la port\u00f2 con s\u00e9 sulla luna (cosa confermata anche dallo stesso Conrad).\nConrad and\u00f2 nello spazio per la quarta ed ultima volta nel 1973 nella missione Skylab 2. Assieme con il suo compagno di volo fece dunque parte del primo equipaggio su questo laboratorio spaziale. Il 1\u00ba febbraio 1974 Conrad lasci\u00f2 la NASA diventando vicepresidente del programma televisivo trasmesso via cavo \"Denver\".\nNel 1976 divent\u00f2 vicepresidente della McDonnell Douglas Corporation. Dal 1990 lavor\u00f2 presso la McDonnell Douglas Space Company in California come vicepresidente del personale per il reparto New Business. Questo settore si occupava di future attivit\u00e0 nello spazio come per esempio la stazione spaziale Freedom nonch\u00e9 per le missioni per lo sbarco di un uomo sul pianeta Marte. Charles Conrad era sposato due volte e padre di quattro figli. Per\u00ec l'8 luglio 1999 a causa di un incidente in motocicletta. Venne sepolto presso il Cimitero nazionale di Arlington, Virginia."}
{"id": "227476", "revid": "5383", "url": "https://it.wikipedia.org/wiki?curid=227476", "title": "Condizione di Lipschitz", "text": ""}
{"id": "227477", "revid": "1613185", "url": "https://it.wikipedia.org/wiki?curid=227477", "title": "William Fox Talbot", "text": "Biografia.\nWilliam Henry Fox Talbot nacque a Melbury, nella contea di Dorset, in Inghilterra. Figlio unico di William Davenport Talbot (1764 - 1800) e Elisabeth Theresa (1773 - 1846), sub\u00ec la perdita del padre a soli cinque mesi. La madre si rispos\u00f2 nel 1804 con Charles Feilding (1780 - 1837). Nonostante si firmasse come \"Henry Talbot\" e non amasse venire chiamato \"Fox\", quest'ultimo \u00e8 il nome che pi\u00f9 frequentemente gli fu associato. Nel 1821, gi\u00e0 brillante studente al Trinity College dell'Universit\u00e0 di Cambridge, conobbe John Herschel a Monaco, con cui collabor\u00f2 nei suoi studi sulla luce. Si laure\u00f2 all'universit\u00e0 di Cambridge come matematico. Nel 1831 entr\u00f2 alla Royal Society.\nInvent\u00f2 un procedimento fotografico che gli permise di ottenere su carta immagini dalle tonalit\u00e0 invertite (negativi), la tecnica della carta salata e la calotipia.\nPubblic\u00f2 \"The Pencil of Nature\" (1844-46), il primo libro illustrato con fotografie originali su carta salata, ottenute dai suoi calotipi shadografici. \nL'immagine negativa.\nI primi esperimenti di Talbot nella riproduzione di immagini furono portati a termine nella primavera del 1834 all'Abbazia di Lacock, nel Wiltshire. Copr\u00ec dei fogli di carta da scrivere con una soluzione di sale comune e nitrato d'argento, rendendoli sensibili alla luce. Fu sufficiente posare una foglia sulla carta ed esporla alla luce per rendere scure le zone non protette dalla luce. In questo modo ottenne un negativo della foglia. Chiam\u00f2 questa tecnica \"shadowgraph\", sciadografia. \nIl 28 febbraio 1835 Talbot descrisse come si poteva ottenere un'immagine positiva dalla negativa. Annot\u00f2 nel suo taccuino:\nPer conferire durevolezza a questo risultato il negativo doveva essere \u00abfissato\u00bb, ovvero reso inalterabile alla luce del sole. A Ginevra Talbot scopr\u00ec che l'immagine poteva essere stabilizzata (quindi non pi\u00f9 ricettiva alla luce) lavando il foglio con dello ioduro di potassio oppure nell\u2019immergere il dipinto fotogenico in una forte soluzione di sale comune. Questa procedura fu chiamata \"fissaggio\", un termine proposto da Herschel.\nLe sue ricerche sulla luce si unirono nell'invenzione che lo rese famoso, la Calotipia oppure, derivata dal suo nome, Talbotipia. Si tratta di un procedimento fotografico che permetteva la riproduzione delle immagini con il metodo negativo / positivo. Fu presentata alla Royal Society sette mesi dopo quella di Louis Daguerre, il dagherrotipo.Questo ritardo fece perdere importanza alla calotipia, anche perch\u00e9 il metodo utilizzato da Talbot era pi\u00f9 laborioso di quello presentato da Daguerre, e di qualit\u00e0 inferiore.\nPer le sue scoperte nel campo della fotografia ricevette nel 1842 la medaglia Rumford dalla Royal Society. Tra il 1844 e il 1846, cinque anni dopo la nascita ufficiale della fotografia e a tre anni dall'apparizione del calotipo, pubblic\u00f2 il volume \"The Pencil of Nature\", contenente 24 calotipi, che si configura come il primo libro pubblicato con illustrazioni fotografiche. In seguito la calotipia guadagn\u00f2 credito perch\u00e9 utilizzata per l'illustrazione a stampa: il negativo era inciso su lastre di rame e l'immagine riprodotta su una rotativa."}
{"id": "227485", "revid": "1149807", "url": "https://it.wikipedia.org/wiki?curid=227485", "title": "Body (informatica)", "text": "Body \u00e8 un oggetto dell'XML DOM che permette di assegnare o leggere le propriet\u00e0 dell'oggetto BODY, parte essenziale di qualsiasi pagina HTML.\nNei linguaggi di markup in cui \u00e8 presente, \u00e8 visto come un elemento contenitore, quindi all'interno di esso possono annidarsi tag di layout, ma non \u00e8 possibile inserire un body all'interno di un altro body, poich\u00e9 questo elemento contiene per convenzione tutti gli elementi visibili del documento.\nIl body \u00e8 il contenitore all'interno del quale si trova la parte visibile di una pagina web. Contiene i collegamenti ipertestuali, testi e script interattivi come JavaScript e PHP."}
{"id": "227486", "revid": "305330", "url": "https://it.wikipedia.org/wiki?curid=227486", "title": "Enigmosaurus mongoliensis", "text": "Il nome di questo dinosauro la dice lunga su quanto effettivamente se ne sappia: Enigmosaurus mongoliensis, descritto nel 1983 sulla base di un bacino parziale dissotterrato in terreni del tardo Cretaceo della Mongolia, \u00e8 subito apparso come un dinosauro misterioso. Nonostante i resti fossili siano davvero pochi, il bacino include caratteristiche dei due principali gruppi di dinosauri, ovvero gli ornitischi e i saurischi.\n\"Enigmosaurus\" fa parte di quel gruppo di dinosauri noti come terizinosauri, strani saurischi misteriosi che solo recentemente sono stati classificati come teropodi tetanuri molto particolari. Probabilmente, la lunghezza dell'animale doveva aggirarsi sui 7 metri.\nLa specie tipo, \"Enigmosaurus mongolensis\", fu denominata nel 1983 da Barsbold e Perle, sulla base dell'insolita forma delle sue pelvi. \u00c8 considerevolmente pi\u00f9 grande dell\"'Erlikosaurus\"."}
{"id": "227488", "revid": "76963", "url": "https://it.wikipedia.org/wiki?curid=227488", "title": "Marisa Tomasi", "text": "Biografia.\nFece 12 anni di repliche della pi\u00e8ce \"Amore di gruppo\" al teatro Bibbiena di Bologna. Ha inoltre un film all'attivo, \"La voce della Luna\" del 1989, regia di Federico Fellini, dove interpreta \"Marisa la vaporiera\"."}
{"id": "227491", "revid": "123395768", "url": "https://it.wikipedia.org/wiki?curid=227491", "title": "Lancia Lambda", "text": "La Lancia Lambda \u00e8 un'automobile di alta gamma, prodotta dalla casa italiana Lancia ed evoluta in nove serie, dal 1923 al 1931.\nIl contesto.\nLa Lambda nasceva ufficialmente nell'autunno del 1922, quando veniva esposta ai Saloni di Parigi e Londra ma la produzione vera e propria (e le consegne) iniziavano verso la met\u00e0 del 1923.\nL'atto di nascita della Lambda risale per\u00f2 all'immediato dopoguerra, esattamente al 7 dicembre 1918, giorno in cui Vincenzo Lancia deposita la richiesta per il brevetto (rilasciato poi il 28 marzo 1919, col numero ) di un nuovo modello di autovettura: il veicolo rappresentato negli schizzi tecnici ha la forma di un fuso, radiatore di forma circolare, la sospensione anteriore (semi-indipendente) a balestra trasversale, ma la caratteristica pi\u00f9 rivoluzionaria \u00e8 la soppressione del telaio convenzionale a longheroni sostituito da una membratura portante in lamiera imbutita disposta in maniera tale da far lavorare la scocca della vettura come una trave unica.\nIl pianale risulta sensibilmente abbassato perch\u00e9 l'albero di trasmissione, abbandonata la classica sistemazione al di sotto del pavimento, \u00e8 qui posizionato in un tunnel che passa all'interno dell'abitacolo (i passeggeri, dunque, vengono a sedere ai lati dell'albero di trasmissione anzich\u00e9 al di sopra di esso).\nSecondo la testimonianza di Pinin Farina, l'idea della scocca portante sarebbe venuta al Lancia osservando la struttura di una nave in navigazione, mentre quella delle sospensioni anteriori indipendenti origina da un incidente \u2013 la rottura di una balestra anteriore \u2013 accaduto allo stesso Vincenzo Lancia nel corso di un viaggio con una \"Kappa\" e imputata ai continui notevoli sobbalzi dell'avantreno sul terreno sconnesso.\nSecondo il Cav. Battista Falchetto \u2013 intervistato molti anni dopo \u2013 la prima riunione in cui il patron rivelava l'intenzione di realizzare una nuova vettura la cui struttura sopportasse gli organi meccanici senza ricorrere al classico telaio, risale al marzo 1921. In quella occasione, mons\u00f9 Vincenzo esponeva anche l'idea di una sospensione anteriore da realizzare in modo tale da rendere le due ruote indipendenti: anche se questa soluzione tecnica non era in assoluto una primizia (gi\u00e0 pi\u00f9 di vent'anni prima, nel 1898, la vetturetta francese \"Decauville\" montava una sospensione a ruote indipendenti) si trattava comunque della prima applicazione su una vettura di serie di una certa diffusione. Sar\u00e0 lo stesso Falchetto a sottoporre al \"patron\" una serie di schizzi (14 in tutto) con diverse soluzioni, tra le quali scegliere quella ritenuta pi\u00f9 valida.\nLa Lambda prendeva forma: sotto l'occhio vigile del Lancia, i progettisti Rocco e Cantarini realizzavano il motore a 4 cilindri a V stretto rotante al bel regime di 3250 giri, mentre Scacchi (responsabile del reparto esperienze) ne eseguiva la messa a punto.\nIl 1\u00ba settembre 1921 il primo prototipo Lambda era pronto e Vincenzo in prima persona, accompagnato da Luigi Gismondi, iniziava i collaudi portandosi da Torino al colle del Moncenisio.\nMolte le variazioni che dal prototipo condurranno alla versione definitiva: la pi\u00f9 importante sar\u00e0 l'adozione dei freni anche sulle ruote anteriori (il prototipo ne era privo, proprio perch\u00e9 \u2013 curiosamente \u2013 Vincenzo Lancia aveva sempre mostrato diffidenza verso questa innovazione tecnica). \nLaboriosa si riveler\u00e0 anche la messa a punto della sospensione anteriore: poich\u00e9 il sistema scelto era del tipo \"a cannocchiale\" (montanti telescopici con molle elicoidali disposte concentricamente ai montanti) non si poterono montare i soliti ammortizzatori a frizione e si dovette studiare l'adozione di un tipo di ammortizzatore idraulico a sua volta concentrico alla molla della sospensione.\nGrazie alla sospensione a ruote indipendenti e alla rigidit\u00e0 della scocca, la tenuta di strada della Lambda risulter\u00e0 di gran lunga superiore a quella delle altre automobili contemporanee, in particolare sui fondi sconnessi (ovvero sulla stragrande maggioranze delle strade dell'epoca) tanto da farne una vettura dalle prestazioni \"stradali\" notevoli, malgrado una potenza del motore buona ma non eccelsa e una velocit\u00e0 massima che, nelle prime serie, sar\u00e0 inferiore ai 115 km/orari (nelle serie successive, salir\u00e0 poi sino ad oltrepassare la soglia dei 120 all'ora).\nParecchie Lambda vennero impiegate nelle competizioni dove, a partire dalla seconda met\u00e0 degli anni venti, si distinsero nella loro classe di cilindrata (la classe \"3 litri\" dei gruppi Turismo e Sport).\nLa Lambda avr\u00e0 una vita abbastanza longeva dal momento che sar\u00e0 commercializzata in Italia per oltre 8 anni, dalla met\u00e0 del 1923 sino all'autunno del 1931 quando, in occasione del Salone di Parigi, la Casa torinese lancer\u00e0 la pi\u00f9 convenzionale ed economica \"Artena\".\nIl totale di esemplari costruiti in 9 serie successivi risulter\u00e0 di circa (le diverse fonti forniscono dati discordanti ma le differenze sono di poco conto, visto che si va da un minimo di ad un massimo di \"pezzi\"). Venduta ad un prezzo elevato ma non proibitivo (in Italia la torpedo prima serie costava \u00a0lire) la Lambda ebbe successo anche sui mercati esteri, dove venne venduta con una certa facilit\u00e0: mancano i dati riguardanti il periodo 1923-25, ma nel quinquennio che va dal 1926 al 1930, le esportazioni assorbirono pi\u00f9 del 40% della produzione. L'auto fu acquisita anche dalla Regia Aeronautica.\nNel corso di questi otto anni, tutta la vettura sar\u00e0 oggetto di miglioramenti, ma le modifiche pi\u00f9 importanti saranno quelle apportate dalla 5\u00aa serie (adozione del cambio a 4 rapporti anzich\u00e9 a 3), dalla 6\u00aa serie (nascita della versione a passo allungato), dalla 7\u00aa serie (aumento della cilindrata da 2121 a 2375\u00a0cm\u00b3 e della potenza da 49\u00a0HP a 59,4\u00a0HP) e dell'8\u00aa serie (ulteriore incremento di cilindrata e potenza, portate rispettivamente a 2569\u00a0cm\u00b3 e 69 HP).\nLe nove serie.\nPrima serie.\nPeriodo di produzione: dal giugno 1923 al novembre 1923\nLe prime 50 Lambda (prima serie) avevano le candele avvitate sulla testata: a partire dalla 51\u00aa vettura i tecnici Lancia optavano per una testata piatta avente la camera di scoppio e le candele nella parte alta del cilindro: secondo taluni la \u201cseconda serie\u201d iniziava proprio dalla 51.esima vettura mentre secondo le fonti pi\u00f9 accreditate questa modifica non dava origine ad alcuna nuova serie.\nSeconda serie.\nPeriodo di produzione: dal novembre 1923 al maggio 1924\nLa seconda serie, con modifiche ai cuscinetti del motore, usciva sul finire del 1923: nel corso della sua produzione si ebbero modifiche al blocco cilindri (dalla vettura n\u00ba 501) e alla coppia conica della trasmissione (dalla vettura n\u00ba 751)\nTerza serie.\nPeriodo di produzione: dal maggio 1924 al novembre 1924\nLa terza serie (nata nella primavera del 1924) si distingueva dalle precedenti per l'adozione dei pistoni in ghisa e per il sistema di accensione (non pi\u00f9 Bosch ma Marelli).\nQuarta serie.\nPeriodo di produzione: dal novembre 1924 al marzo 1925\nLa quarta serie (uscita nell'autunno del 1924) aveva un nuovo coperchio delle punterie e altre migliorie al motore (blocco e testata).\nDalla vettura n\u00ba 2601 venne modificato il volano-motore\nQuinta serie.\nPeriodo di produzione: dal marzo 1925 al settembre 1925\nAnche se sicuramente - oltre alle modifiche esplicitamente specificate per ciascuna serie - qualche altro piccolo particolare differenziava la terza serie dalla seconda e la quarta serie dalla terza, si pu\u00f2 dire senza tema di smentita che nei primi anni di vita le modifiche apportate alla Lambda erano state marginali.\nEcco che invece nel marzo del 1925 \u2013 dopo 3150 esemplari prodotti \u2013 si aveva, con la 5\u00aa serie, la prima\nvariazione fondamentale: l'adozione del cambio a 4 rapporti, associata ad alcune migliorie all'impianto\nfrenante e alle sospensioni.\nPer questa \u201cquinta serie\u201d viene dichiarata una velocit\u00e0 massima di 115\u00a0km/h.\nIn corso di produzione (dalla vettura n\u00ba 3550) veniva montato un nuovo filtro dell'olio.\nSesta serie.\nPeriodo di produzione: dal settembre 1925 al luglio 1926\nIl 6 settembre 1925 usciva la sesta serie, subito denominata \u201c6 posti\u201d in virt\u00f9 dell'incremento del passo (cm 342 contro 310) e del conseguente notevole miglioramento dell'abitabilit\u00e0.\nI modelli fondamentali su cui si articolava la Lambda sesta serie erano due: il torpedo lungo (216) e il telaio a passo lungo (217) sul quale la Casa costruir\u00e0 (commercializzandole dal 1926) le berline Weymann e i carrozzieri potranno realizzare le loro \u201cfuori serie\u201d.\nSecondo talune fonti, sembrerebbe che il \u201cclassico\u201d torpedo con il passo di cm 310 (precedentemente denominato tipo 214) non fosse pi\u00f9 disponibile: la cosa non \u00e8 del tutto convincente e un'ipotesi potrebbe essere che il terzo tipo previsto per questa sesta serie, un non meglio identificato 216bis, altro non fosse se non il \u201cvecchio\u201d torpedo con il passo di cm 310.\nVa comunque notato che il nuovo torpedo 216 aveva una scocca con portiere pi\u00f9 ampie (e pannelli integrati in luogo di quelli rivettati) mentre l'autotelaio 217 era caratterizzato da un abbassamento dei longheroni e dalla eliminazione della traversa scatolata che era posta dietro i sedili anteriori. A mantenere la ormai proverbiale rigidit\u00e0 del telaio rimase comunque la scatolatura del portabagagli.\nPer quanto concerne il motore, si rileva soltanto una lievissima variazione dell'angolo della \u201cV\u201d dei cilindri, che \u00e8 ora di 13\u00ba (il valore precedente era di 13\u00b06')\nA partire dalla vettura n\u00ba 4601 le Lambda tornavano ad essere equipaggiate con il sistema d'accensione Bosch (non pi\u00f9 Marelli) mentre dalla vettura n\u00ba 4701 venivano munite di tamburi dei freni - in alluminio con inserti in acciaio - di maggiori dimensioni (450\u00a0mm) e di un nuovo tipo di ruote a raggi (su cui vennero montati pneumatici da 775 x 145)\nSettima serie.\nPeriodo di produzione: dal luglio 1926 al marzo 1928\nLa novit\u00e0 di questa settima serie era costituita dalla adozione di un nuovo motore nel quale, oltre alla maggiore cilindrata e potenza, si riscontrava anche una seppur lieve variazione nell'angolo della \u201cV\u201d dei cilindri (portata da 13\u00ba a 14\u00ba).\nGrazie all'aumento della misura dell'alesaggio (da mm 75 a mm 79,37) la cilindrata passava da cmc 2120,57 a cmc 2374,89 e, anche in funzione dell'incremento del valore del rapporto di compressione (da 5:1 a 5,15:1), la potenza saliva da 49 a 59,4 HP.\nLe prestazioni miglioravano e la velocit\u00e0 massima giungeva poco al di sotto dei 120\u00a0km all'ora.\nAltre modifiche apportate al propulsore riguardavano i condotti di aspirazione, la messa punto della\ncarburazione, le camere di scoppio, il riposizionamento delle candele nella testata (non pi\u00f9 montate lateralmente ma in testa) i manovellismi (bielle e albero motore), i pistoni (ora nuovamente in lega d'alluminio) e il filtraggio dell'olio motore (al normale filtro a reticella venne aggiunto un grosso filtro a lamelle smontabile)\nIl regime di rotazione massimo si innalzava da 3250 a 3500 giri al minuto, anche se il picco di\npotenza si aveva sempre a 3250 giri.\nTra le altre variazioni di minor rilievo, da notare la possibilit\u00e0 di montare pneumatici \u201cBibendum\u201d della Michelin della misura 14 x 50.\nAlcune Lambda della settima serie si comportarono pi\u00f9 che egregiamente alla massacrante prima edizione (1927) della Mille Miglia.\nOttava serie.\nPeriodo di produzione: dal marzo 1928 all'agosto 1930\nCon l'ottava serie, lanciata nella primavera del 1928, la Lambda riceveva un motore di pi\u00f9 generose dimensioni, necessario per salvaguardare le prestazioni di una macchina che, specie nelle versioni berlina raggiungeva ormai un peso ragguardevole (quasi 2 tonnellate nel caso di vettura a pieno carico).\nIl nuovo motore denunciava l'ennesima variazione del valore dell'angolo della \u201cV\u201d dei cilindri (ora portato a 13\u00b040') mentre, fermo restando il valore della corsa (120\u00a0mm), l'alesaggio dei cilindri passava a mm 82,55 la cilindrata a cmc 2569,00 e la potenza a 69\u00a0hp a 3500 giri/minuto (circa 4000 giri il regime massimo possibile).\nVariato il carburatore, sempre Zenith ma del tipo HK 38.\nLa velocit\u00e0 massima giungeva a superare i 120\u00a0km all'ora, avvicinandosi ai 125.\nAnche l'autotelaio subiva modifiche di un certo rilievo, finendo per presentarsi come un vero pianale: ormai soltanto una maggiore altezza dei longheroni e il tunnel \u201cintegrato\u201d lo distinguevano dai pianali degli autotelai tradizionali, per cui ne traevano vantaggio i carrozzieri, che potevano pi\u00f9 agevolmente montarvi le loro realizzazioni.\nAltre variazioni: l'innalzamento del radiatore, un nuovo cruscotto (con il contagiri di serie) e la possibilit\u00e0 di disporre della guida a sinistra.\nIl prezzo di vendita risulta sensibilmente incrementato: se nel 1923 con 43.000 lire si poteva acquistare una torpedo completa, sette anni dopo occorrevano 1.000 lire di pi\u00f9 per entrare in possesso del solo chassis privo di carrozzeria.\nL'ultima \u201c8\u00aa serie\u201d lascer\u00e0 la fabbrica il 28 agosto 1930 lasciando il posto alla \u201c9\u00aa serie\u201d (che per\u00f2 inizier\u00e0 ad essere costruita nel gennaio del 1931).\nAlcune Lambda della ottava serie (in parte elaborate opportunamente) si comportarono pi\u00f9 che egregiamente alla massacrante seconda edizione (1928) della Mille Miglia.\nNona serie.\nPeriodo di produzione: dal gennaio 1931 all'ottobre 1931\nNel gennaio 1931 usciva l'ultima serie di Lambda, la nona, la cui modifica pi\u00f9 rilevante risiedeva nell'adozione della accensione a spinterogeno.\nLa maggior parte di queste ultime Lambda (disponibili con telai delle due classiche dimensioni di passo) venivano carrozzate \u201cberlina\u201d dalla Lancia.\nMa ormai la Lambda risentiva inevitabilmente degli anni: il successo di vendita si attenuava e quest'ultimo mezzo migliaio di unit\u00e0 necessiter\u00e0 di circa un anno per essere venduto.\nLa Lambda si avviava dunque alla meritata pensione, sostituita dalla pi\u00f9 convenzionale (e pi\u00f9 economica) Artena, che verr\u00e0 presentata come novit\u00e0 al Salone di Parigi nel mese di ottobre del 1931.\nLe Lambda alla Mille Miglia.\nParecchie Lambda vennero impiegate nelle competizioni dove, a partire dalla seconda met\u00e0 degli anni venti, si distinsero nella loro classe di cilindrata (la classe \u201c3 litri\u201d dei gruppi Turismo e Sport): nella prima edizione della Mille Miglia, che si svolse nei giorni 26 e 27 marzo 1927 le Lambda al via erano ben 10, di cui 5 iscritte dalla Casa.\nSi trattava di 5 macchine a passo corto (quattro del tipo torpedo 218 e una con carrozzeria speciale su telaio 219) recanti i numeri di produzione 6691, 6697, 6698, 6705, 6991 e i corrispondenti numeri di autotelaio 16670, 16671, 16672, 16673 e 16972, le cui varianti rispetto agli esemplari di serie erano date da elaborazioni al motore (rapporto di compressione pi\u00f9 elevato, ottenuto grazie a pistoni pi\u00f9 alti e lubrificazione migliorata), da alleggerimenti alla carrozzeria, da una gommatura maggiorata (con la terza ruota di scorta montata lateralmente), dalla adozione di un serbatoio per il carburante pi\u00f9 capiente e dal montaggio di una batteria supplementare.\nLe vetture degli equipaggi Strazza/Varallo e Pugno/Bergia si classificheranno prime e seconda di classe ma soprattutto riusciranno ad occupare il quarto e quinto posto della graduatoria assoluta, immediatamente alle spalle delle OM (cui andranno la vittoria e le piazze d'onore).\nIl bilancio della partecipazione Lancia alla prima Mille Miglia \u00e8 sintetizzabile in questi numeri: 10 Lambda alla partenza, 3 sole ritirate e 7 all'arrivo (tra cui 2 ai primi due posti della classe da 2 a 3 litri di cilindrata).\nProbabilmente compiaciuto da questo esito pi\u00f9 che positivo, Vincenzo Lancia in persona percorrer\u00e0 con l'amico Strazza il tragitto Brescia-Roma-Brescia, dopodich\u00e9 decider\u00e0 di preparare una versione della vettura pi\u00f9 adatta al tracciato.\nPer la seconda edizione della corsa, in calendario per il 31 marzo 1928, venivano infatti allestite alcune unit\u00e0 potenziate e alleggerite.\nTre di queste - carrozzate spider da Casaro su telaio 221 - recavano numeri di produzione 8612,8613 e 8614 (numeri dell'autotelaio: 18610, 18611, 18612) e costituivano la squadra ufficiale Lancia, mentre le altre sei - torpedo 223\u00a0\u2013 recavano i numeri di produzione 8603, 8607, 8608, 8609, 8610 e 8611 (numeri dell'autotelaio: dal 18604 al 18609) ed erano destinate a selezionati clienti (piloti-gentleman) della Lancia.\nLe torpedo del tipo \u201c223\u201d si distinguevano esteriormente dalle normali torpedo di serie per i predellini (e i parafanghi) in posizione pi\u00f9 alta da terra.\nTanto le tre \u201cspider Casaro\u201d quanto le sei \u201ctorpedo\u201d vennero munite dei primi motori da 2569\u00a0cm\u00b3 che equipaggeranno tutte le Lambda dell'ottava e nona serie. I motori montati su queste nove vetture destinate alla Mille Miglia risultavano potenziati grazie all'adozione di una testata in ghisa speciale costruita dalla azienda milanese \"Romagnoni &amp; Pirotta\" (collettori di scarico esterni, molle valvole ad aghi, camere di scoppio a forma di cuneo) e pare superassero gli 80\u00a0hp e ruotassero ad un regime superiore ai 4000 giri al minuto. Altre varianti erano costituite dal serbatoio del carburante di capacit\u00e0 notevolmente maggiorata (180 litri), dal montaggio di un faro supplementare e di parafanghi in alluminio nonch\u00e9 da modifiche agli assali e alla trasmissione, dove variavano i rapporti del gruppo pignone/corona (12/47 contro i normali 12/50 oppure 11/49) e quelli del cambio (che erano I=3,13 invece di 3,19; II=1,86 invece di 1,89; III=1,40 invece di 1,45).\nQuesta volta la Lancia andr\u00e0 vicina al colpaccio (cio\u00e8 alla vittoria): a Tolentino, Gismondi/Valsania erano secondi a soli 6 minuti dall'Alfa Romeo 6C sovralimentata (munita cio\u00e8 di compressore volumetrico) di Campari ma a Bologna, dopo 1.200\u00a0km di corsa, i minuti erano scesi a 3\u2026 la vittoria era a portata di mano, poi, quando mancavano poco pi\u00f9 di 300\u00a0km all'arrivo, la vettura cedeva e il sogno svaniva.\nA tener alto il nome della Lancia rimaneva il valido Strazza, che recuperava posizioni su posizioni sino ad aggiudicarsi il 3\u00b0 gradino del podio e la vittoria tra le \"3 litri\".\nIl bilancio della partecipazione Lancia alla II Mille Miglia \u00e8 il seguente: 15 vetture al via, 9 ritirate e 6 classificate (1\u00b0,3,4,5,8\u00bae10\u00ba posto nella graduatoria della consueta classe da 2 a 3 litri).\nNegli anni successivi, le partecipazioni delle Lancia Lambda alla Mille Miglia diminuirono di numero e consistenza, tuttavia ancora nel 1929 l'equipaggio Strazza/Varallo (con uno spider Casaro) ottennero un brillante 4\u00ba posto assoluto (e la solita vittoria di classe) e altre 3 Lambda si piazzarono al 3\u00ba, al 4\u00ba e al 5\u00ba posto di classe.\nDopo un 1930 avaro di risultati (un anonimo 10\u00ba posto di classe), due vetture di questo modello ebbero ancora modo di non sfigurare alla V edizione della Mille Miglia (1931) dove finirono per occupare il 5\u00ba e il 7\u00ba posto della classe 3 litri.\nCaratteristiche tecniche dettagliate di tutte le serie.\nPeriodo commercializzazione (tutte le serie): dal giugno 1923 all'ottobre 1931"}
{"id": "227493", "revid": "22475", "url": "https://it.wikipedia.org/wiki?curid=227493", "title": "Erlikosaurus andrewsi", "text": "L'erlikosauro (\"Erlikosaurus andrewsi\") \u00e8 un dinosauro teropode scoperto negli anni '80 del secolo scorso in Mongolia, in strati del Cretaceo superiore della formazione di Bayan Shireh, risalenti a circa novanta milioni di anni fa.\nAppartenente al gruppo dei Segnosauridi o Terizinosauridi, come tutti i rappresentanti della famiglia, questo animale \u00e8 rimasto a lungo enigmatico. Ha un corpo particolarmente robusto, cranio piccolo e dotato di becco e denti deboli e gli arti anteriori armati di formidabili artigli, rispetto agli altri membri del suo gruppo era piuttosto piccolo (4 metri).\nEtimologia.\nLa specie tipo, \"E. andrewsi\", fu descritta da Altangerel Perle nel 1980. Il nome deriva da quello del demone Erlik della mitologia mongola e dal nome del paleontologo Roy Chapman Andrews. A quel tempo era l'unico terizinosauro (allora chiamato segnosauro) per il quale fosse stato ritrovato il cranio e questo serv\u00ec a chiarire l'anatomia di questo gruppo poco noto di dinosauri."}
{"id": "227496", "revid": "15756", "url": "https://it.wikipedia.org/wiki?curid=227496", "title": "Finanza di progetto", "text": "Nel project management la finanza di progetto (in inglese: \"project financing\") \u00e8 un'operazione di tecnica di finanziamento a lungo termine di un progetto in cui il ristoro del finanziamento stesso \u00e8 garantito dai flussi di cassa previsti dalla attivit\u00e0 di gestione o esercizio dell'opera stessa. I progetti riguardano le opere pubbliche o di pubblica utilit\u00e0.\nDescrizione.\nIl coinvolgimento dei soggetti privati nella realizzazione, nella gestione e soprattutto nell'accollo totale o parziale dei costi di opere pubbliche, o opere di pubblica utilit\u00e0, in vista di entrate economiche future rappresenta la caratteristica principale del project financing.\nAttori coinvolti.\nTra gli attori nel progetto si annoverano:\nSociet\u00e0 di progetto.\nAttraverso la creazione di una societ\u00e0 di progetto (anche una societ\u00e0 di trasformazione urbana, meglio nota in inglese come \"Special Purpose Vehicle, SPV\") si opera la separazione giuridica e finanziaria del progetto dai partner . Inoltre la partecipazione di pi\u00f9 soggetti consente un'allocazione dei rischi verso i soci bilanciando in modo ottimale i rischi trasferiti all'operatore privato e il costo del trasferimento a carico dell'amministrazione pubblica. La \"societ\u00e0 di progetto\" o \"concessionario\", \u00e8 il soggetto giuridico costituito allo scopo che permette di mantenere separati i capitali destinati al progetto da quelli dei soggetti proponenti l'iniziativa d'investimento (i cosiddetti \"promotori\").\nIn Italia.\nIn Italia, la finanza di progetto ha trovato spazio prevalentemente nella realizzazione di opere di pubblica utilit\u00e0. In questa configurazione di \"project financing\" i soggetti promotori propongono alla Pubblica amministrazione, la \"proposta\" di finanziare, eseguire e gestire un'opera pubblica, il cui progetto \u00e8 stato gi\u00e0 approvato, o sar\u00e0 approvato, in cambio degli utili che deriveranno dai flussi di cassa (\"cash flow\") generati per l'appunto da un'efficiente gestione dell'opera stessa. \u00c8 stata istituita nel 1999 nel ministero dell'Economia l'unit\u00e0 operativa italiana per la finanza di progetto: Unit\u00e0 Tecnica Finanza di Progetto (UTFP).\nCon la riforma del 2008, si permette di coinvolgere un privato in un progetto di pubblica utilit\u00e0, offrendo una soluzione al deficit infrastrutturale attraverso l'impiego di risorse disponibili nel mercato dei capitali (analizzata da Lemma, 2011).\nFonti normative.\nIn Italia possiamo parlare di una impostazione diversa da quella classica del \"project financing\". In altri termini mentre la impostazione classica incardina l'operazione di PF su un'equa ripartizione del rischio tra il soggetto promotore (quota di equity o capitale di rischio) e le banche (quota di debt o prestito obbligazionario), in Italia il rischio viene prevalentemente assunto dal soggetto promotore. Questo spiega lo scarso successo in Italia del PF, nonostante la copiosa normativa che procedura la realizzazione delle opere pubbliche.\nLa disciplina positiva del \"project financing\" \u00e8 stata introdotta per la prima volta in Italia con la legge 11 novembre 1998 n. 415, cd. legge Merloni-\"ter\", con l'obiettivo di contenere la spesa pubblica e fornire una modalit\u00e0 alternativa alla finanza d'impresa per la realizzazione di opere pubbliche, dove il finanziamento dell'opera con capitale privato \u00e8 solo parziale.\nIn pratica, la legge del 1998 prevedeva una concessione \"speciale\" per la costruzione e gestione di un'opera pubblica a favore del soggetto che la realizza su terreno di propriet\u00e0 pubblica; il terreno viene dato in concessione d'uso oppure in diritto di superficie. In cambio del terreno e degli utili di gestione, il soggetto privato si accolla le spese di realizzazione.\nLa norma del 1998 prevedeva anche che, nel caso in cui la gestione dell'opera fosse particolarmente onerosa, il Comune poteva contribuire alla sua realizzazione: detto contributo veniva concesso a fronte di un controllo da parte dell'Ente Pubblico sulle tariffe praticate all'utenza (con la riforma del 2002, questa clausola \u00e8 stata abrogata, per cui di fatto le tariffe sono libere).\nAlla legge n. 415/1998 ha fatto seguito la legge 1\u00ba agosto 2002 n. 166 (cd. legge Merloni-\"quater\"), che ha ampliato il numero dei potenziali soggetti promotori (includendovi gli istituti di credito e gli investitori istituzionali come Infrastrutture SpA, le Camere di commercio e le fondazioni bancarie) ed ha abolito il limite temporale di durata della concessione. La legge ha deregolamentato gli obblighi di composizione del capitale, distinguendo fra soci pre-qualificazio e soci post-qualificazione della societ\u00e0 di progetto. Chiarito che il subentro della societ\u00e0 di progetto non costituiva una cessione di contratto, alla prima categoria di soci era fatto obbligo di garantire in solido col concessionario il buon adempimento delle obbligazioni contrattuali fono alla data di emissione del certificato di collaudo; ai secondi, era garantita una possibilit\u00e0 di agevole ingresso e uscita dal capitale sociale mediante il diritto di svincolare in qualsiasi momento le proprie partecipazioni\nL'art. 37. comma 1-quinquies, non specificava tuttavia un requisito minimo di ripartizione fra le due tipologie di soci nel capitale della societ\u00e0 di progetto. La norma superava la precedente previsione rigida che in sede di oefferta obbligava la societ\u00e0 di progetto a notificare alla pubblica amministrazione l'elenco completo dei soci e delle relative quote o azioni di propriet\u00e0; la rigidit\u00e0 era confermata dall'assenza di norme che disciplinassero un'eventuale richiesta di variazione del capitale sociale. La norma obbligava in solido la societ\u00e0 di progetto e il concessionario a rimborsare alla pubblica amministrazione gli eventuali contributi percepiti in corso d'opera, Malgrado la nuova aleatoria esistenza di un nucleo stabile di soci, rappresentante una maggioranza relativa o assoluta delle quote, facilmente identificabile e aggredibile ai fini di azioni di recupero dei crediti. Tale previsione valeva ad esempio a fronte di sopraggiunte variazioni dell'assetto proprietario che abbiano reso materialmente impossibile il prosieguo del rapporto contrattuale con la stazione aggiudicatrice (es. fallimento, bancarotta, ecc.).\nLe novit\u00e0 introdotte dalla successiva legge 18 aprile 2005 (cd. legge comunitaria 2004) riguardano sostanzialmente il contenuto dell'avviso pubblico che le amministrazioni committenti sono tenute a pubblicare per indicare quali opere possono realizzarsi con capitali privati. Nel 2004, infatti, il legislatore nazionale ha dovuto adeguarsi alle osservazioni formulate dalla Commissione europea nella procedura d'infrazione n. 2001/2182, con cui si contestavano all'Italia alcune difformit\u00e0 della legislazione nazionale con quella comunitaria in materia di appalti pubblici.\nIl \"Codice dei contratti pubblici\" (decreto legislativo n. 163 del 2006, in vigore dal 1\u00ba luglio 2006), ha riunito in un unico corpo le disposizioni sulla contrattazione pubblica e, negli articoli da 153 a 160 ha riscritto la disciplina nazionale del \"project financing\", abrogando tutte le leggi precedenti.\nSignificativa, poi, \u00e8 la riforma della finanza di progetto recata dal decreto legislativo n. 152 del 2008, cui sono stati dedicati specifici approfondimenti in grado di ricollegare la volont\u00e0 riformatrice alla ricerca di una via per la ripresa economica (cos\u00ec Lemma, 2011 per uno studio che affronta anche le linee guida del 2010 e il correttivo del 2011, impostando anche la problematica dei project bonds).\nAd oggi che il codice dei contratti pubblici \u00e8 stato abrogato e sostituito dal D. Lgs. 50 del 2016, la normativa di riferimento \u00e8 quella indicata nell'art. 183 del medesimo decreto legislativo. In merito all'antiriciclaggio, l'art. 80 prevede l'esclusione degli operatori economici che abbiano una sentenza di condanna passata in giudicato, senza ulteriori misure preventive e cautelative ad esempio rispetto ai giudizi pendenti. I requisiti di merito erano valutati in sede di offerta allorch\u00e9 la norma imponeva una composizione nota e stabile nel tempo dell'assetto proprietario della societ\u00e0 di progetto, escludendo ad esempio le societ\u00e0 rappresentate da fiduciari non designati per legge dello Stato italiano ovvero dai suoi organismi giurdisdizionali (art. 17).\nProcedura di finanziamento.\nLa normativa vigente sopra richiamata non fornisce una disciplina generale sul procedimento per effettuare operazioni in regime di finanza di progetto. Tale procedimento presenta delle peculiarit\u00e0 dovute al fatto che la finanza di progetto \u00e8 uno strumento regolato essenzialmente dall'autonomia privata ma \u00e8 finalizzato alla realizzazione di opere pubbliche.\nL'individuazione delle varie fasi della procedura \u00e8 frutto dell'opera di giuristi e della giurisprudenza soprattutto del Consiglio di Stato. In proposito, si segnalano, \"ex multis\" due pronunce, entrambe della V Sezione del Supremo Consenso amministrativo, che si occupano proprio dell'inquadramento giuridico dell'istituto in esame: una del 2004 ed un'altra del 2005.\nLa procedura prevede in sintesi tre fasi: progettazione, costruzione e gestione.\nFase preliminare.\nLe amministrazioni (statali e non statali) devono pubblicare periodicamente, in occasione della programmazione triennale, un avviso che indichi quali opere pubbliche programmate sono realizzabili con capitali privati, in quanto suscettibili di gestione economica.\nIn questa fase, quindi, si evidenziano quali opere pubbliche potranno essere realizzate con risorse totalmente o parzialmente a carico dei promotori.Entro il 30 giugno di ogni anno, i soggetti \u00abpromotori\u00bb presentano alle amministrazioni aggiudicatrici proposte relative alla realizzazione di lavori pubblici o di lavori di pubblica utilit\u00e0 inseriti nella programmazione triennale, ovvero negli strumenti di programmazione formalmente approvati dall'amministrazione aggiudicatrice sulla base della normativa vigente, tramite contratti di concessione.\nL'Amministrazione ha poi quattro mesi di tempo per effettuare una valutazione di fattibilit\u00e0 della proposta, tenendo conto della qualit\u00e0 dell'opera, dei tempi di realizzazione, e delle tariffe che applicher\u00e0 il soggetto aggiudicatario per la gestione dell'opera stessa; la legge prevede anche il potere dell'Amministrazione di concordare col promotore modifiche alla proposta, per mantenere l'equilibrio economico-finanziario della programmazione triennale.\nFase di gara.\nUna volta valutate le proposte pervenute e redatto il progetto definitivo, l'Amministrazione individua i soggetti competitori con il promotore attraverso una gara ad evidenza pubblica (normalmente trattasi di licitazione privata) per scegliere le due migliori offerte, ponendo a base d'asta il progetto presentato dal promotore ed esaminando tutte le offerte pervenute e comparandole con la proposta del promotore. Al termine di tale fase, l'Amministrazione intraprende una procedura negoziata tra il promotore e i due competitori risultati vincitori della gara; si giunge cos\u00ec alla scelta dell'aggiudicatario, secondo il criterio dell'offerta economicamente pi\u00f9 vantaggiosa. Tuttavia, v'\u00e8 da precisare che la legge n. 166/2002 ha riconosciuto in favore del soggetto promotore una sorta di diritto di prelazione sull'aggiudicazione della procedura: in pratica, se all'esito della procedura negoziata un soggetto competitore dovesse presentare un'offerta migliore di quella del promotore, quest'ultimo potr\u00e0 sempre adeguare la propria proposta a quella (dell'altro soggetto) ritenuta pi\u00f9 conveniente dall'Amministrazione, aggiudicandosi cos\u00ec in ogni caso il \"project financing\".\nFase di costruzione e gestione.\nIl bando di gara per l'affidamento di una concessione per \"project financing\" deve prevedere la facolt\u00e0 dell'aggiudicatario della concessione di costituire una \"societ\u00e0 di progetto\" in forma di societ\u00e0 per azioni o a responsabilit\u00e0 limitata, anche consortile. La societ\u00e0 di progetto, al di fuori di meccanismi di approvazione o autorizzazione, diventa a tutti gli effetti concessionaria, subentrando nel rapporto di concessione dell'aggiudicatario. Questa \u00e8 un'importante anomalia rispetto al PF classico. Nel PF classico, la societ\u00e0 di progetto non ha un bilancio proprio, ma il suo bilancio deriva solo dai propri costi e dai cash flow del progetto.\nLa durata della concessione deve remunerare la quota di capitale privato investita, dei canoni di concessione allo Stato, e di un'adeguata redditivit\u00e0.\nGestione e propriet\u00e0 dell'opera pubblica.\nLa propriet\u00e0 dell'opera realizzata, di regola (ma non sempre) \u00e8 dell'ente pubblico. La normativa in vigore prevede una separazione fra propriet\u00e0 e gestione, ma la propriet\u00e0 pubblica pu\u00f2 essere successivamente privatizzata, in particolare attraverso la vendita allo stesso concessionario che gi\u00e0 ne detiene la gestione.\nOgni anno, il privato paga un canone di concessione (in percentuale sul fatturato) al proprietario dell'opera.\nIl tempo di concessione inizia a decorrere dalla data prevista nel progetto per la conclusione dei lavori. In caso di ritardi, si riduce il tempo di ripagamento (pay-back) dell'investimento e la probabilit\u00e0 di recupero dei costi e di ritorno economico. Ci\u00f2 dovrebbe spingere il privato a una stima plausibile di tempi e costi in fase progettuale (senza significativi ritocchi-moltiplicazioni successive) e a concludere poi i lavori nel rispetto degli oneri e delle scadenze calcolate.\nScaduta la concessione, l'ente pubblico pu\u00f2 assumere la gestione diretta dell'opera o indire un'altra gara d'appalto per rinnovare la concessione, oppure trasferire la propriet\u00e0 al concessionario tramite appunto privatizzazione."}
{"id": "227500", "revid": "297059", "url": "https://it.wikipedia.org/wiki?curid=227500", "title": "Richard Gordon (astronauta)", "text": "Gordon era pilota della missione Gemini 11 e pilota del modulo di comando della missione lunare Apollo 12. \u00c8 stato riserva di David Scott per il volo di Gemini 8 (come pilota) e di Apollo 9 (pilota del modulo di comando, o \"CMP\"); riserva sempre di Scott per il volo lunare di Apollo 15. Avrebbe dovuto essere il comandante di Apollo 18 e scendere sulla luna con il geologo Harrison H. Schmitt. Dopo il disastro di Apollo 13 furono annullate le missioni Apollo 18 e 19 e Gordon perse l'opportunit\u00e0 di camminare sulla Luna dato che nel volo di Apollo 12 rimase in orbita mentre i compagni Conrad e Bean effettuavano il secondo sbarco sulla Luna.\nApollo 17 ed Apollo 18.\nCi fu una piccola speranza di assumere il comando di Apollo 17, in quanto la Comunit\u00e0 Scientifica americana insisteva nel voler mandare sulla Luna uno scienziato; l'unico scienziato della NASA ad aver i requisiti per compiere questo viaggio era proprio Schmitt, compagno di Gordon nella lista di equipaggi creata da Deke Slayton.\nSlayton, capo dell'Ufficio Astronauti, era solito creare equipaggi costituiti da persone con affinit\u00e0 caratteriali e di competenza professionale. Difficilmente questi equipaggi venivano smembrati per crearne altri, infatti successe solo per il volo di Apollo 13. Fu cos\u00ec che per un breve periodo si ipotizz\u00f2 di sostituire l'equipaggio originale di Apollo 17 (E.Cernan, R.Evans e J.Engle che gi\u00e0 avevano lavorato come riserva di Apollo 14) con l'equipaggio di Gordon (che oltre a Schmitt comprendeva anche Vance Brand, futuro comandante di Space Shuttle).\nL'ex astronauta James McDivitt (Gemini 4 e Apollo 9), uno dei responsabili Apollo, e gli astronauti Scott e Conrad (rispettivamente comandanti di Apollo 15 e Apollo 12) ritenevano Cernan (pilota di Gemini 9 e di Apollo 10) inadatto al compito di comandante e spinsero la candidatura dell'equipaggio di Gordon. Infatti Cernan nel 1971 fu protagonista di un banale e stupido incidente con l'elicottero e rischi\u00f2 di perdere il posto alla NASA se l'accaduto non fosse stato \"occultato\" da Slayton ai vertici della NASA. D'altro canto Alan Shepard, il primo Americano nello spazio di cui Cernan fu riserva per Apollo 14, e lo stesso Slayton insieme all'ex astronauta Stafford (comandante di Cernan su Gemini 9 e Apollo 10) riuscirono a convincere i vertici NASA a lasciare il comando a Cernan sostituendo Joe H. Engle con Harrison H. Schmitt come pilota del modulo Lunare \"LMP\" per il volo Apollo 17 che fu l'ultimo a raggiungere la Luna. Nel 1972 Gordon lasci\u00f2 la NASA e la US NAVY di cui era Capitano."}
{"id": "227503", "revid": "767487", "url": "https://it.wikipedia.org/wiki?curid=227503", "title": "Glenn Tipton", "text": "\u00c8 uno dei due chitarristi del gruppo heavy metal britannico Judas Priest. \u00c8 noto per i suoi elaborati assoli, a volte con influenze classiche, e i duetti con il collega K.K. Downing.\nPrima di entrare nei Judas Priest, Tipton suonava con i Flying Hat Band assieme al bassista Peter \"Mars\" Cowling e il batterista Steve Palmer (fratello di Carl Palmer). La band registr\u00f2 un album, ma la compagnia discografica non lo distribu\u00ec.\nNel 1974 entr\u00f2 a far parte di Judas Priest, che stavano cercando un secondo chitarrista per iniziare la registrazione del loro primo album \"Rocka Rolla\". Da allora \u00e8 uno dei pilastri della formazione.\nOltre ai lavori con i Judas Priest, Tipton ha al suo attivo alcuni progetti personali. Nel 1988 suon\u00f2 un assolo di chitarra nella canzone \"Spirit of America\" dell'album \"Just One Night\" di Samantha Fox. Nel 1997 pubblic\u00f2 un album solista \"Baptizm Of Fire\", a cui parteciparono diversi musicisti noti quali Billy Sheehan, Cozy Powell, Don Airey, Robert Trujillo e Brooks Wackerman.\nNel 2018 ha dichiarato di avere la malattia di Parkinson. A causa di ci\u00f2, \u00e8 stato parzialmente sostituito dal chitarrista dei Sabbat Andy Sneap per le esibizioni live.\nStile e tecnica.\nGlenn Tipton ha preso in mano seriamente la chitarra piuttosto tardi, cio\u00e8 intorno ai 21 anni. Sua madre suonava il pianoforte e gli fece prendere lezioni di piano fin dalla prima adolescenza; inoltre, suo fratello Gary era chitarrista di una band con un certo seguito locale, ed il giovane Glenn, quando il fratello era assente da casa, usava suonare le sue chitarre; in conseguenza dell'ammirazione che nutriva per il fratello, Glenn cominci\u00f2 a manifestare un crescente interesse verso la chitarra che sarebbe poi maturato nella scelta di diventare un chitarrista di professione. Dal punto di vista dello stile ritmico, Tipton \u00e8 un chitarrista notevolmente sofisticato; le tessiture ritmiche dei brani dei Judas Priest sono spesso molto elaborate e tecnicamente impegnative e, per tale caratteristica, sono piuttosto inusuali nel genere. Rispetto all'altro chitarrista dei Judas Priest, K.K. Downing, il cui stile solistico \u00e8 ispirato a Jimi Hendrix, lo stile solistico di Tipton \u00e8 pi\u00f9 ordinato, rigoroso; i suoi assoli si caratterizzano sia per l'utilizzo di tecniche pi\u00f9 sofisticate (dal \"tapping\" allo \"sweep-picking\"), sia per l'estrema velocit\u00e0 di esecuzione di certe parti, sia, infine, per la pulizia di esecuzione. Uno degli assoli pi\u00f9 apprezzati di Glenn Tipton \u00e8 quello del brano \"Beyond the Realms of Death\", contenuto nell'album \"Stained Class\" (esso pure del 1978).\nEquipaggiamento.\nChitarra.\nTipton ha usato numerose chitarre nel corso degli anni. Tra queste una Fender Stratocaster anni '60, fino al '78. Nel 1978 e 1979 ha utilizzato una Gibson SG nera e ha iniziato a usare una Fender Stratocaster \"CBS-era\" modificata con pick-ups DiMarzio Super-Distortion. Nel 1984 \u00e8 passato ad una Hamer \"Phantom GT\", che \u00e8 quella utilizzata tuttora."}
{"id": "227505", "revid": "1700", "url": "https://it.wikipedia.org/wiki?curid=227505", "title": "Storia del Jazz", "text": ""}
{"id": "227511", "revid": "131011", "url": "https://it.wikipedia.org/wiki?curid=227511", "title": "Idroencefalite", "text": ""}
{"id": "227514", "revid": "125818635", "url": "https://it.wikipedia.org/wiki?curid=227514", "title": "Royal Society", "text": "La Royal Society \u2013 formalmente The President, Council, and Fellows of the Royal Society of London for Improving Natural Knowledge (\"Il presidente, il consiglio e i membri della Reale Societ\u00e0 londinese per lo sviluppo della conoscenza naturale\") \u2013 \u00e8 un'associazione scientifica britannica, fondata il 28 novembre 1660 per iniziativa di John Evelyn e altri accademici allo scopo di promuovere l'eccellenza scientifica come viatico per il benessere della societ\u00e0; altri membri fondatori furono Christopher Wren, Robert Boyle, John Wilkins e William Brouncker.\nSi tratta di una delle pi\u00f9 antiche associazioni accademiche esistenti, e ricevette la patente reale con un decreto di Carlo II.\nStoria.\nLa Royal Society ebbe come prima sede il College di Gresham e cominci\u00f2 rapidamente a dotarsi di una propria biblioteca fin dal 1661 e, dopo il grande incendio di Londra del 1666 che distrusse il college, si trasfer\u00ec presso la residenza dei Duchi di Norfolk a Londra per poi, solo nel 1710 con Isaac Newton Presidente, provvedere ad acquisire una propria sede in Crane Court a Londra. Nel 1780 sotto la presidenza di Joseph Banks la Societ\u00e0 si trasferisce presso la Somerset House. La Societ\u00e0 cambia sede nuovamente nel 1857, trasferendosi presso Burlington House, e ancora una volta nel 1957 per stabilirsi nella sua sede attuale di Carlton House Terrace.\nMembri famosi.\nMolti famosi scienziati furono membri fondatori della Societ\u00e0 o ne fecero parte la storia: il gruppo iniziale includeva Robert Boyle, John Evelyn, Robert Hooke, William Petty, John Wallis, John Aubrey, Thomas Browne, John Wilkins, John Locke, Thomas Willis, Michael Faraday, Jean Chardin e Sir Christopher Wren. Sir Joseph Banks, che diresse la societ\u00e0 per ben 42 anni, esercit\u00f2 un influsso significativo sull'evoluzione degli studi scientifici in Inghilterra. Isaac Newton mostr\u00f2 alla Societ\u00e0 la sua teoria sull'ottica, e in seguito ne divenne presidente. \nAltri importanti membri di questa accademia furono Gottfried Wilhelm von Leibniz, Alessandro Volta, Charles Babbage, Charles Lyell, Max Planck, Otto Hahn, Albert Einstein, Charles Darwin, Rita Levi-Montalcini e Richard Brocklesby, Srinivasa Ramanujan, Stephen Hawking. Attuali membri famosi della Royal Society sono, fra gli altri, il Premio Nobel italiano Carlo Rubbia e il Premio Nobel per la fisica Peter Higgs.\nDa pochissimo \u00e8 entrato a far parte anche il famoso neuroscienziato Giacomo Rizzolatti, scopritore dei neuroni specchio.\nI 350 anni.\nNel 2009, in occasione dei 350 anni dell'istituzione, la Royal Society ha aperto i propri archivi mettendoli \"on line\"."}
{"id": "227518", "revid": "37618", "url": "https://it.wikipedia.org/wiki?curid=227518", "title": "K 384", "text": ""}
{"id": "227527", "revid": "289247", "url": "https://it.wikipedia.org/wiki?curid=227527", "title": "Christoph Clau", "text": ""}
{"id": "227530", "revid": "767487", "url": "https://it.wikipedia.org/wiki?curid=227530", "title": "Gavotta", "text": "La gavotta \u00e8 una danza francese in movimento moderato e in ritmo binario, caratterizzata per lo pi\u00f9 da un incipit in levare e da una struttura bipartita.\nNacque come danza dei montanari delle Alpi francesi (di Gap nel Delfinato), soprannominati \"gavots\", e in origine, come molte danze popolari, aveva carattere allegro e tempo vivace. Divenuta danza di corte, ebbe particolare fortuna nel XVII secolo, quando il suo movimento fu moderatamente rallentato, venne introdotta anche nelle rappresentazioni teatrali (\"com\u00e9die-ballet\") e fu accolta a pieno titolo nella letteratura musicale colta, entrando a far parte della suite.\n\u00c8 caratterizzata da un'eleganza tipicamente compassata e pensosa.\nIl termine, nella variante di gavotte (chiamata anche da\u00f1s tro in bretone), indica anche una famiglia di danze tradizionali della Bassa Bretagna."}
{"id": "227532", "revid": "291370", "url": "https://it.wikipedia.org/wiki?curid=227532", "title": "Ginko", "text": "L'ispettore Ginko \u00e8 un personaggio del fumetto \"Diabolik\" creato dalle sorelle Giussani. \u00c8 lo storico avversario del protagonista della serie.\nBiografia del personaggio.\nPrima di Diabolik.\nNella storia fuori serie, \"Ginko: prima di Diabolik\", scritta da Sandrone Dazieri, Tito Faraci e Mario Gomboli e disegnata da Giuseppe Palumbo, viene narrata la vita del personaggio prima di conoscere Diabolik, quindi prima dell'avvio della serie a fumetti regolare.\nGinko cambi\u00f2 il proprio nome dopo che suo padre, un giudice corrotto, fu arrestato. Il suo nome originario non \u00e8 stato mai rivelato. Si trasfer\u00ec a Chateauroque, una cittadina nello stato di Clerville, e divenne un agente di polizia, vessato dalle prepotenze dei colleghi, dei superiori e dalle lamentele della sua fidanzata, Annalisa, che lo riteneva pi\u00f9 legato al suo mestiere che alla loro storia.\nDurante una mostra di gioielli, nella quale venne esposto il \"Cuore di Demone\", un rubino di inestimabile valore, Ginko e il suo migliore ed unico amico Mercier scoprirono un tombino nel parco. Ginko, ritenendo che potesse servire da via di fuga per eventuali ladri, decise di esplorarlo e Mercier, seppur riluttante, lo segu\u00ec. I due si trovarono di fronte a una coppia di ladri. Nello scontro che segu\u00ec Mercier si fece male e Ginko lo soccorse, dando per\u00f2 cos\u00ec modo ai ladri di fuggire.\nIn seguito all'accaduto, dopo un giorno costellato di rimproveri e soperchierie, Ginko scopr\u00ec nel proprio appartamento Guglielmo Pol\u00e8, ex ispettore mandato in pensione, ma che continu\u00f2 poi ad indagare in via assolutamente non ufficiale. Pol\u00e8 mostr\u00f2 a Ginko due suoi colleghi malmenare uno spacciatore per scucirgli una forte percentuale sul ricavato. Ci\u00f2 convinse Ginko a seguire Pol\u00e8 nella sua crociata personale contro la corruzione. Da quel giorno la vita di Ginko si sdoppi\u00f2: di giorno si occupava di correggere i rapporti che i suoi colleghi gli affibbiavano, di notte veniva addestrato da Pol\u00e8 in attivit\u00e0 che ben presto gli sarebbero tornate molto utili, come l'abilit\u00e0 di scassinare le casseforti.\nCome prima missione, Ginko recuper\u00f2 dall'archivio un rapporto sull'omicidio di una donna: la stessa che, tempo prima, aveva accusato pubblicamente il barone Pascal, potentissima eminenza grigia di Chateauroque, di essere un assassino. Pol\u00e8 present\u00f2 a Ginko Sergio Fontaine, suo alleato, che parl\u00f2 al futuro ispettore di un laser e dei suoi sospetti circa Pascal, che, secondo lui, stava per vendere i progetti dell'arma ad altre nazioni. Ginko, quindi, riusc\u00ec ad introdursi nella casa di Pascal durante una festa dove scopr\u00ec che Annalisa lo aveva tradito con Josiet, suo rivale e maggior oppressore al distretto. Introdottosi nell'ufficio di Pascal, scopr\u00ec per\u00f2 che i progetti relativi al laser erano scomparsi e come se non fosse stato abbastanza, il volto di Ginko fu fotografato dal sistema antifurto, cos\u00ec da mettere il suo superiore e Josiet, suo fedele leccapiedi, sulle sue tracce. Ginko fugg\u00ec, ammazzando anche un poliziotto nella fuga, diventando un ricercato. Per non coinvolgere Pol\u00e8 cerc\u00f2 asilo da Mercier, che invece lo denunci\u00f2 a Josiet che, a sua volta, lo uccise; Ginko per\u00f2 ricambi\u00f2 e lo uccise, vendicando l'amico che lo aveva denunciato solo per evitare che fosse ucciso brutalmente.\nGinko scopr\u00ec che il vero piano di Fontaine non era quello di aiutare Pol\u00e8 ma di soffiare a Pascal l'affare con la potenza straniera. Dopo averlo soggiogato, lui e Pol\u00e8 mandarono a monte il traffico tra Pascal e gli acquirenti: nella sparatoria Pol\u00e8 venne ferito ma sopravvisse. Ginko fu promosso e chiese di essere trasferito a Clerville; prima di andare via, visit\u00f2 l'amico Pol\u00e8, che gli regal\u00f2 la sua auto, la Citroen DS \"Squalo\", che l'ispettore user\u00e0 fino alle storie datate 1988. Nello stesso giorno Annalisa lo lasci\u00f2, non prima di averlo schiaffeggiato.\nSolo dopo molti anni Ginko scoprir\u00e0 che l'autore del furto dei progetti del laser alla villa di Pascal fu proprio Diabolik. Le loro strade si erano incrociate prima ancora che i due avversari si fronteggiassero per la prima volta, in Oriente.\nCaratterizzazione.\nSi presenta come l'antitesi del protagonista e, anche se destinato a essere sconfitto in ogni episodio, non risulta perdente in quanto il suo avversario riesce a vincere solo perch\u00e9, diversamente da lui, ha la disponibilit\u00e0 di avanzati mezzi tecnologici e maschere che ne celano perfettamente le fattezze e, soprattutto, a differenza di Ginko, non ha leggi e regolamenti che lo limitino. Ginko \u00e8 un poliziotto integerrimo con una forza di volont\u00e0 notevole tanto da non rinunciare mai, nonostante le innumerevoli sconfitte, non si ritira mai dalla sua lotta contro Diabolik. Nell'episodio \"Il grande ricatto\" (1964), incontra la duchessa Altea di Vallenberg, della quale si innamora contraccambiato, divenendo poi fidanzati senza per\u00f2 mai sposarsi perch\u00e9 Ginko \u00e8 ossessionato dalla sua lotta contro Diabolik per potersi dedicare completamente all'amore per Altea e, inoltre, non vuole coinvolgerla nelle proprie imprese perch\u00e9 \u00e8 convinto, erroneamente, che lei non sarebbe in grado di accettare la sua vita.\nLa cravatta a strisce rosse e nere diagonali di Ginko, che mai abbandoner\u00e0 nel corso degli anni, \u00e8 un omaggio fatto da Angela Giussani al marito, Gino Sansoni, milanista sfegatato. Lo stesso nome Ginko deriva proprio da quello dell'editore Sansoni, scelto sempre da Angela per omaggiare suo marito, con l'aggiunta della lettera K che caratterizza anche gli altri protagonisti della serie.\nIn altri media.\nCome altri personaggi dei fumetti, la figura dell'ispettore Ginko \u00e8 stata usata anche nell'ambito della comunicazione sociale.\nAnimazione.\nIl personaggio compare anche nella serie animata \"Diabolik\".\nGinko \u00e8 il nome del personaggio principale della serie anime Mushishi\nCinema.\nIl personaggio ha avuto due incarnazioni cinematografiche\u02d0 la prima ad opera di Michel Piccoli nel film \"Diabolik\" di Mario Bava del 1968, la seconda ad opera di Valerio Mastandrea nel \"Diabolik\" dei Manetti Bros. del 2021.\nVideogiochi.\nIl personaggio compare anche nel videogioco \"\", del 2007."}
{"id": "227536", "revid": "767487", "url": "https://it.wikipedia.org/wiki?curid=227536", "title": "Notte di carnevale (film 1935 Deppe)", "text": "Notte di carnevale (\"Nacht der Verwandlung\") \u00e8 un film del 1935 diretto da Hans Deppe."}
{"id": "227537", "revid": "767487", "url": "https://it.wikipedia.org/wiki?curid=227537", "title": "Notte di carnevale (film 1935 Cromwell)", "text": "Notte di carnevale (\"I Dream Too Much\") \u00e8 un film commedia diretto da John Cromwell.\nTrama.\nAnnette Monard Street \u00e8 un'aspirante cantante che si innamora e sposa Jonathan Street, un giovane compositore in cerca di affermazione.\nJonathan la sostiene nella carriera di cantante fino a farla divenire una star. Nel frattempo lui non riesce a vendere la sua musica e diviene geloso del successo della moglie.\nPreoccupata per la stabilit\u00e0 della relazione, Annette usa la sua influenza per procurare una scrittura in un musical per il marito, dopodich\u00e9 si ritira dalla sua vita pubblica per dedicarsi alla famiglia."}
{"id": "227538", "revid": "616515", "url": "https://it.wikipedia.org/wiki?curid=227538", "title": "Musica inuit", "text": "La musica tradizionale inuit si basa sull'uso di tamburi usato nella musica per la danza da tempi immemorabili, e uno stile vocale chiamato \"katajjaq\" che ha suscitato interesse in Canada e all'estero come un fenomeno musicologico.\nGli inuit vivono in mezzo alle regioni settentrionali del Canada, specialmente nello Yukon, nel Nunavut e nei territori del Nord-Ovest, cos\u00ec come in Alaska e Groenlandia.\nIn lingua inuit non c'\u00e8 una parola ad indicare ci\u00f2 che un ascoltatore europeo o un etnomusicologo intende per \"musica\", \"e l'investigazione etnografica sembra suggerire che il \"concetto\" di musica in quanto tale sia assente dalla loro cultura.\" La parola pi\u00f9 vicina, \"nipi\", include musica, suono del parlato e rumore. (Nattiez 1990, p. 56)\nFino all'avvento della tecnologia di registrazione commerciale, la musica inuit era usata di solito in cerimonie spirituali per invocare dagli spiriti (vedi Mitologia inuit) buona sorte nella caccia o nel gioco d'azzardo, come anche semplici ninne nanne. \nLa musica inuit \u00e8 osservata da tempo per la sua stoica mancanza di canti di lavoro o canzoni d'amore. Questi inizi musicali furono modificati dall'arrivo dei marinai europei, specialmente dalla Scozia e dall'Irlanda. Strumenti come la fisarmonica furono diffusi e danze come la giga o il reel divennero comuni. nel XX secolo sono divenute particolarmente popolari la musica country americana di derivazione scozzese-irlandese.\nNettl (1956, p. 107) elenca le seguenti caratteristiche della musica inuit: canto in stile recitativo, complessa strutturazione ritmica, estensione melodica relativamente limitata, importanza di terze maggiori e seconde minori, con movimento melodico ondulatorio.\nIl Canadian Broadcasting Service trasmette musica nelle comunit\u00e0 Inuit dal 1961, quando una stazione fu aperta a Iqaluit, nei territori del Nordest. Charlie Panigoniak fu la prima star inuit a registrare incisioni, e rimane un popolare fisarmonicista.\nI pi\u00f9 famosi esecutori inuit, comunque, sono Susan Aglukark (nata nel 1967) e Tanya Tagaq Gillis. In Groenlandia opera un \"crew\" hip hop chiamato Nuuk Posse che, formatosi nel 1985, \"rappa\" in kalaallisut.\n\"Katajjaq\".\nIl \"katajjaq\" (detto anche \"pirkusirtuk\" e \"nipaquhiit\") \u00e8 un tipo di competizione canora tradizionale, considerata un gioco, di solito tenuta tra due donne. \u00c8 uno dei pochi casi al mondo di canto di gola, un metodo unico di produzione del suono che \u00e8 altrimenti conosciuto in Sardegna.\nQuando gareggiano, due donne stanno in piedi l'una di fronte all'altra e cantano servendosi di un complesso metodo per seguirsi a vicenda, cos\u00ec che una voce segna un tempo forte mentre l'altra ne segna uno debole, fondendo le due voci in un suono singolo quasi indistinguibile. Ripetono poi brevi motivi a intervalli scaglionati, spesso imitando i versi delle oche, carib\u00f9 o altri animali selvatici, finch\u00e9 una finisca il fiato, inciampa nella propria lingua, o comincia a ridere, e a quel punto la gara finisce."}
{"id": "227539", "revid": "23629", "url": "https://it.wikipedia.org/wiki?curid=227539", "title": "A trick of the tail", "text": ""}
{"id": "227540", "revid": "670021", "url": "https://it.wikipedia.org/wiki?curid=227540", "title": "Globe Theatre", "text": "Il Globe Theatre fu il teatro di Londra dove recit\u00f2 la compagnia di William Shakespeare. Una sua ricostruzione \u00e8 tuttora visitabile, nei pressi del Blackfriars Bridge sulle rive del Tamigi.\nIl Globe Theatre originale, costruito nel 1599 dalla compagnia teatrale a cui Shakespeare apparteneva, i Lord Chamberlain's Men, fu distrutto da un incendio il 29 giugno 1613; il teatro fu ricostruito entro il mese di giugno 1614, chiuso con un'ordinanza nel 1642 e demolito nel 1644. Una ricostruzione moderna, chiamata Shakespeare's Globe, \u00e8 stata inaugurata nel 1997.\nStruttura ed uso.\nLa struttura in legno, chiamata anche \"the wooden O\", era ottagonale e presentava uno spazio aperto al centro, per far entrare la luce naturale. Il teatro poteva contenere fino a 3200 persone. Il prezzo d'ingresso era, nell'et\u00e0 elisabettiana, di 1 penny per i posti in piedi (al centro del teatro e a ridosso del palco) e di 2 penny per i posti a sedere nelle tre gallerie circolari. Una tettoia in caso di pioggia riparava i costosissimi costumi degli attori (esclusivamente maschi, dato che fino al 1660 alle donne era vietato comparire sulle scene).\nGli spettacoli iniziavano di giorno e duravano fino a sera inoltrata, e a volte si faceva uso di pericolosissime torce. A causa di un incendio (dovuto ad una palla di cannone sparata durante uno spettacolo) il Globe e le sue scenografie furono distrutti e in seguito ricostruiti.\nSulla bandiera che sovrastava la struttura era riportato il motto \"Totus mundus agit histrionem\" (Tutto il mondo recita).\nRicostruzione contemporanea.\nNel 1997 fu inaugurata nel borgo di Southwark una ricostruzione moderna del teatro, sito non lontano da dove il Globe Theatre originale era stato costruito quattrocento anni prima. Il nuovo teatro, chiamato Shakespeare's Globe, ospita allestimenti di classici shakespeariani e rinascimentali, ma anche alcune opere moderne scritte appositamente per questo spazio teatrale. Dal 2014 \u00e8 stata aggiunta una sala per le rappresentazione al chiuso, la Sam Wanamaker Playhouse (in onore di Sam Wanamaker, che diede la spinta per la ricostruzione del Globe), una replica di un teatro privato dell'epoca giacomiana."}
{"id": "227541", "revid": "23629", "url": "https://it.wikipedia.org/wiki?curid=227541", "title": "Absolutely live", "text": ""}
{"id": "227542", "revid": "619191", "url": "https://it.wikipedia.org/wiki?curid=227542", "title": "Notte di carnevale (film)", "text": ""}
{"id": "227544", "revid": "2216364", "url": "https://it.wikipedia.org/wiki?curid=227544", "title": "Pattinaggio artistico", "text": "Il pattinaggio artistico \u00e8 una specialit\u00e0 sportiva praticata sia nel pattinaggio di figura su ghiaccio, nel pattinaggio a rotelle e anche nel pattinaggio in linea. I pattinatori ballano una coreografia su una canzone e con un body di societ\u00e0\nTipi di pattinaggio di figura.\nApprofondimenti sulle varie discipline sono forniti alle specifiche voci pattinaggio artistico su ghiaccio, sia singolo che in coppia, danza (su ghiaccio), pattinaggio sincronizzato (su ghiaccio), pattinaggio artistico a rotelle (con pattini tradizionali), pattinaggio artistico in linea (con pattini in linea)."}
{"id": "227546", "revid": "287204", "url": "https://it.wikipedia.org/wiki?curid=227546", "title": "Apertura Ware", "text": "Lapertura Ware \u00e8 l'apertura nel gioco degli scacchi caratterizzata dalla mossa:\nL'apertura deve il suo nome a Preston Ware (1821-1891), un giocatore statunitense solito a queste aperture stravaganti. Viene classificata nell'enciclopedia delle aperture scacchistiche con il codice A00.\nAnalisi.\nPer quanto perfettamente legale, 1.a4 \u00e8 poco pi\u00f9 di una curiosit\u00e0 scacchistica: \u00e8 difatti del tutto assente a tutti i livelli di gioco. Le uniche possibili strategie che potrebbero sostenere questa apertura sono il mettere pressione sulla casa b5 (del tutto secondaria) e prepararsi ad un'uscita anticipata della torre da a1 ad a3, facilmente contrastabile da 1\u2026e5, che scopre l'alfiere in f8 e di conseguenza blocca la torre avversaria.\nL'apertura Ware pu\u00f2, in qualche rarissimo caso, trasporre in alcune variazioni della difesa slava."}
{"id": "227550", "revid": "106908", "url": "https://it.wikipedia.org/wiki?curid=227550", "title": "Button (informatica)", "text": "L'oggetto button \u00e8 un oggetto innestato nell'oggetto Form, della definizione XML DOM. La sua definizione permette di creare molte interazioni con l'utente nelle pagine web.\nQuando ad esempio si clicca su un modulo (p.es. quello di Wikipedia per la modifica delle pagine) si interagisce con l'operazione tramite un elemento Button.\nUso.\nPer la definizione dell'oggetto bisogna rifarsi all'elemento input, dato che questo tag permette di definire vari tipi di oggetto di interazione con l'utente nella sezione form.\nTipi di bottoni.\nEsiste un altro oggetto che simula un bottone nelle pagine web e risponde al tipo \"submit\". la differenza principale tra i due tipi sta nel fatto che il tipo submit permette di attivare l'evento \"onsubmit\" della form che lo contiene mentre il tipo button permette di eseguire a tutti gli effetti le funzionalit\u00e0 di un normale bottone.\nDefinire un bottone.\nC'\u00e8 da fare una piccola parentesi su quando riguarda la definizione del tag nella https://www.w3.org/TR/REC-html40/interact/forms.html#edef-BUTTON.\nEsistono due modi che equivalgono a definire lo stesso tipo di oggetto in HTML per la definizione di un button.\n &lt;input type=\"button\"&gt;&lt;/input&gt;\n &lt;button&gt;&lt;/button&gt;\nW3C HTML 4.0 Recommendation.\nNella definizione della W3C dovremo dunque differenziare i due tag.\nNel primo caso compaiono i seguenti attributi:\nNel secondo caso abbiamo invece:\nJavaScript e button.\nA livello di JavaScript l'oggetto \"button\" possiede dei metodi e delle propriet\u00e0 che permettono un'integrazione molto ampia.\nHamburger button.\nUn \"hamburger button\", cos\u00ec chiamato per la sua involontaria somiglianza con un hamburger, \u00e8 un pulsante tipicamente posizionato nell'angolo superiore di un sito web. Il suo compito \u00e8 far apparire o scomparire le voci di menu della pagina web al click dell'utente. Viene particolarmente utilizzato nelle versioni mobile delle pagine web per evitare che esse occupino troppo spazio all'interno della pagina, che su tali dispositivi \u00e8 molto pi\u00f9 ridotto rispetto ai computer.\nCritiche.\n\u00c8 stato affermato che mentre il bottone \"hamburger\" \u00e8 ormai conosciuto ma la sua funzionalit\u00e0 non \u00e8 sempre immediatamente ovvia quando viene visto per la prima volta; in particolare, gli utenti pi\u00f9 anziani meno familiari con l'iconografia moderna potrebbero essere confusi. \nQuesto bottone pu\u00f2 aumentare il \"costo di interazione\" rispetto a un menu tradizionale, richiedendo clic aggiuntivi per recuperare le stesse informazioni, anche se con il vantaggio di un minore utilizzo dello schermo anche nelle app mobili. \u00c8 stato anche affermato che i designer tendono a sovraccaricare queste icone con troppe informazioni nascoste.\nEsempio.\nHTML\n&lt;nav role=\"navigation\"&gt;\n &lt;div id=\"menuHamburger\"&gt;\n &lt;input type=\"checkbox\" /&gt;\n \n &lt;ul id=\"menu\"&gt;\n &lt;a href=\"#\"&gt;&lt;li&gt;Home&lt;/li&gt;&lt;/a&gt;\n &lt;a href=\"#\"&gt;&lt;li&gt;Prodotti&lt;/li&gt;&lt;/a&gt;\n &lt;a href=\"#\"&gt;&lt;li&gt;Info&lt;/li&gt;&lt;/a&gt;\n &lt;a href=\"#\"&gt;&lt;li&gt;Contatti&lt;/li&gt;&lt;/a&gt;\n &lt;/ul&gt;\n &lt;/div&gt;\n&lt;/nav&gt;\nCSS\n display: block;\n position: relative;\n top: 100px;\n left: 100px;\n z-index: 1;\n user-select: none;\n text-decoration: none;\n color: grey;\n transition: color 0.3s ease;\n color: red;\n display: block;\n width: 80px;\n height: 72px;\n position: absolute;\n top: -7px;\n left: -5px;\n cursor: pointer;\n opacity: 0;\n z-index: 2;\n display: block;\n width: 43px;\n height: 7px;\n margin-bottom: 5px;\n position: relative;\n background: #f2eded;\n border-radius: 3px;\n z-index: 1;\n transform-origin: 4px 0px;\n transition: transform 0.5s cubic-bezier(0.77,0.2,0.05,1.0),\n background 0.5s cubic-bezier(0.77,0.2,0.05,1.0),\n opacity 0.65s ease;\n transform-origin: 0% 0%;\n transform-origin: 0% 100%;\n opacity: 1;\n transform: rotate(45deg) translate(-2px, -1px);\n background: #232323;\n opacity: 0;\n transform: rotate(0deg) scale(0.2, 0.2);\n transform: rotate(-45deg) translate(0, -1px);\n position: absolute;\n width: 500px;\n margin: -200px 0 0 -60px;\n padding-top: 125px;\n background: #dbdbdb;\n list-style-type: none;\n transform-origin: 0% 0%;\n transform: translate(-100%, 0);\n transition: transform 0.5s cubic-bezier(0.77,0.2,0.05,1.0);\n padding: 20px 0;\n font-size: 32px;\n transform: none;\nFormattazione.\nStili CSS al passaggio del mouse.\nStati al passaggio del mouse:\n.selector {\n &amp;:hover, \n &amp;:focus,\n &amp;:active {\nGli stati di \"hover\" sono generalmente rappresentati da un cambiamento di colore:\nbutton {\n background-color: #00ff00;\nbutton:hover {\n background-color: #ff00ff;\nbutton:focus {\n outline: none;\n box-shadow: 0 0 0 3px lightskyblue;\n\u00c8 possibile utilizzare una combinazione di codice_9, codice_10e codice_11le propriet\u00e0 per creare stili di messa a fuoco (quando per esempio il mouse clicca il bottone o quando l'utente lo ha gi\u00e0 cliccato almeno una volta):\nbutton:active {\n background-color: #666;\n border-color: #666;\n color: #333;\nTecniche.\nEsempio di un bottone creato solo in CSS 3 (lo stesso risultato \u00e8 ottenibile con un'immagine vettoriale o bitmap fatta in Inkscape, Illustrator, Gimp o Photoshop):\n.BUTTON_prova {\n background: #3D94F6;\n background-image: linear-gradient(top, #3D94F6, #C4CDDD);\n color: #FFFFFF;\n font-family: Brush Script MT;\n font-size: 40px;\n font-weight: 100;\n padding: 40px;\n box-shadow: 1px 1px 20px 0 #000000;\n text-shadow: 1px 1px 20px #000000;\n border: solid #337FED 1px;\n text-decoration: none;\n display: inline-block;\n cursor: pointer;\n text-align: center;\n.BUTTON_prova:hover {\n border: solid #337FED 1px;\n background: #1E62D0;\n background-image: linear-gradient(top, #1E62D0, #3D94F6);\n border-radius: 20px;\n text-decoration: none;"}
{"id": "227556", "revid": "15756", "url": "https://it.wikipedia.org/wiki?curid=227556", "title": "Rosso Fiorentino", "text": "Come il Pontormo, suo \"alter ego\" pittorico per molti anni, fu allievo di Andrea del Sarto e fu, sotto molti punti di vista, un ribelle alle costrizioni classiciste ormai in crisi. Partendo dalle costruzioni equilibrate del suo maestro, ne forz\u00f2 le forme esprimendo un mondo inquieto e tormentato. Artista originale e anticonformista, riscosse tiepidi consensi a Firenze, a Roma prima di rifugiarsi nella provincia umbro-toscana.\nDa qui fece il grande passo, trasferendosi alla corte di Fontainebleau, dove divenne lo stimatissimo pittore di corte di Francesco I di Francia, incarico gi\u00e0 ricoperto dal suo maestro Andrea del Sarto e da Leonardo da Vinci. Assieme a Francesco Primaticcio, che gli succedette, port\u00f2 oltralpe il gusto sofisticato ed elitario della Roma clementina prima del Sacco, diventando la scintilla che accese la scuola di Fontainebleau e, di conseguenza, il manierismo internazionale.\nBiografia.\nOrigini.\nUn documento ricorda l'artista nato a Firenze, nel popolo di San Michele Visdomini, il 18 marzo all'ottava ora nell'anno, secondo l'uso fiorentino, 1494, ovvero il 1495 secondo il computo gregoriano. Di l\u00ec a pochi mesi nasceva nei sobborghi di Empoli il Pontormo, artista con cui il Rosso condivise buona parte della sua formazione e gli esiti originalissimi delle rispettive ricerche formali. Il soprannome di \"Rosso\" deriv\u00f2 dalla sua capigliatura fulva, come ricorda anche Vasari.\nQuest'ultimo, all'inizio della biografia che gli dedic\u00f2 nelle \"Vite\", lo ricord\u00f2 come persona di bell'aspetto, dotata di \"charme\", gentile e raffinata nei modi, interessato a varie attivit\u00e0, tra cui la musica e le lettere. Lo storico di Arezzo utilizz\u00f2 come fonti sia una sua conoscenza diretta dell'artista in giovent\u00f9, sia i ricordi raccolti dal Bronzino.\nFormazione all'Annunziata di Firenze.\nIl primo documento che ricorda il Rosso adolescente risale al 1510, quando \u00e8 qualificato come pittore, seguito da un pagamento datato 13 settembre 1513 in cui l'artista, quasi ventenne, \u00e8 pagato per la prima opera di cui si abbia notizia, a quattro mani con Andrea di Cosimo Feltrini, uno stemma di Leone X alla Santissima Annunziata, in onore del papa mediceo eletto proprio quell'anno. Altri due stemmi dipinti gli vennero pagati poco dopo e nello stesso mese partecip\u00f2 all'esecuzione di un'immagine votiva in cera di Giuliano de' Medici, duca di Nemour per lo stesso santuario dell'Annunziata, secondo l'uso di offrire ex-voto in cera alla miracolosa immagine dell'Annunciazione fiorentina. Probabilmente i Medici volevano ringraziare solennemente la Madonna per la riconquista della citt\u00e0 dopo la restaurazione della Repubblica. Ancora uno stemma (del neoeletto cardinale Lorenzo Pucci) venne pagato nell'ottobre/novembre e tra quella data e il giugno del 1514 si registra il saldo per la prima opera sicura pervenutaci dall'artista, l'\"Assunzione della Vergine\" nel Chiostrino dei Voti.\nA tale, importante commissione l'artista era giunto forse su suggerimento di Andrea del Sarto, responsabile della realizzazione di gran parte delle lunette del chiostro. Sul finire dell'impresa Andrea deleg\u00f2 ad alcuni dei suoi migliori collaboratori la pittura delle lunette restanti, affidandosi al Franciabigio, a Pontormo e, appunto, al Rosso. Il Rosso vantava comunque un particolare legame con l'Annunziata, che venne fatto risalire da Vasari all'amicizia col frate \"maestro Giacopo\"; inoltre due fratelli dell'artista erano frati, uno dei quali (Filippo Maria) era proprio servita all'Annunziata (l'altro era invece domenicano in Santa Maria Novella).\nPer il maestro Giacopo, a detta di Vasari, Rosso dipinse una Madonna con la mezza figura di san Giovanni Evangelista, del quale esiste forse solo la copia antica del Mus\u00e9e des Beaux-Arts di Tours, in cui il Bambino \u00e8 rappresentato di spalle, in preda a un'elaborata torsione verso lo spettatore: la sintesi delle forme rimanda per\u00f2 all'esempio di Fra Bartolomeo pi\u00f9 che ad Andrea del Sarto. Il Vasari lo ricorda come uno dei pittori che studi\u00f2 il cartone della \"Battaglia di Cascina\" di Michelangelo, pittore che senz'altro influenz\u00f2 tutta la successiva generazione, lui compreso, ma che il Rosso rielabor\u00f2 con un senso ancora pi\u00f9 brutale di movimento, colori pi\u00f9 innaturali e maggior distacco dalla tradizione.\nLo storico aretino cit\u00f2 poi un tabernacolo per la famiglia Bartoli nella zona di Marignolle, in cui l'artista inizi\u00f2 a dimostrare \"certa sua opinione contraria alle maniere\". L'opera \u00e8 stata indicata nel 2006 da Antonio Natali come un tabernacolo tutto esistente sulla collina di Marignolle, in condizione pessime ma leggibile nella composizione. Vasari la ricordava nel popolo di Sant'Ilario a Colombaia, in cima alla via dove sorgeva il monastero delle Campora e dove Piero Bartoli, il committente, aveva una sua casa. Mostrerebbe una \"Madonna sul poggio del Santo Sepolcro\" (un riferimento all'intitolazione del vicino monastero, con ai piedi un Cristo morto sorretto da Giuseppe d'Arimatea e un san Girolamo.\nIn quegli anni l'artista, che Vasari ricord\u00f2 come \"con pochi maestri\", doveva guardare con eguale interesse sia alla scuola di San Marco (dominata da Fra Bartolomeo e Mariotto Albertinelli), sia a quella dell'Annunziata (dominata da Andrea del Sarto e i suoi collaboratori), e forse anche a quella di Francesco Granacci. La collaborazione con Andrea del Sarto \u00e8 documentata solo da accenni vasariani, come il caso della perduta predella dell`\"Annunciazione di San Gallo\", dipinta in collaborazione col Pontormo. Inoltre dovette interessarsi alla scultura di Jacopo Sansovino e Baccio Bandinelli. Contatti dovettero esserci anche con l'eccentrico Alonso Berruguete, artista spagnolo di passaggio a Firenze.\nSi immatricol\u00f2 pittore, certificando quindi la fine del suo apprendistato, nel 1517.\nLa \"Pala dello Spedalingo\".\nNel 1518 Rosso realizz\u00f2 un'importante commissione per una pala d'altare, la cosiddetta \"Pala dello Spedalingo\" dal ruolo del committente Leonardo Buonafede, originariamente destinata alla chiesa di Ognissanti. Nonostante l'originalit\u00e0 della tavola, con una serrata composizione che tende a chiudersi verso il centro, il Buonafede la rifiut\u00f2, dopo averla vista in corso d'opera poich\u00e9, come ricord\u00f2 Vasari, l'artista aveva accentuato le fattezze \"crudeli e disperate\" dei personaggi, che poi avrebbe smorzato e normalizzato nella versione finale. Dopo aver approntato delle modifiche la pala venne infine destinata a una chiesetta di provincia.\nAllo stesso periodo risalgono anche l'\"Angiolino musicante\" degli Uffizi, frammento di una pala perduta, e l'\"Allegoria della Salvezza\" del Lacma, dove i personaggi sono colti con insoliti accenti drammatici, talvolta irriverenti, in dettagli come la mano scheletrica di sant'Elisabetta. In queste opere i colori si rarefanno, il disegno arriva a dei picchi di espressionismo che rasentano la caricatura, facendo addirittura pensare all'arte tedesca del Novecento per l'irriverenza e la comicit\u00e0 implicita. La sua \u00e8 una forma di protesta verso l'idealizzazione canonica della figura umana del Rinascimento, di rottura, forse inconscia, verso un'arte pi\u00f9 bizzarra, che non teme di essere a volte crudele e deformante.\nPiombino.\nUna condanna del novembre 1518 aveva costretto l'artista a risarcire un suo creditore e, non potendo pagare, un mese dopo era stato pubblicamente dichiarato insolvente in citt\u00e0 tramite bando. Per questo motivo per alcuni anni l'artista dovette stare distante da Firenze, trovando tuttavia l'ambiente dei centri minori particolarmente congeniale alle sue ricerche sul rinnovamento radicale del linguaggio figurativo, lontano dai vincoli imposti dall'ufficialit\u00e0 fiorentina.\nIn questi anni il Rosso si rec\u00f2 a Piombino, chiamato da Jacopo V Appiani, per il quale dipinse, a detta del Vasari, un \"\"Cristo morto\" bellissimo\", una \"cappelluccia\" e, forse, un suo ritratto. Probabilmente la pala si trovava nell'altare della Compagnia del Corpo di Cristo nella pieve di Sant'Antimo, come sembra confermare un pagamento da parte dei confratelli all'artista. Gli Appiani erano inoltre antimedicei ed \u00e8 possibile che proprio da essi Rosso avesse cercato rifugio essendo di fede politica repubblicana e, molto probabilmente, savonaroliano. Esiste poi uno scarto di due anni nella biografia del Rosso, in cui Natali ha ipotizzato un possibile viaggio fino a Napoli, sulla base di una lettera del Summonte che parla della presenza in citt\u00e0 di un \"Ioan Baptista fiorentino\" e di ritratti di dame della corte aragonese che potrebbero derivare da originali perduti del Rosso. La corte napoletana era legata da parentela con quella degli Appiani; inoltre in un inventario delle opere di Fontainebleau del 1625 si cita tra l'altro un ritratto di Giovanna d'Aragona di mano del Rosso.\nVolterra.\nNel 1521 raggiunse poi Volterra, dove torn\u00f2 anche in seguito. Qui, oltre a una celebre \"Deposizione\", dipinse la \"Madonna e santi\" per la pieve di Villamagna.\nLa \"Deposizione\" di Volterra (1521), \u00e8 considerata il suo capolavoro, simile per la forma della tavola e per le misure, oltre che per il tema, a quella del Pontormo, tuttavia ne differisce profondamente per la concezione. Il Rosso ottiene il dramma per la volumetria angolosa che sfaccetta le figure, per il movimento convulso di alcuni personaggi, per i colori intensi prevalentemente rosseggianti stagliati sulla distesa uniforme del cielo. Le deformazioni dei corpi e dei volti giungono all'estrema esasperazione: il vecchio affacciato dall'alto sulla croce ha il viso contratto come una maschera. La disposizione asimmetrica delle scale genera un moto violento, accentuato dall'incertezza degli appoggi degli uomini che calano il corpo di Cristo, mentre la luce incide da destra con forza, creando aspri urti chiaroscurali.\nRientro a Firenze.\nTra la fine del 1521 e l'inizio del 1522 l'artista rientr\u00f2 a Firenze, dove esegu\u00ec le sue ultime commissioni nella sua citt\u00e0, quali il \"Putto che suona\" (1521, probabilmente un frammento di una pala pi\u00f9 grande), la \"Pala Dei\" (1522), lo \"Sposalizio della Vergine\" (1523) e \"Mos\u00e8 difende le figlie di Jetro\" (1522-1523 circa), quest'ultima donata al re di Francia Francesco I.\nSi tratta di opere commissionate nei circoli filorepubblicani e di ascendenza savonaroliana, ai quali l'artista poteva essersi accostato. Vasari ricord\u00f2 un aneddoto relativo a questo periodo, secondo il quale l'artista entr\u00f2 in conflitto coi frati di Santa Croce, attigui alla sua abitazione in corso de' Tintori, per via di una scimmia, un \"bertuccione\", ladra d'uva e autrice di malefatte. Non \u00e8 inverosimile che l'animale abbia fatto da modello per il volto animalesco che appare nella \"Deposizione di Sansepolcro\".\nRoma, fino al sacco.\nAlla fine del 1523, o tutt'al pi\u00f9 all'inizio dell'anno seguente, accompagnato dall'allievo inseparabile Battistino e dal \"Bertuccione\", Rosso lasci\u00f2 Firenze per andare a Roma. Si ipotizza che l'artista fosse gi\u00e0 stato, per un periodo molto breve, nella citt\u00e0 papale, gi\u00e0 verso il 1511. Questa volta esistevano una serie di ragioni legate alla sua partenza: innanzitutto la fresca elezione di un papa fiorentino, Giulio de' Medici salito al soglio come Clemente VII, inoltre a Firenze si era acuita la recrudescenza di una peste endemica, la stessa che fece rintanare Andrea del Sarto nella campagna mugellese e Pontormo alla Certosa di Firenze. Infine nel 1522 era tornato da Roma a Firenze Perin del Vaga, sempre per via di una pestilenza, il quale doveva aver dato origine a una disputa coi colleghi fiorentini (della quale parla anche Vasari) riguardo a quale fosse la cultura figurativa pi\u00f9 aggiornata, elogiando senza riserve quella grandiosa \"maniera moderna\" messa in scena alla corte papale da Michelangelo, da Raffaello e dagli altri artefici, e arrivando ad accusare provocatoriamente di un eccessivo attaccamento al passato dei suoi interlocutori. La curiosit\u00e0 del Rosso dovette quindi essere solleticata sufficientemente per andare a conoscere direttamente quei portenti.\nL'arrivo a Roma del Rosso, gi\u00e0 spianato dal successo di alcuni suoi disegni l\u00e0 inviati, appariva sotto i migliori auspici e la prima commissione cui attese fu l'affrescatura della Cappella Cesi in Santa Maria della Pace, dove dipinse una \"Creazione di Eva\" e un \"Peccato originale\" (1524), nonch\u00e9 la celebre pala col \"Compianto\" oggi a Boston. In tali opere richiam\u00f2 decisamente l'arte di Raffaello, quella di Michelangelo nelle \"Storie della Genesi\" e quella antica, ispirandosi a un gusto spiccatamente profano. Tali lavori per\u00f2 non dovettero sortire l'effetto sperato, come testimoni\u00f2 Vasari, il quale critic\u00f2 gli affreschi e parl\u00f2 di opere spaesate. Tale giudizio appare oggi eccessivo, sebbene gli affreschi non siano annoverati tra le migliori riuscite del suo pennello; invece il \"Compianto\" fu sicuramente un capolavoro, incredibilmente in bilico tra il tema religioso e lo svolgimento profano, innegabilmente sensuale, nel corpo nudo di Cristo pieno di richiami a Michelangelo e alla statuaria antica.\nUn'altra opera ricordata da Vasari durante il soggiorno romano \u00e8 un abbozzo di una \"Decollazione di san Giovanni Battista\" nella chiesa di San Giacomo a Scossacavalli, opera che dovette forse essere completata da un altro artista, trovandosi su un altare all'epoca dello storico aretino, ma della quale si sono perse le tracce. Inoltre Cellini ricord\u00f2 di aver veduto il Rosso nel castello di Cerveteri, ospite del conte dell'Anguillara, probabilmente nell'estate del 1524. Alcuni hanno riconosciuto un possibile ritratto del conte nel \"Ritratto d'uomo con elmo\", oggi a Liverpool.\nIn definitiva comunque il soggiorno del Rosso a Roma non dev'essere stato il pi\u00f9 fortunato, se ebbe molto tempo per dedicarsi alla preparazione di disegni per trarne incisioni, come testimoniano varie serie per Jacopo Caraglio: i trentuno \"Dei entro nicchie\", le \"Dodici fatiche di Ercole\", la cosiddetta \"Furia\", gli \"Amori degli Dei\", la \"Sfida delle Pieridi\" (della quale resta anche una versione pittorica attribuita al maestro e oggi al Louvre), la \"Battaglia dei Romani coi Sabini\". Si tratta di opere spesso di violenta espressivit\u00e0, in cui l'artista pot\u00e9 mettere a frutto tutto il suo studio delle statue classiche, soprattutto ellenistiche.\nCol sacco di Roma del 1527 Rosso fu in un primo tempo catturato dai Lanzichenecchi tedeschi, vessato (gli vennero rubati i vestiti, fu umiliato e costretto a lavori pesanti) e poi lasciato libero. Costretto a fuggire, prese parte a quella diaspora degli artisti che tanto benefici\u00f2 i centri periferici dell'Italia e dell'Europa.\nPerugia e Sansepolcro.\nL'artista ripar\u00f2 cos\u00ec a Perugia, dove Vasari ricorda che lasci\u00f2 un perduto cartone per un'\"Adorazione dei Magi\", come ringraziamento per l'ospitalit\u00e0 al pittore Domenico Alfani. Dell'opera resta una versione a stampa di Cherubino Alberti e la pala che ne trasse l'Alfani per la chiesa di Santa Maria dei Miracoli a Castel Rigone, oggi in ubicazione sconosciuta.\nIn Umbria si dovette trattenere il giusto necessario prima di trovare un'altra sistemazione, spostandosi presto a Sansepolcro, sotto la protezione del vescovo Leonardo Tornabuoni, per il quale aveva gi\u00e0 dipinto a Roma il \"Cristo morto\". Tra i due, conterranei e pressoch\u00e9 della stessa et\u00e0, dovevano esistere buoni rapporti, ed entrambi erano stati in fuga da Roma in seguito al Sacco. Il 23 settembre 1527 ricevette un'importante commissione, da parte della locale Compagnia di Santa Croce su intercessione del vescovo Tornabuoni, per dipingere una pala d'altare col \"Cristo deposto\", di nuovo il tema trattato a gi\u00e0 a Roma. L'allogazione era gi\u00e0 stata affidata al pittore locale Raffaellino del Colle e fu lui stesso, contrariamente alle volont\u00e0 dei confratelli, a passarla generosamente al Rosso, affinch\u00e9 in citt\u00e0 \"rimanesse qualcosa di suo\", come ricord\u00f2 Vasari. Assai probabile \u00e8 che come ringraziamento il Rosso dovette donare una serie di disegni al collega, un po' come era successo a Perugia; tracce di influenza rossesca abbastanza marcata si incontrano ad esempio nell\"'Incoronazione della Vergine\" di Raffaellino (1526-1527, oggi nel Museo civico), in cui sono presenti figure \"alla romana\", una Maddalena che ricorda le sante inginocchiate della \"Pala Dei\", un inedito cangiantismo e gonfiore dei panneggi, soprattutto in quelli della santa.\nTra il 1527 ed il 1528 realizz\u00f2 quindi il conturbante \"Compianto sul Cristo deposto\", ora nella chiesa di San Lorenzo a Sansepolcro.\nCitt\u00e0 di Castello.\nAll'inizio della primavera del 1528 il Rosso si trovava ad Arezzo, dove conobbe il diciassettenne Giorgio Vasari, a cui diede un disegno per una \"Resurrezione\", poi dipinta dal giovane per Lorenzo Gamurrini e oggi dispersa.\nIl 1\u00ba luglio dello stesso anno Rosso si trovava a Citt\u00e0 di Castello, alla firma del contratto per una grande pala per la locale Compagnia del Corpus Domini, in cui era previsto un Cristo \"resuscitato e glorioso\", quattro sante e, in basso, \"pi\u00f9 e diverse figure che denotino, representino il populo, con quelli angeli che a lui [al pittore] parer\u00e0 di acomodare\". Si tratta del \"Cristo risorto in gloria\" oggi nel locale Museo diocesano, opera dalla laboriosa gestazione. Il tetto della sala data al pittore come laboratorio croll\u00f2 infatti danneggiando il supporto (come si vede ancora oggi sulle assi della tavola), poi al pittore venne una tale febbre che lo fece tornare al pi\u00f9 presto nella pi\u00f9 congeniale Sansepolcro. Qui per\u00f2 si ammal\u00f2 ulteriormente di quartana, per cui si trasfer\u00ec a Pieve Santo Stefano \"a pigliare aria\": qui \u00e8 probabile che ide\u00f2 il disegno con la \"Lapidazione di santo Stefano\", da cui poi Cherubino Alberti trasse un'incisione. Ripass\u00f2 da Arezzo e infine si stabil\u00ec di nuovo a Sansepolcro, dalla quale complet\u00f2 la tavola di Citt\u00e0 di Castello, senza mai farla vedere ai committenti durante l'esecuzione, come ricorda Vasari: tale precauzione fu forse dettata dalla paura dell'ennesimo rifiuto dell'opera, vista lo stato semifinito di molti personaggi e la variazione di alcuni termini previsti dal contratto, come la mancanza degli angeli nell'opera finita.\nA quest'epoca vengono di solito riferiti anche due progetti per altari, entrambi al British Museum (nn. 1948-4-10-15 e pp.\u00a02\u201319), in cui dimostra una notevole pratica col disegno architettonico (ricordata anche da Vasari), che dovette mettere maggiormente a frutto di l\u00ec a poco, in Francia.\nLa Madonna delle Lacrime.\nAd Arezzo fu coinvolto anche nella decorazione ad affresco della chiesa della Madonna delle Lacrime, adesso nota come chiesa della Santissima Annunziata, dal pittore che lo ospitava durante la pausa forzata dei lavori a Citt\u00e0 di Castello, Benedetto Spadari, e un altro amico pure artista, Giovanni Antonio Lappoli. Revocato infatti l'incarico a Niccol\u00f2 Soggi il 22 marzo 1528 per insoddisfazione dei committenti, il 24 novembre di quello stesso anno l'allogazione fu rifatta al Rosso, che s'impegn\u00f2, garante il Lappoli, a portare a termine la decorazione nel giro di ventisei mesi, senza assumere altri incarichi fatto salvo quello per la pala di Citt\u00e0 di Castello gi\u00e0 in essere. L'artista si mise all'opera producendo molti disegni, molti dei quali ci sono pervenuti, che vennero visti, copiati e descritti dal Vasari.\nTuttavia, quando il 17 settembre 1529 il grosso delle truppe fiorentine che proteggeva Arezzo si ritir\u00f2 nel capoluogo per proteggersi dall'imminente attacco delle truppe imperiali, il Rosso, memore ancora dei traumatici fatti del Sacco di Roma di due anni prima, non sentendosi sicuro in citt\u00e0 ripar\u00f2 ancora una volta a Sansepolcro, lasciando i disegni e i cartoni per la Madonna delle Lacrime in cittadella, ovvero nella fortezza, come ricord\u00f2 Vasari e come \u00e8 attestato poi con precisione da un inventario del 12 marzo 1532 quando, tornata la pace, si aprirono due forzieri nella Compagnia locale dalla Santissima Annunziata. Trattandosi proprio quelli del Rosso, vi vennero elencati numerosi disegni, alcuni capi d'abbigliamento e alcuni libri, che hanno poi permesso di ricostruire la biblioteca del Rosso, per lo meno quella che non port\u00f2 con s\u00e9: la \"Naturalis historia\" di Plinio il Vecchio, un volume rilegato identificabile con la \"Cornucopia\" di Niccol\u00f2 Perotti, due \"libricciuoli\" non definiti, il \"Cortegiano\" di Baldassarre Castiglione, il \"De architectura\" di Vitruvio e un libro di devozione alla Vergine.\nPartenza per la Francia.\nVasari ricord\u00f2 di aver discusso esplicitamente col Rosso delle opportunit\u00e0 che la corte di Francia offriva in quegli anni agli artisti italiani (e toscani in particolar modo), tanto da riportare direttamente il dialogo nelle \"Vite\" in cui si ricorda come il Rosso \u00abavesse sempre avuto capriccio di finire la sua vita in Francia e t\u00f2rsi, come diceva egli, a una certa miseria e povert\u00e0 nella quale si stanno gli uomini che lavorano in Toscana e ne' paesi dove sono nati\u00bb. L'occasione per allontanarsi da Sansepolcro fu accelerata da un fatto che gett\u00f2 cattiva luce sul pittore in citt\u00e0: il gioved\u00ec santo del 1530 (14 aprile) un suo allievo venne colto in una chiesa a fare un fuoco con la pece greca per esercitarsi nella piromanzia; il Rosso, che probabilmente era con lui, secondo Vasari scapp\u00f2 nottetempo e, passando per Pesaro, si rifugi\u00f2 a Venezia.\nLa citt\u00e0 lagunare era in quegli anni il ricovero di molti fiorentini antimedicei, molti dei quali presero poi la via della Francia dove trovarono protezione sotto Francesco I: fu il caso di Luigi Alamanni, Zanobi Buondelmonti, Antonio Brucioli e molti altri intellettuali; lo stesso Michelangelo vi si trovava in fuga dall'assedio di Firenze (1529-30), ed aveva in progetto di recarsi in Francia sebbene l'occasione non si concretizz\u00f2. Il Rosso venne ospitato da Pietro Aretino, per il quale disegn\u00f2 un \"Marte e Venere\". L'opera, oggi al Cabinet des Dessins del Louvre (n. 1575) era forse un'allegoria celebrativa della pace tra Francia e Spagna ed era forse destinata ad essere donata al re francese, come una sorta di biglietto da visita per l'artista.\nAlcuni ipotizzano che fu lo stesso Buonarroti, nel lasciare Venezia, a raccomandare il conterraneo Rosso all'ambasciatore francese Lazare de Ba\u00eff; l'ipotesi \u00e8 comunque priva di riscontri e forse \u00e8 pi\u00f9 probabile che l'intermediario fu l'Aretino stesso. In ogni caso nell'autunno del 1530 il Rosso era gi\u00e0 a Parigi, sulle orme di Leonardo da Vinci e Andrea del Sarto che l'avevano preceduto alla corte francese.\nA Parigi e Fontainebleau.\nAccolto dal re, che a detta di Vasari fu colpito, oltre che dalla sua arte, dalle sue qualit\u00e0 personali e dal modo di agire, Rosso ricevette praticamente subito una provvigione di 400 scudi, una casa a Parigi (dove visse poco, passando la maggior parte del suo tempo al castello di Fontainebleau) e la nomina a capo generale di tutte le \"fabbriche\" reali, delle pitture e degli ornamenti: tali notizie presuppongono gi\u00e0 nota la fama del Rosso presso il re grazie ai fiorentini e agli aretini presenti alla sua corte, sia come pittore che come architetto. Di lui dopotutto possedeva gi\u00e0 da anni l'originale del \"Mos\u00e8 che difende le figlie di Ietro\", e altre opere poi perdute o disperse. Tra queste un inventario del 1625 cita una \"Giuditta con la testa di Oloferne\" (di cui resta una versione a stampa di Ren\u00e9 Boyvin, una \"Contesa delle Pieridi\" (forse al Louvre), la \"Leda col cigno\" disegnata da Michelangelo (forse quella della National Gallery di Londra), e il quadretto con \"Marte e Venere\" (del quale resta un disegno al Louvre).\nTra i primi progetti eseguiti per il re ci fu un progetto forse per un rilievo scultoreo dei \"Santi Pietro e Paolo\" (noto da incisioni). Del successo del Rosso a Fontainebleau, oltre alla biografia vasariana, esistono tracce scritte nel carteggio michelangiolesco, come la lettera spedita da Piacenza da Antonio Mini al Buonarroti (1531), in cui si ricorda come alcuni fiorentini di ritorno dalla corte di Francia abbiano trovato il Rosso \"gra' maestro di danari e d'altre provvisioni\", o quella mandata da Lione dove si ribadisce la \"gra[n]dissima provisione\", o quella del 2 gennaio 1532, pure da Lione, in cui si informa che \u00e8 stato visto il Rosso andare a cavallo tra tanti servitori e con le selle coperte da ricchi panni.Nonostante la ricchezza di documenti, i dieci anni circa di lavoro del Rosso in Francia sono in massima parte ignoti. Due dipinti sono descritti minuziosamente da Vasari come eseguiti subito dopo l'arrivo del pittore in Francia e prima di quello del Primaticcio (1532). Se poco e niente si conosce dell'\"Amore e Psiche\", che forse si pu\u00f2 identificare nell'\"Amore e Venere\" di cui si conserva un disegno al Louvre, il \"Bacco e Venere\" \u00e8 stato identificato con cautela nel dipinto di \"Bacco, Venere e Amore\" nel Mus\u00e9e national d'histoire et d'art della citt\u00e0 di Lussemburgo.\nAl castello di Fontainebleau inizi\u00f2 a lavorare nel Padiglione di Pomona (1532-1535, gi\u00e0 al primo piano, oggi non pi\u00f9 esistente), probabilmente disegnato da lui nell'architettura oltre che affrescato con \"Storie di Vertumno e Pomona\" assieme al Primaticcio. Tra gli altri aiuti ricordati nelle sue imprese francesi ci furono Lorenzo Naldini, Domenico del Barbiere, Lionardo Fiammingo, Francesco Caccianemici, Giovan Battista Bagnacavallo e Luca Penni.\nPi\u00f9 complessa era la decorazione della Galleria di Francesco I, conclusa nell'architettura nel 1530 e iniziata tra il 1533 e il 1535, con stucchi, pitture e un complesso sistema di simboli e allusioni trionfalistiche. Prima opera del genere in Francia \u00e8 oggi difficilmente leggibile per le numerose ridipinture e le modifiche succedutesi nei secoli. Nel paese straniero le sue ricerche sul colore, sul movimento, la sua originalit\u00e0 a tutti i costi si stemper\u00f2, attenuandosi in una maniera pi\u00f9 snella ed elegante.\nNel 1532 il re gli diede lo status di canonico della Sainte-Chapelle e nel 1537 di Notre-Dame. Vasari ricord\u00f2 come l'artista in Francia fece fronte a numerosissime opere, tra cui disegni di \"saliere, vasi, conche et altre bizzarrie\", progetti \"per abbigliamenti di cavalli, di mascherate, di trionfi e di tutte l'altre cose che si possono immaginare, e con s\u00ec strane e bizzarre fantasie che non \u00e8 possibile far meglio\". Di tutte queste fatiche oggi resta ben poco, tra cui qualche straordinario foglio (come la \"Prima visione del Petrarca della morte di Laura\", 1534, Christ Church Picture Gallery, Oxford) e alcune incisione tratte da suoi progetti (come i \"Costumi delle tre Parche\" di Pierre Milan).\nDel periodo francese resta una sola opera ascrivibile sicuramente alla mano del Rosso, la \"Piet\u00e0\" del Louvre, dipinta per il connestabile Anne de Montmorency, di cui compare l'arme.\nLa morte.\nLe fonti francesi tacciono sulla morte del Rosso, mentre Vasari descrive un improvviso ribaltamento delle sue fortune, che lo port\u00f2 al suicidio. Accusando ingiustamente di furto il pittore e amico Francesco di Pellegrino, il quale per la denuncia aveva sub\u00ecto anche la tortura, il Rosso fu assalito da sensi di colpa, anche per la reazione violenta dell'accusato. Procuratosi un veleno potentissimo, si sarebbe tolto la vita il 14 novembre 1540. Su tale informazione vasariana molti hanno espresso dubbi, tuttavia se non \u00e8 confermata da documenti, non \u00e8 nemmeno confutabile.\nTutte le opere che a corte gli erano state commissionate, vennero allora affidate a Francesco Primaticcio, il quale diede origine, proseguendo nell'opera del Rosso, alla scuola di Fontainebleau.\nGrafica.\nSpesso il Rosso faceva numerosi disegni preparatori delle sue pitture, dei quali solo una parte ci sono giunti. In particolare esisteva un corpus di disegni relativo al periodo di Fontainebleau che ebbe diversi proprietari e che fu diviso fra vari passaggi, tra Cherubino Alberti, Gian Giacomo Caraglio, Ren\u00e9 Boyvin e altri. Il termine \"Scuola di Fontainebleau\" fu usato per la prima volta nel 1818 per segnare e riordinare i disegni preparatori degli affreschi del castello, che spesso si trovavano in fogli non segnati."}
{"id": "227557", "revid": "1462973", "url": "https://it.wikipedia.org/wiki?curid=227557", "title": "Portico di Romagna", "text": ""}
{"id": "227562", "revid": "125851634", "url": "https://it.wikipedia.org/wiki?curid=227562", "title": "Quartiere latino (Parigi)", "text": "Il quartiere latino, a Parigi, non \u00e8 un vero e proprio quartiere nel senso amministrativo del termine, ma una zona a cavallo del V e VI \"arrondissement\", che va da Saint-Germain-des-Pr\u00e9s ai Giardini del Lussemburgo. Trae il suo nome dall'uso esclusivo del latino che si faceva nei corsi erogati dalle scuole e universit\u00e0 medievali che vi hanno sede.\nStoria.\nQuesto quartiere si estende su due \"arrondissement\" e ha come centro la Sorbona, ma non corrisponde propriamente a delle reali divisioni amministrative.\n\u00c8 un quartiere molto frequentato da studenti e professori proprio perch\u00e9 vi sono concentrati numerosi istituti, scuole e universit\u00e0. Si pensi, a titolo di esempio, alla Sorbona, alle universit\u00e0 Paris II: Panth\u00e9on-Assas e Sorbonne Nouvelle, al campus di Jussieu che ospita le universit\u00e0 Paris VI e Paris VII, al Coll\u00e8ge de France e alla biblioteca Sainte-Genevi\u00e8ve.\nSono inoltre presenti collegi, licei e sedi ufficiali di alcune grandi scuole (\u00c9cole des Mines de Paris, \u00c9cole nationale sup\u00e9rieure des beaux-arts, \u00c9cole Normale Sup\u00e9rieure, l'\u00c9cole polytechnique, l'Institut sup\u00e9rieur d'\u00e9lectronique de Paris (ISEP). Numerose librerie specializzate in letteratura, poesia, storia, politica, filosofia, sono anch'esse presenti nei dintorni.\nNegli anni sessanta e soprattutto durante le manifestazioni del maggio 1968, il quartiere latino \u00e8 stato uno dei centri nevralgici dei vari moti della contestazione personale.\nGeografia.\nSituato sulla sinistra della Senna, di fronte all'\u00cele de la Cit\u00e9 e all'\u00cele Saint-Louis, \u00e8 collegato alle isole e all'altra riva da diversi ponti. Fra questi, i seguenti son degni di nota per la loro bellezza:"}
{"id": "227563", "revid": "798140", "url": "https://it.wikipedia.org/wiki?curid=227563", "title": "Rachel Carson", "text": "\u00c8 autrice di molti libri tra cui \"Primavera silenziosa\" (\"Silent Spring\") che ebbe un enorme successo negli Stati Uniti d'America e lanci\u00f2 il movimento ambientalista. \"Primavera silenziosa\" ebbe un grande effetto negli Stati Uniti incitando un cambiamento nella politica nazionale sui fitofarmaci.\nBiografia.\nGiovent\u00f9 e educazione.\nRachel Carson nacque nel 1907 in una piccola famiglia di campagna che viveva vicino a Springdale, Pennsylvania. Da bambina ebbe molto tempo per imparare molto sui campi e i boschi grazie a sua madre. Inizialmente i suoi studi riguardarono l'inglese e la scrittura creativa, ma cambi\u00f2 presto indirizzandosi sulla biologia marina. Il suo talento per la scrittura l'aiuta nel suo nuovo campo di lavoro in quanto \"rende gli animali nei boschi o nelle acque, dove vivono, come se fossero vivi\". Si diplom\u00f2 nel 1929 al Pennsylvania College for Women \"magna cum laude\". Nonostante le difficolt\u00e0 finanziarie, continu\u00f2 gli studi in zoologia e genetica alla Johns Hopkins University, ottenendo la laurea in zoologia nel 1932.\nInsegn\u00f2 zoologia alla Johns Hopkins e alla Universit\u00e0 del Maryland per molti anni. Continu\u00f2 gli studi per il dottorato in particolare presso il Laboratorio di Biologia Marina in Woods Hole, Massachusetts. La sua situazione finanziaria, mai sufficiente, peggior\u00f2 nel 1932 quando mor\u00ec il padre, lasciando alla Carson il compito di prendersi cura della madre anziana; questo carico le rese impossibile il prosieguo degli studi per il dottorato. Scrisse invece una tesi per un master universitario intitolata \"Lo sviluppo del Pronefro durante lo stadio embrionale e larvale del Pesce Gatto (\"Ictalurus puncatatus\")\". Accett\u00f2 in seguito un lavoro part time presso il Dipartimento della Pesca degli USA come scrittrice scientifica. Nel tempo ha dovuto superare la resistenza all'idea allora radicale di avere una donna all'esame per il Servizio Civile Statunitense. A dispetto delle aspettative, super\u00f2 tutti gli altri pretendenti e nel 1936 divenne la seconda donna ad essere stata assunta a tempo indeterminato dal Dipartimento Statunitense per la Pesca, come biologa marina.\nGli inizi della carriera e le prime pubblicazioni.\nAl Dipartimento Statunitense per la Pesca, la Carson lavor\u00f2 in svariati campi, dai libri di cucina alle pubblicazioni scientifiche e divenne famosa per la sua insistenza a scrivere articoli ad alti livelli. Agli inizi della carriera il capo del Dipartimento di Ricerca Scientifica, che era stato determinante nel trovarle la sua prima posizione professionale, rifiut\u00f2 uno dei suoi scritti per la radio perch\u00e9 erano \"troppo letterari\". Sugger\u00ec di sottoporlo a \"The Atlantic Monthly\", un mensile statunitense di cultura. Con grande stupore della Carson, l'articolo venne accettato e pubblicato come \"Undersea\" nel 1937.\nLe sue responsabilit\u00e0 nei confronti della famiglia aumentarono l'anno in cui sua sorella maggiore mor\u00ec all'et\u00e0 di 40 anni e la Carson dovette prendersi a carico i suoi due nipoti.\nLa casa editrice Simon &amp; Schuster, impressionata da \"Undersea\", contatta la Carson e le suggerisce di ampliarlo per farne un libro. Dopo molti anni di lavoro serale produsse \"Under the Sea-Wind\" (1941) che ricevette eccellenti recensioni ma fu un flop da punto di vista commerciale. Ebbe la sfortuna di venir pubblicato solo un mese prima che l'attacco a Pearl Harbor portasse gli Stati Uniti nella seconda guerra mondiale.\nLa Carson fece carriera nel Dipartimento (da allora venne trasformato nel Servizio Pesca e Natura), diventando editore capo delle pubblicazioni nel 1949. Per un certo tempo lavor\u00f2 su nuovo materiale per la preparazione del suo secondo libro; venne rifiutato da quindici diverse riviste prima che \"The Katie\" lo suddivise in numeri diversi per \"A profile of the Sea\" nel 1951. Altre parti comparvero presto nella rivista \"Nature\", e la Oxford University Press lo pubblic\u00f2 in forma di libro col titolo \"The Sea Around Us\". Rimase nella lista dei bestseller del \"New York Times\" per 86 settimane, venne pubblicata una versione ridotta nel \"Reader's Digest\", vinse nel 1952 il \"National Book Award\" e la Carson venne premiata con due dottorati onorari. Venne inoltre prodotto un film documentario che durava 61 minuti e che vinse un Premio Oscar.\nCon il successo venne anche la sicurezza finanziaria e la Carson pot\u00e9 lasciare il lavoro nel 1952 per concentrarsi sulla scrittura a tempo pieno. Complet\u00f2 il terzo volume della sua trilogia sul mare, \"The Edge of the Sea\", nel 1955. Tra il 1956 e il 1957, la Carson lavor\u00f2 per diversi progetti e scrisse molti articoli per riviste popolari.\nUna terza tragedia familiare la colp\u00ec quando una delle sue nipoti che aveva a carico mor\u00ec nel 1957 all'et\u00e0 di 31 anni, lasciando un figlio di 5 anni. La Carson prese la responsabilit\u00e0 di far crescere il bambino continuando a prendersi cura della madre, che all'epoca era novantenne. Adott\u00f2 il bambino e compr\u00f2 una propriet\u00e0 rurale nel Maryland per avere maggiore spazio. Questa condizione ambientale fu un fattore fondamentale per la sua scelta di un nuovo argomento di ricerca.\n\"Primavera Silenziosa\" e la messa al bando del DDT.\nDalla met\u00e0 degli anni quaranta la Carson cominci\u00f2 ad essere preoccupata per l'uso dei nuovi fitofarmaci sintetizzati di recente, in particolare il DDT. \"Pi\u00f9 cose imparo sull'uso dei pesticidi, pi\u00f9 divento preoccupata\" scrisse pi\u00f9 tardi, spiegando la sua decisione di cominciare a fare ricerche per quello che divenne il suo lavoro pi\u00f9 famoso, \"Primavera Silenziosa\". \"Quello che ho scoperto era che tutto ci\u00f2 che era importante per me come naturalista veniva maltrattato, e che non c'era nient'altro di pi\u00f9 importante che io potessi fare\".\n\"Primavera Silenziosa\" si focalizza sull'ambiente e sui fitofarmaci in particolare. \u00c8 conosciuto come la crociata della Carson e lei lavor\u00f2 su questo libro fino alla morte. La Carson esplor\u00f2 le connessioni ambientali: nonostante un biocida sia finalizzato all'eliminazione di un organismo, i suoi effetti si risentono attraverso la catena alimentare, e ci\u00f2 che era inteso per avvelenare un insetto finisce per avvelenare altri animali e uomini.\nL'impegno di scrivere il libro richiese quattro anni e cominci\u00f2 con una lettera che la Carson ricevette da un'amica. Veniva da parte di Olga Owens Huckins, dal New England, che possedeva una santuario per uccelli. Secondo la lettera, il santuario era stato spruzzato senza piet\u00e0 col DDT dal governo. La lettera chiedeva alla Carson di usare la sua influenza con le autorit\u00e0 governative per avviare un'indagine sull'uso dei fitofarmaci. La Carson decise che avrebbe avuto molto pi\u00f9 effetto parlare del problema in una rivista; gli editori non erano, per\u00f2, interessati, per cui alla fine il progetto prese forma di un libro.\nOra, come autrice rinomata, poteva permettersi di chiedere (e ricevere) l'aiuto di importanti biologi, chimici, patologi e entomologi. Us\u00f2 \"Primavera Silenziosa\" per creare un'associazione mentale nella gente tra la mortalit\u00e0 dell'ambiente naturale e l'uso spropositato di insetticidi come il dieldrin, il toxaphene e l'heptachlor. Le sue preoccupazioni riguardo alle pratiche riguardanti l'introduzione di un'enorme variet\u00e0 di prodotti industriali e rifiuti negli ambienti terrestri e acquatici, nonch\u00e9 umani, con poco interesse alla possibile tossicit\u00e0 conseguente, scosse l'opinione pubblica tanto quanto il mondo scientifico; \"Stiamo sottoponendo intere popolazioni all'esposizione di sostanze chimiche che sono state dichiarate estremamente velenose e in molti casi con effetti cumulativi. Queste esposizioni cominciano alla nascita, se non addirittura prima, e - a meno che le cose non cambino - continuer\u00e0 per tutta la vita delle persone.\"\nAncora prima della pubblicazione di \"Primavera silenziosa\" nel 1962, vi fu una strenua opposizione. Il Time riferisce nel 1999: \"La Carson venne assalita violentemente da minacce di cause e derisione, inclusa l'insinuazione che questa scienziata cos\u00ec meticolosa fosse una \"donna isterica\" non qualificata a scrivere un libro di tale portata. Un imponente contrattacco venne organizzato e guidato da Monsanto, Velsicol e American Cyanamid - come da tutta l'industria chimica - puntualmente supportata dal Dipartimento dell'Agricoltura degli Stati Uniti come pure dai pi\u00f9 cauti nel mondo dei mass media.\"\nScienziati dell'American Cyanamid come Robert White-Stevens (che scrisse: \"Se l'uomo dovesse seguire gli insegnamenti di Miss Carson, si tornerebbe al Medioevo e gli insetti e le malattie erediterebbero ancora una volta la terra\"), compagnie chimiche e altri critici attaccarono i dati e le interpretazioni presenti nel libro. Altri andarono ancora pi\u00f9 a fondo attaccando le credenziali scientifiche della Carson perch\u00e9 la sua specializzazione era la biologia marina e la zoologia, non la biochimica. Alcuni la definirono addirittura una semplice birdwatcher con pi\u00f9 tempo libero che conoscenza scientifica, definendola non professionale. Una parte dei suoi oppositori la accus\u00f2 addirittura di essere comunista. Inoltre, molti critici affermarono ripetutamente che lei stesse richiedendo l'eliminazione di tutti i fitofarmaci, nonostante il fatto che la Carson avesse messo in chiaro che non stava sostenendo la messa al bando o il completo ritiro dei fitofarmaci utili, ma ne stava invece incoraggiando un uso responsabile e amministrato con cautela con la consapevolezza dell'impatto delle sostanze chimiche sull'intero ecosistema. Infatti, conclude la sua sezione sul DDT in \"Primavera Silenziosa\" non invocando una totale proibizione ma con \"Un consiglio pratico dovrebbe essere \"Spruzza il meno che ti sia possibile\" piuttosto che \"Spruzza al limite delle tue capacit\u00e0\"\".\nHoughton Mifflin venne spinto a stroncare il libro, ma non cedette. \"Primavera Silenziosa\" fu recensito positivamente da molte persone esterne al mondo dell'agricoltura e della chimica e divenne velocemente un best seller sia negli Stati Uniti che oltreoceano. Ancora una volta la rivista Time afferm\u00f2 che, prima di un anno circa dalla pubblicazione, \"la maggior parte degli oppositori della Carson stanno velocemente tornando sulle loro posizioni. Nella loro infima campagna per portare la loro protesta ai livelli di una questione di pubbliche relazioni, gli interessi delle aziende chimiche hanno solo aumentato la consapevolezza dell'opinione pubblica.\".\nL'uso dei fitofarmaci divenne una questione pubblica, soprattutto dopo un'apparizione televisiva della Carson nell'aprile 1963 in un dibattito con un portavoce di un'azienda chimica. In quello stesso anno venne eletta all'Accademia Americana delle Arti e delle Scienze e ricevette molti altri premi e onorificenze, tra cui la medaglia Audubon e la medaglia Cullen della American Geographical Society.\nLa Carson ricevette centinaia di inviti a tenere discorsi, ma non fu in grado di accettarne la maggior parte. La sua salute era cominciata a declinare da quando le era stato diagnosticato un cancro al seno quando era a met\u00e0 della scrittura di \"Primavera Silenziosa\". In una delle sue ultime apparizioni in pubblico, la Carson testimoni\u00f2 di fronte alla Commissione Consultiva Scientifica del Presidente Kennedy, che aveva pubblicato una relazione nel 15 maggio 1963 nella quale appoggiava largamente le sue tesi scientifiche\nNon visse abbastanza a lungo per\u00f2 per vedere la messa al bando del DDT negli USA. Mor\u00ec il 14 aprile 1964 all'et\u00e0 di 56 anni. Indebolita da un tumore ai polmoni e dal regime di trattamento della malattia, si ammal\u00f2 nel gennaio 1964 a causa di un virus che ne colp\u00ec l'apparato respiratorio. Le sue condizioni peggiorarono e in febbraio i dottori scoprirono che era affetta da una forte anemia, causata dai trattamenti anticancro a base di radiazioni. In marzo si scopr\u00ec una metastasi del tumore al fegato. La causa diretta ed immediata del suo decesso fu un infarto miocardico occorsole nella sua casa di Silver Spring.\nNel 1980 venne premiata con la Medaglia Presidenziale della Libert\u00e0, il pi\u00f9 alto grado di onore civile negli USA.\nL'influenza della Carson.\n\"Primavera Silenziosa\" rimane un testo fondamentale per il movimento ambientalista contemporaneo in Occidente ed \u00e8 ancora considerato un'importante opera letteraria.\nIl Dipartimento di Protezione Ambientale e di Conservazione delle Risorse Naturali del Commonwealth ha sede a Harrisburg in Pennsylvania ed \u00e8 dedicato a Rachel Carson.\nIl 22 aprile 2006, per la celebrazione del \"Earth Day\", il \"Ninth Street Bridge\" di Pittsburgh \u00e8 stato rinominato \"Rachel Carson Bridge\".\nTra il 1964 e il 1990, circa 260 ettari vicino Brookeville in Maryland furono acquistati e trasformati nel \"Rachel Carson Conservation Park\". Il fiume Hawling scorre attraverso questo parco e ci sono sentieri per passeggiate a piedi o a cavallo che passano\ntra i pascoli e i boschi. \u00c8 amministrato dalla \"Maryland-National Capital Park and Planning Commission\".\nVi sono almeno quattro scuole pubbliche che le sono state dedicate. Rachel Carson Elementary School a Gaithersburg (Maryland), la Rachel Carson Elementary School a San Jose (California) e la Rachel Carson Middle School a Herndon (Virginia).\nIl premio \"Rachel Carson\" venne istituito a Stavanger, Norvegia nel 1991 e viene dato a donne che hanno contribuito nel campo della protezione ambientale.\nNel 2007 si \u00e8 festeggiato il centenario della nascita di Rachel Carson. L'associazione Rachel Carson Homestead Association ha organizzato quattro eventi durante l'anno, incluso il 27 maggio, data di nascita della Carson.\n\"A Sense of Wonder\", un monologo basato sulla vita e le opere di Rachel Carson\u2014scritto e eseguito sul palco e sugli schermi dall'attrice Kaiulani Lee\u2014ha girato gli USA, il Canada, l'Inghilterra e l'Italia fin dal 1995. L'opera, composta da due atti, \u00e8 ambientata nella casa estiva nel Maine della Carson e nella sua abitazione a Silver Spring dopo la pubblicazione di \"Primavera Silenziosa\". Lo spettacolo \u00e8 stato eseguito a conferenze regionali e nazionali e in pi\u00f9 di cento universit\u00e0.\nIl 22 aprile 2006, in occasione della Giornata della Terra, uno dei tre ponti gemelli di Pittsburgh conosciuti come le Tre Sorelle \u00e8 stato ribattezzato ponte Rachel Carson in suo onore.\nPer celebrare il cinquantenario della pubblicazione di \"Primavera silenziosa\", il musicista statunitense Steven Stucky ha composto un poema sinfonico per grande orchestra, intitolato appunto \"Silent Spring\", eseguito per la prima volta a Pittsburgh il 17 febbraio 2012."}
{"id": "227565", "revid": "287204", "url": "https://it.wikipedia.org/wiki?curid=227565", "title": "Bocconi", "text": ""}
{"id": "227568", "revid": "1719883", "url": "https://it.wikipedia.org/wiki?curid=227568", "title": "Macrocosmo e microcosmo", "text": "Macrocosmo e microcosmo, in ambito ermetico ed esoterico, designano due entit\u00e0 di cui l'una \u00e8 riproduzione in scala dell'altra, e che per via della loro somiglianza formano un insieme indivisibile, un'unit\u00e0 dove le parti (il microcosmo) sono in rapporto al tutto (il macrocosmo).\nL'utilizzo di questi due termini serve a chiarificare, sul piano filosofico, il tipo di relazione intercorrente tra l'Uno e i molti, che non \u00e8 di semplice alterit\u00e0 o diversit\u00e0, cio\u00e8 di differenza \"quantitativa\", ma di sostanziale identit\u00e0, vigendo un'analogia \"qualitativa\" tra il macrocosmo, contenente in s\u00e9 ogni parte, e il microcosmo, che a sua volta contiene in piccolo il tutto.\nIn tal modo il sapiente, il filosofo, o lo scienziato, possono basarsi su un modello esplicativo unitario del sapere, valido a tutti i livelli: la filosofia ermetica, ad esempio, poteva fare dell'uomo il microcosmo, mentre l'universo definiva il macrocosmo.\nSapienza occidentale.\nL'identit\u00e0 tra microcosmo e macrocosmo \u00e8 stata sostenuta sin dall'antichit\u00e0, e attraversando i secoli ha rappresentato la base teorica di numerose scienze sapienziali, come l'astrologia, la magia, la psicologia, la medicina. Nelle scuole misteriche e iniziatiche valeva il detto: \nFilosofia antica.\nPresso la filosofia greca il mondo era concepito come un ente animato, analogo all'uomo e composto, come tale, da anima e corpo: questa visione del cosmo si rifletteva in quella politica, che identificava l'ordine naturale dell'universo con le leggi della citt\u00e0. L'uomo greco era inserito cos\u00ec in un'armonia esistente fra la \"polis\" e i suoi abitanti, assimilata a quella vigente in natura fra il tutto e le sue singole parti.\nAnche sul piano filosofico, era ferma convinzione della scuola pitagorica che esistesse un legame identitario tra macrocosmo e microcosmo, da ricercare attraverso le scienze dei numeri, della matematica e della geometria: i numeri stessi, in quanto elementi in grado di unificare l'universo, creavano quelle corrispondenze tra le manifestazioni molteplici dell'essere.\nPlatone nel \"Timeo\" elabor\u00f2 una sorta di fisiologia simbolica del corpo umano, collegando analogicamente i suoi vari organi ai componenti fondamentali dell'universo: terra, aria, acqua, fuoco. Il collegamento operato da Platone si basava soprattutto sulla forma delle parti anatomiche: in particolare il cranio, per via della sua sfericit\u00e0, \u00e8 il pi\u00f9 omogeneo al divino, essendo il cerchio la figura pi\u00f9 perfetta, espressione di intelligenza e capacit\u00e0 di elevarsi alla conoscenza. Nel \"Timeo\" il cosmo \u00e8 descritto come un grande animale, permeato da un'\"Anima del mondo\", e contenente dentro di s\u00e9 altri animali, che a loro volta ne contengono altri e cos\u00ec via: un concezione che nella medicina platonica sar\u00e0 equiparata all'immagine di tanti cerchi concentrici l'uno dentro l'altro, diversi sul piano quantitativo ma identici su quello qualitativo.\nSuccessivamente Aristotele, pur discostandosi dall'animismo platonico, avrebbe effettivamente pensato i vari corpi celesti, quali il Sole, la Luna e i pianeti, come situati entro diversi cerchi concentrici.\nAll'inizio dell'et\u00e0 ellenistica fu nuovamente lo stoicismo a concepire l'universo come un unico grande organismo, regolato da intime connessioni fra le sue parti o \u03c3\u03c5\u03bd-\u03c0\u03b1\u03b8\u03b5\u03af\u03b1 (\"syn-path\u00e8ia\"), cio\u00e8 da un comune sentimento di compassione che unifica la sfera soprannaturale con quella umana, e in virt\u00f9 della quale qualsiasi evento, anche minimo, si ripercuote su ogni altro. L'uomo vi occupa un posto privilegiato, in quanto partecipe attivo del \"Logos\", che anima l'universo ed \u00e8 presenza immanente del divino nelle vicende del mondo, il quale \u00e8 perci\u00f2 un tutto omogeneo, nel quale non ci sono zone vuote. Contro l'epicureismo che spiegava la realt\u00e0 sulla base di mere leggi meccaniche, gli stoici affermano la fluidit\u00e0 e penetrabilit\u00e0 dei corpi, i quali si condizionano a vicenda:\nLa stretta relazione tra macrocosmo e microcosmo era nota del resto anche nell'antica Roma, dove lo studio della corrispondenza tra la volta celeste e gli elementi viventi e non viventi della terra consentiva agli auguri e agli aruspici di trarre auspici in grado di predire il destino, servendosi di pratiche come l'ornitomanzia o la lettura del fegato e delle viscere degli animali: se vi osservavano segni particolari o altre anomalie, li riferivano ad un corrispondente settore del cielo per capire quale divinit\u00e0 avesse inviato quel segno, di cui avrebbero interpretato il significato.\nLe diverse concezioni della filosofia antica vennero infine riprese e rielaborate da Plotino, che recuper\u00f2 ad esempio dallo stoicismo la consapevolezza dell'interdipendenza tra tutte le parti dell'universo:\nPlotino riprese inoltre la nozione di Anima del mondo dal \"Timeo\" platonico, affermando che \u00abquesto universo \u00e8 un animale unico che contiene in s\u00e9 tutti gli animali, avendo una sola Anima in tutte le sue parti\u00bb. Plotino si fa portatore di una visione circolare, in base alla quale l'Anima universale, nata dall'emanazione delle precedenti ipostasi (Uno e Intelletto), emana l'anima individuale umana che ha la possibilit\u00e0 del ritorno. Si tratta di un ciclo che dalla processione risale alla contemplazione; dalla necessit\u00e0 alla libert\u00e0: sono due poli complementari, i due aspetti di una realt\u00e0 sola.\nI molti sono un riflesso dell'Uno, \u00abpoich\u00e9 ognuno di essi contiene tutto in s\u00e9, e al tempo stesso vede tutto in ogni altro, cosicch\u00e9 ovunque \u00e8 tutto, e ogni cosa \u00e8 tutto\u00bb. La corrispondenza tra macrocosmo e microcosmo \u00e8 data dal fatto che il mondo non \u00e8 stato creato volontariamente da un Dio esterno ad esso in vista di un fine, bens\u00ec \u00abesiste necessariamente e non deriva da un atto di riflessione, ma da un essere superiore che genera \"per natura\" un essere simile a s\u00e9 stesso\u00bb. L'Uno, pertanto, da un lato \u00e8 immanente al mondo, dall'altro per\u00f2 \u00e8 trascendente. Solo all'uomo \u00e8 data infatti la possibilit\u00e0 dell'estasi, in quanto unico essere libero capace di ritrovare dentro di s\u00e9 la stessa struttura gerarchica di cui \u00e8 intessuta la realt\u00e0 metafisica.\nErmetismo.\nIl neoplatonismo di Plotino, da questo punto in poi, si fonder\u00e0 sempre pi\u00f9 con le correnti di pensiero del misticismo ermetico, che notevole rilevanza avevano assunto nell'et\u00e0 ellenistica a partire dal II secolo d.C.: per l'ermetismo il rapporto che legava macrocosmo e microcosmo era un rapporto di analogia, e difatti il principio di analogia \u00e8 il fondamento principale della sua visione della struttura del reale.\nNel tentativo di pervenire ad una visione unitaria dell'universo intero, ivi incluso l'essere umano, in grado di rendere ragione della molteplicit\u00e0 caotica apparentemente priva di ordine, l'ermetismo perviene alla spiegazione, detta di analogia o equivalenza, che lo stesso leggendario caposcuola, Ermete Trismegisto, avrebbe descritto in questi termini in un testo a lui attribuito, \"La tavola di Smeraldo\":\nIl principio di analogia, che non \u00e8 proprio un'eguaglianza vera e propria ma semmai \u00e8 paragonabile a un \"come se\", ha due caratteristiche fondanti. Esso infatti \u00e8 simultaneamente:\nQuesta stessa ispirazione ermetica sarebbe entrata a far parte di nuove correnti religiose, gnostiche ed esoteriche, che si rifacevano ad una rilettura eterodossa della tradizione di pensiero ebraico-cristiana, e che identificava Ges\u00f9 con il maestro delle Scritture, o \u00abrabbi Jeschua di Nazareth\u00bb. Ad esempio il \"Vangelo di Tommaso\", detto \u00ab\"Didimo\"\u00bb, \u00e8 attribuito ad un autorevole esponente della primitiva comunit\u00e0 cristiana di Siria, che viene ritenuta impegnata in una seria e profonda ricerca spirituale a partire dall'insegnamento del maestro. Didimo significa gemello, doppio, e sarebbe stato considerato infatti fratello gemello del rabbi stesso. In questo testo si legge:\nCristianesimo.\nTali correnti furono accolte solo in parte all'interno del cristianesimo, che descriveva l'uomo a immagine e somiglianza di Dio, cio\u00e8 del Creatore, ma escludeva per ci\u00f2 stesso una commistione con gli elementi del creato, come affermato ad esempio da Gregorio di Nissa. Ci\u00f2 non vuol dire tuttavia che si negassero delle forme di analogia per cercare di spiegare la realt\u00e0 immanente collegandola con quella trascendente. Lo stesso san Paolo enunciava una correlazione fra cosmogenesi e ontogenesi, cio\u00e8 tra evoluzione del mondo ed evoluzione dell'uomo: \nSar\u00e0 poi soprattutto Agostino d'Ippona, recuperando gran parte della tradizione platonica e neoplatonica, a sostenere l'idea d'una progressiva gradualit\u00e0 fra i beni inferiori ed il Bene Assoluto, una \"commensurabilit\u00e0\" tra la perfezione divina e l'imperfezione.\nPi\u00f9 tardi anche Tommaso d'Aquino si far\u00e0 portatore di una visione cosmologica incentrata sul principio di analogia: la creazione \u00e8 per lui strutturata gerarchicamente, in un perenne passaggio dalla potenza all'atto, secondo una scala ascendente che va dalle piante agli animali, e da questi agli uomini, fino agli angeli e a Dio, che in quanto motore immobile dell'universo \u00e8 responsabile di tutti i processi naturali. Creando continuamente il mondo dal pieno di S\u00e9, in un processo tuttora ininterrotto, ne risulta che la realt\u00e0 \u00e8 una Sua emanazione, fatta come dice la Genesi a Sua \u00abimmagine e somiglianza\u00bb; gli enti sono una copia di Dio, pur non coincidendo con Dio stesso che appunto non risiede nelle realt\u00e0 naturali, perch\u00e9 ci\u00f2 significherebbe panteismo, che Tommaso rifugge. A differenza degli esiti a cui giunger\u00e0 la scolastica pi\u00f9 tarda, esiste dunque un'analogia tra il piano immanente e quello trascendente, intesa da Tommaso in senso prevalentemente qualitativo, a differenza dei rapporti logico-matematici intercorrenti su un piano orizzontale, cio\u00e8 tra enti di pari natura, dove prevale un'analogia di tipo quantitativo.\nNel XII secolo, il neoplatonico Bernardo Silvestre, legato alla Scuola di Chartres, compose il poema \"Megacosmus et Microcosmus\". Al suo interno trovano menzione figure della mitologia pagana come la dea Urania e il creatore Pantomorfo, in sostituzione del Demiurgo del \"Timeo\".\nRinascimento.\nNel Rinascimento, soprattutto all'interno di certi ambienti alchemico-cristiani dell'Europa, in cui si assiste al rifiorire di correnti neoplatoniche ed ermetiche, riprese vigore una visione esoterica dell'essere umano, concepito come un microcosmo in cui si riflette il macrocosmo, cio\u00e8 come un insieme di parti che concorrono a formare un tutto organico, ognuna delle quali veniva associata ad esempio ad un particolare pianeta, o un particolare metallo. La corrispondenza qualitativa tra grande e piccolo, dove l'uno veniva assurto a simbolo del secondo, fu alla base in particolare dell'astrologia, la quale richiedeva la capacit\u00e0 di percepire, riconoscere ed interpretare l'analogia nascosta in quei simboli, e quindi di porre in relazione i pianeti, i segni e le case, con personaggi, animali, metalli, colori, individuati in base alla loro valenza psicologica.\nLa filosofia rinascimentale \u00e8 tutta permeata dalla tensione verso l'Uno: si va alla ricerca di un sapere unitario, organico, coerente, che funga da raccordo di tutte le conoscenze dello scibile umano, e che sappia ricondurre la molteplicit\u00e0 nell'unit\u00e0, la diversit\u00e0 nell'identit\u00e0. Ricevono cos\u00ec grande impulso numerose discipline come la matematica, la geometria, la numerologia, l'astronomia, che risultano connesse tra loro e che mirano tutte a interpretare la realt\u00e0 in chiave simbolica e unitaria. La ricerca della pietra filosofale da parte degli alchimisti, ad esempio, nasce dalla convinzione che tutti gli elementi dell'universo provengano da un'unica sostanza originaria (quintessenza), che si tenta ora di riprodurre in laboratorio tramite appunto la creazione di un agente catalizzatore.\nSecondo il neoplatonico Nicola Cusano l'individuo umano, pur essendo una piccola parte del mondo, \u00e8 una totalit\u00e0 nel quale tutto l'universo risulta contratto. L'uomo \u00e8 infatti immagine di Dio, che \u00e8 l'\"implicatio\" di tutto l'Essere proprio come nell'unit\u00e0 numerica sono potenzialmente impliciti tutti i numeri, mentre l'Universo \u00e8 l'\"explicatio\" dell'Essere, ovvero l'esplicitazione di ci\u00f2 che \u00e8 presente in potenza nell'unit\u00e0. L'uomo \u00e8 pertanto un microcosmo, un dio umano. Cusano giunse in tal modo, contrapponendosi alla concezione aristotelica, a concepire l'universo senza limiti spaziali e quindi senza una circonferenza che lo delimiti, affermando che la Terra non pu\u00f2 essere il centro dell'universo, essendo questo illimitato, mentre \u00e8 Dio, assimilato al Sole, a costituire il suo centro, e al contempo la sua circonferenza. Tale duplice visione (\"complicatio\" ed \"explicatio\") sar\u00e0 ripresa da Bruno, che reinterpreter\u00e0 l'Uno ora in senso trascendente (\u00abMens super omnia\u00bb), ora in senso immanente (\u00abMens insita omnibus\u00bb), identificandolo con la totalit\u00e0 dell'universo, che risulta cos\u00ec tutto vivo e animato come un grande e gigantesco Organismo, la cui complessit\u00e0 e molteplicit\u00e0 discende dall'armonico articolarsi di un principio semplice e immediato.\nAnche Marsilio Ficino riprende l'idea neoplatonico-cristiana di un Dio inteso come movimento circolare che si disperde nel mondo a causa del suo amore infinito, per poi produrre nuovamente negli uomini il desiderio di ricongiungersi a Lui. Al centro di questo processo circolare c'\u00e8 dunque l'uomo, che \u00e8 fatto a immagine e somiglianza divina, ed \u00e8 chiamato da Ficino \"copula mundi\", specchio fedele dell'Uno che tiene legati in s\u00e9 gli estremi opposti dell'universo.\nLa spinta a ricercare le leggi che governano tanto il grande quanto il piccolo venne in particolare dallo studio della sezione aurea, incorporata da Leonardo da Vinci in diversi suoi capolavori, tra cui l'Uomo di Vitruvio. Si trattava di un determinato tipo di relazione tra una grandezza e una sua parte (corrispondente a 1,6180 e rappresentato dal \u03a6 greco), a cui gi\u00e0 Leonardo Fibonacci aveva approssimato la serie numerica da lui scoperta, tale per cui il rapporto tra il tutto e la parte \u00e8 uguale a quello tra la stessa parte pi\u00f9 grande e la pi\u00f9 piccola, ripetendosi in tal modo all'infinito.\nLa sezione aurea, teorizzata da Luca Pacioli come ideale di bellezza nel \"Divina Proportione\", gi\u00e0 utilizzata nell'architettura greca, nella costruzione delle chiese medioevali, nei dipinti rinascimentali, divenne la conferma dell'esistenza di un rapporto esistente tra il macrocosmo e il microcosmo di cui la natura stessa offriva numerose testimonianze, dai petali dei fiori alle forme anatomiche umane, dalla geometria delle foglie alle stelle marine, e soprattutto nei frattali.\nI Rosacroce.\nQueste concezioni acquistano un valore centrale e fondante non solo nelle arti, ma anche nelle correnti filosofiche e soprattutto esoteriche come quelle facenti capo alla societ\u00e0 segreta medioevale detta dei Rosacroce, a cui sarebbe appartenuto lo stesso Leonardo: il mondo era considerato come un organismo umano in grande, e l'uomo come un mondo in piccolo; da qui, la convinzione che a qualunque modificazione di uno dei due mondi dovessero corrispondere modificazioni nell'altro. Il simbolo stesso dei Rosacroce, costituito dai quattro angoli della croce vivificata dalla rosa, si presenta come una sintesi di tutte le possibili realt\u00e0 e dimensioni esistenti nell'universo.\nMacrocosmo-microcosmo nell'et\u00e0 moderna.\nA partire dal XVI secolo, e sempre pi\u00f9 in quelli seguenti, la nascita della scienza newtoniana, di stampo prettamente meccanicistico-deterministico, e la rigida suddivisione cartesiana tra \"res cogitans\" e \"res extensa\", portarono a interpretare la natura in termini puramente quantitativi, decretando l'abbandono di ogni ricerca volta a scoprire l'analogia tra macrocosmo e microcosmo, o relegandola al fuori degli interessi scientifici.\nSul piano filosofico, tuttavia, vi furono ancora diversi tentativi di studiare il mondo da una prospettiva unitaria; in Spinoza permane l'idea di una corrispondenza tra il mondo delle idee e quello della realt\u00e0 materiale, sebbene priva di qualsiasi commistione di tipo animistico, secondo una visione meramente determinista. Fu invece con Leibniz che ritorna una visione pi\u00f9 complessa dell'universo, inserita in un contesto panpsichista: egli infatti, da un lato suddivise l'essere in un numero infinito di monadi, dall'altro attribuiva loro le caratteristiche dell'Uno come energia vitale e centro di rappresentazione, mantenendo cos\u00ec una visione organica e unitaria che \u00e8 data da quella armonia prestabilita con cui Dio riassume in s\u00e9, nella propria appercezione, le singole visuali di tutte le altre monadi.\nMacrocosmo-microcosmo nel romanticismo.\nIl romanticismo medi\u00f2 e riprese tramite la monade leibniziana, ed altre tradizioni magico-alchemiche pi\u00f9 occulte, l'antica rappresentazione del principio per cui la stessa complessit\u00e0 che si rinviene nel macrocosmo la si rinviene in ogni sua pi\u00f9 piccola parte che lo costituisce, e cio\u00e8 nello stesso microcosmo. Si deve in particolare a Goethe la ripresa delle tematiche ermetiche, che in forma sotterranea avevano continuato a esercitare i loro influssi fino al Settecento. Nello studio della natura Goethe riviene la prevalenza di due forze: una di sistole, cio\u00e8 di concentrazione in un'entit\u00e0 individuale (microcosmo), e una di diastole, ossia di espansione illimitata (macrocosmo); conscio della loro corrispondenza, egli cerc\u00f2 sempre di decifrare i fenomeni della natura nei termini animici del sentimento umano e viceversa, come nella sua \"Teoria dei colori\", dove contrapponendosi al riduzionismo newtoniano spiegava il mondo attraverso l'uomo, e l'uomo attraverso il mondo. Egli istituiva ad esempio un'analogia tra l'occhio e il sole, secondo un'eco plotiniana:\nSul piano filosofico, la relazione tra il grande e il piccolo fu interpretato da Schelling in termini di polarit\u00e0. L'Uno, infatti, esplicando la sua attivit\u00e0 in un dualismo Spirito/Natura che permea di s\u00e9 tutta la realt\u00e0, pur restandone al di sopra, instaura col molteplice un rapporto dialettico che si ripete ad ogni grado, replicando all'infinito la relazione esistente tra il Tutto e la sua parte. Uno e molteplice sono due poli opposti ma complementari, ognuno dei quali non pu\u00f2 sussistere senza il secondo, e di cui l'uno \u00e8 la potenza dell'altro. La peculiarit\u00e0 di queste due forze antitetiche ( + / - ) consiste nel fatto che quella positiva (attrazione) configura la realt\u00e0 come Una, quella negativa (repulsione) la configura invece come molteplice e polarizzata, tale per cui ogni polo diventer\u00e0 a sua volta l'unione di un ' + ' e un ' - ', in una scala via via discendente. L'Uno si ritrova nei molti, e i molti sono infinite sfaccettature dell'Uno.\nMacrocosmo e microcosmo nella cultura contemporanea.\nNonostante la separazione tra scienza e teologia, con l'esclusione del simbolismo dall'orizzonte epistemologico del sapere, esso \u00e8 rimasto come approccio puramente metodologico nella formulazione di ipotesi. L'odierna cosmologia ad esempio ha recuperato l'idea di una corrispondenza matematica tra microcosmo e macrocosmo mediante la teoria di Bohm.\nAltre ipotesi di analogia sono state riferite:\nIn ambito matematico, lo studio di Beno\u00eet Mandelbrot sui frattali ha riproposto il modello olistico della ripetizione di \"pattern\", ossia di uno stesso paradigma olografico, sia nel macro che nel microcosmo: essendo oggetti geometrici dotati di omotetia interna, i frattali si ripetono nella loro forma allo stesso modo su scale diverse, e dunque ingrandendo una qualunque parte si ottiene una figura simile all'originale, per via della caratteristica nota come auto similarit\u00e0 oppure autosomiglianza. In proposito, si deve allo svedese Helge von Koch, agli inizi del Novecento, la descrizione di una delle prime figure di frattali.\nL'evoluzionismo.\nUno dei principi del pensiero scientifico dell'Ottocento dove le nuove concezioni evoluzioniste introdussero il rapporto significativo tra ontogenesi e filogenesi riattivano quel modello unitario legato appunto al principio di analogia tra macrocosmo e microcosmo ch'era stato la chiave di volta della filosofia romantica della natura. Questo principio esplicativo lo ritroviamo sotto altri nomi implicitamente e in particolare nell'evoluzionismo lamarckiano che sostiene la tesi secondo cui i caratteri acquisiti possiedono una caratteristica di ereditariet\u00e0. L'impronta del principio di analogia tra macrocosmo e microcosmo la ritroviamo ancora nella \"legge biogenetica fondamentale\" di Ernst Haeckel che trova un legame tra lo sviluppo dell'embrione che rimanda all'ontogenesi e la stessa evoluzione della specie che invece rimanda alla filogenesi.\nLa psicoanalisi.\nIl legame fra cosmogonia o cosmogenesi e ontogenesi, che rinverdisce il pi\u00f9 antico principio di analogia tra macrocosmo e microcosmo, trova dei nuovi seguaci nella psicoanalisi appena ai suoi albori, ma mentre Freud si mantiene pi\u00f9 cauto al proposito ritenendo questo modello unitario solo un'ipotesi suggestiva senza quindi farla risaltare nell'ambito delle sue ricerche, un altro psicoanalista, l'ungherese S\u00e1ndor Ferenczi, ne far\u00e0 il baluardo delle sue teorizzazioni che gli costeranno anche l'ostracismo da parte dei freudiani ortodossi.\nProprio a questo modello esplicativo unitario si rifaranno infatti i suoi ultimi e pi\u00f9 importanti lavori: \"\" del 1924 e lo sviluppo compiuto delle tesi, in esse timidamente appena abbozzate, nel suo nuovo lavoro \"Thalassa - Funzione delle catastrofi nell'evoluzione della vita sessuale\" del 1932. La tesi sostenuta nell'opera, che ha l'ambizione di voler elaborare una nuova cosmogonia propriamente psicoanalitica, sostiene che la sessualit\u00e0 altro non sia che un tentativo di ricomporre la dolorosa frattura tra mondo interno e mondo esterno.\nQuesto abbandono del terreno empirico pi\u00f9 saldo dell'osservazione clinica per abbandonarsi a una speculazione teorica peraltro di cos\u00ec ampie proporzioni bench\u00e9 esse fossero ancorate saldamente proprio all'esperienza clinica di psicoanalista del dottor Ferenczi gli costarono tra l'altro anche l'accusa da parte di Ernest Jones di demenza progressiva paranoide, dato il timore di uno screditamento pubblico della neonata scienza psicoanalitica che gi\u00e0 aveva tanti nemici. Proprio per questo appunto sui cosiddetti \"nemici\" della psicoanalisi qualcuno ha visto nell'intervento censorio del dottor Ernest Jones stesso un atteggiamento paranoide che certamente non fa onore alla psicoanalisi.\nTali riflessioni di metapsicologia sono state riprese dai recenti studi sul protomentale.\nSapienza orientale.\nAnalogamente a quella occidentale, la sapienza orientale era a conoscenza della relazione nascosta intercorrente tra microcosmo e macrocosmo, da essa rappresentata in particolare nel simbolo del Tai Chi, dove i due aspetti contrapposti del Tao, dipinti in bianco e nero, si completano a vicenda non solo al livello macrocosmico generale, ma essi stessi contengono a loro volta un punto del principio opposto, riproducendo in piccolo la polarit\u00e0 pi\u00f9 grande, che si ripete quindi all'infinito.\nCombinando ulteriormente lo yin e lo yang in due coppie di trigrammi, i taoisti giunsero a definire un sistema di 64 combinazioni, descritti nell'esagramma dell'I-Ching, o \"Libro dei Mutamenti\", che forniscono i modelli o gli archetipi universali dell'intera creazione, i quali si ripetono ad ogni livello, nell'infinitamente grande come nell'infinitamente piccolo.\nBuddismo.\nPresso il Buddhismo, la corrispondenza tra macrocosmo e microcosmo viene esplicitata in particolare nella struttura dei ma\u1e47\u1e0dala, che intendono riprodurre le forme tipiche dell'universo e della natura, contraddistinte sia nel grande che nel piccolo dalla \u00abdanza intorno al centro\u00bb."}
{"id": "227571", "revid": "174925", "url": "https://it.wikipedia.org/wiki?curid=227571", "title": "Ciclo litico e lisogeno", "text": "Il ciclo litico e il ciclo lisogeno sono i due modi con cui i virus sopravvivono e si riproducono utilizzando le cellule.\nEntrambi i cicli hanno inizio con l'iniezione dell'acido nucleico virale nella cellula ospite. Questa fase costituisce un crocevia tra i due possibili cicli:\nUn esempio noto \u00e8 quello del virus dell'herpes simplex, i cui provirus vengono riattivati da stress termici o psicologici o da radiazioni ultraviolette, dando origine alla cosiddetta \"febbre nascosta\".\nNel genoma umano sono state individuate numerose copie di virus, come l'SV40, ormai rese inattive da mutazioni.\nAlcuni batteri, come quelli che causano il botulismo, la difterite e la scarlattina, causano malattie dannose nell'uomo per via di geni attivi nel DNA virale integrato con il DNA del batterio.\nL'imperfetta escissione di un provirus pu\u00f2 portare al trasporto di geni da un organismo ospite ad un altro, un processo denominato transfezione."}
{"id": "227572", "revid": "78273", "url": "https://it.wikipedia.org/wiki?curid=227572", "title": "Inishmann", "text": ""}
