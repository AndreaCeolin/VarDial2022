{"id": "221223", "revid": "188116", "url": "https://it.wikipedia.org/wiki?curid=221223", "title": "Carlo X di Francia", "text": "Noto per la maggior parte della sua vita come il \"conte d'Artois\", capo del partito ultrarealista tra il 1814 e il 1824, Carlo X era fratello minore dei sovrani Luigi XVI, ghigliottinato nel 1793, e Luigi XVIII; support\u00f2 quest'ultimo durante il periodo dell'esilio della famiglia reale di Borbone dopo la Rivoluzione francese e gli succedette poi al trono. Il suo governo dur\u00f2 circa sei anni e il paese visse la fase pi\u00f9 oppressiva del ritorno all'antico regime assolutistico. Ebbe fine con la Rivoluzione di luglio del 1830, che port\u00f2 alla sua abdicazione ed all'elezione di Luigi Filippo, duca di Orl\u00e9ans quale re dei Francesi. Esiliato nuovamente, Carlo mor\u00ec a Gorizia, allora parte dell'Impero austriaco.\nBiografia.\nInfanzia e giovinezza.\nCarlo Filippo di Borbone nacque alla Reggia di Versailles nel 1757, figlio minore del delfino Luigi e di sua moglie, Maria Giuseppina di Sassonia. Carlo venne creato alla nascita conte di Artois dal nonno, il sovrano regnante Luigi XV. Come maschio minore della sua famiglia, Carlo difficilmente sarebbe un giorno asceso al trono, ma gi\u00e0 suo fratello maggiore Luigi, duca di Borgogna, mor\u00ec inaspettatamente nel 1761. Venne cresciuto nella sua infanzia da Madame de Marsan, governante dei principi francesi.\nAlla morte di suo padre nel 1765, il fratello maggiore di quelli sopravvissuti, Luigi Augusto, divenne il nuovo delfino e quindi erede apparente al trono francese. La loro madre, Maria Giuseppa, non si riprese mai dalla perdita del marito e mor\u00ec ella stessa nel marzo del 1767 per tubercolosi. Questo lasci\u00f2 Carlo orfano all'et\u00e0 di soli 9 anni, assieme ai fratelli Luigi Augusto, Luigi Stanislao, conte di Provenza, Maria Clotilde ed Elisabetta.\nLo stesso Luigi XV si ammal\u00f2 il 27 aprile 1774 e mor\u00ec il 10 maggio successivo di vaiolo, all'et\u00e0 di 64 anni. Suo nipote Luigi Augusto gli succedette col nome di re Luigi XVI di Francia.\nMatrimonio e vita privata.\nIl 16 novembre 1773 Carlo spos\u00f2 la principessa Maria Teresa di Savoia, figlia del re Vittorio Amedeo III. Il matrimonio, a differenza di quanto accaduto per i suoi fratelli, venne consumato immediatamente. \nNel 1775 Maria Teresa diede alla luce un figlio, Luigi Antonio, che venne creato duca di Angoul\u00eame da Luigi XVI. Luigi Antonio fu il primo della nuova generazione dei Borboni, dal momento che tanto il re quanto il conte di Provenza ancora non avevano avuto figli, fatto che scaten\u00f2 i libellisti parigini che scrissero pamphlet supportando la teoria dell'impotenza di Luigi XVI. Tre anni pi\u00f9 tardi, nel 1778, nacque il secondo figlio di Carlo, Carlo Ferdinando, al quale venne dato il titolo di duca di Berry. In quello stesso anno nacque anche il primo figlio di Luigi XVI e di Maria Antonietta, Maria Teresa, ponendo fine a tutti i pettegolezzi corsi a corte.\nCarlo era ritenuto il pi\u00f9 bello dei membri della famiglia reale, ricordando molto in questo suo nonno Luigi XV. Sua moglie, al contrario, era considerata da molti contemporanei piuttosto brutta e per questo egli ebbe molte relazioni extraconiugali, di cui la pi\u00f9 nota e duratura fu quella con Louise de Polastron, cognata dell'amica pi\u00f9 intima di Maria Antonietta, Yolande de Polastron, duchessa di Polignac.\nCarlo instaur\u00f2 una fedele amicizia anche con la stessa Maria Antonietta, che conobbe per la prima volta al suo arrivo in Francia nell'aprile del 1770, quando egli aveva appena dodici anni. Anche per questa forte amicizia si parl\u00f2 di amore clandestino, accuse avallate anche dal fatto che nelle recite teatrali che la regina teneva al Petit Trianon entrambi prendevano parte come attori in maniera affiatata. Mentre Maria Antonietta si dilettava ad interpretare mungitrici, pastorelle e donne di campagna, Carlo svolgeva spesso il ruolo dell'amante, del valletto e del contadino.\nUna nota vicenda che coinvolse i due fu quella della costruzione del castello di Bagatelle. Nel 1775 Carlo compr\u00f2 una piccola residenza di caccia presso il Bois de Boulogne, col progetto di abbatterla e ricostruirla. Maria Antonietta scrisse al cognato in una lettera che il castello non avrebbe potuto essere completato che in tre mesi. Carlo, raccogliendo la sfida, ingaggi\u00f2 l'architetto neoclassico Fran\u00e7ois-Joseph B\u00e9langer per disegnare la nuova struttura e la fece completare in soli sessantatr\u00e9 giorni. Si stima che il progetto, che includeva grandiosi giardini, fosse costato pi\u00f9 di due milioni di lire francesi e fu questa una delle spese pazze sostenute da Carlo, che giunse ad accumulare debiti per 21.000.000 di lire francesi, che dovettero essere pagate dai suoi fratelli.\nNel 1781 Carlo fu padrino per conto dell'imperatore Giuseppe II al battesimo di suo nipote, il delfino Luigi Giuseppe.\nNel 1788 Carlo fu iniziato in Massoneria nella loggia di corte \"Les Trois Fr\u00e8res\".\nCrisi e rivoluzione francese.\nL'inizio del ruolo politico di Carlo ebbe inizio con la prima grande crisi della monarchia francese nel 1786, quando divenne chiaro che il regno si trovava in bancarotta per precedenti spese militari (in particolare per la Guerra dei Sette anni e per la Guerra d'indipendenza americana) ed aveva bisogno di nuove riforme fiscali per sopravvivere. Carlo support\u00f2 alacremente la rimozione degli storici privilegi finanziari dell'aristocrazia, ma si oppose alla riduzione dei privilegi sociali della chiesa e della nobilt\u00e0. Egli credeva fermamente che le finanze francesi potessero essere riformate senza cambiamenti da parte della monarchia, giungendo a dichiarare \"\u00e8 questo il tempo di riparare, non di demolire\".\nLuigi XVI si trov\u00f2 costretto a convocare gli Stati Generali, che non si riunivano pi\u00f9 da 150 anni, nel maggio del 1789 per ratificare le riforme finanziarie. Assieme alla sorella Elisabetta, Carlo era il membro pi\u00f9 conservatore della famiglia e si oppose categoricamente alle richieste del Terzo Stato di incrementare il proprio potere di voto. Questo gli apport\u00f2 le critiche anche del re suo fratello, che lo accus\u00f2 di essere \"pi\u00f9 realista del re\". Nel giugno del 1789 i rappresentanti del Terzo Stato si proclamarono Assemblea nazionale, con l'intento di dare alla Francia una nuova costituzione.\nAssieme al Barone di Breteuil, Carlo cospir\u00f2 per far deporre il ministro delle finanze francese, il liberale Jacques Necker, fatto che poi avvenne ma che port\u00f2 alla Presa della Bastiglia il 14 luglio successivo. Su insistenza di Luigi XVI e di Maria Antonietta, Carlo e la sua famiglia lasciarono la Francia tre giorni dopo, il 17 luglio, assieme a molti altri cortigiani, tra cui la duchessa di Polignac, la favorita della regina.\nVita in esilio.\nCarlo e la sua famiglia decisero di trovare rifugio in Savoia, patria di sua moglie, dove vennero raggiunti da alcuni membri della famiglia dei Borbone-Cond\u00e9. Nel frattempo, a Parigi, Luigi XVI dibatteva con l'Assemblea Nazionale, legata a riforme radicali che portarono alla costituzione francese del 1791. Nel marzo di quello stesso anno l'Assemblea emise anche un decreto in caso di morte prematura del re. Venne stabilito che, in caso di morte del re, l'erede Luigi Carlo, che era ancora minorenne, avrebbe avuto un reggente, individuato nella persona del conte di Provenza o del duca di Orl\u00e9ans o, in mancanza di qualcuno, il reggente avrebbe potuto essere eletto, tralasciando quindi completamente i diritti di Carlo nella linea di successione, posti appunto tra il conte di Provenza ed il duca di Orl\u00e9ans.\nCarlo, nel frattempo, lasci\u00f2 Torino e si diresse a Treviri dove suo zio, Clemente Venceslao di Sassonia, era arcivescovo elettore. Carlo prepar\u00f2 da qui un'invasione controrivoluzionaria della Francia, ma una lettera di Maria Antonietta la rimand\u00f2 sino a quando la famiglia reale non fosse fuggita da Parigi raggiungendo le truppe regolari comandate dal generale de Bouill\u00e9 a Montm\u00e9dy. Dopo che la famiglia reale venne bloccata durante la fuga a Varennes, Carlo si spost\u00f2 a Coblenza dove lui, il conte di Provenza e i principi di Cond\u00e9, recentemente fuggiti dalla Francia, dichiararono la loro intenzione di invadere la Francia. Il conte di Provenza invi\u00f2 diversi dispacci ai sovrani europei richiedendo assistenza, mentre Carlo organizz\u00f2 la corte in esilio nell'Elettorato di Treviri. Il 25 agosto i regnanti del Sacro Romano Impero e della Prussia firmarono la Dichiarazione di Pillnitz, che chiedeva formalmente alle altre potenze europee di intervenire in Francia.\nIl giorno di Capodanno del 1792, l'Assemblea Nazionale dichiar\u00f2 tutti i membri della famiglia reale che avevano abbandonato il paese come traditori, ripudiando i loro titoli e confiscando le loro terre. A questa misura fece seguito poi la sospensione e quindi l'abolizione della monarchia nel settembre del 1792. La famiglia reale venne imprigionata ed il re e la regina furono messi a morte nel 1793, mentre il loro secondogenito Luigi Carlo, erede al trono dopo la morte del fratello maggiore Luigi Giuseppe, mor\u00ec nel 1795 di malattia e di trascuratezza da parte dei suoi carcerieri nella Torre del Tempio ove era stato rinchiuso dopo la morte dei suoi genitori.\nQuando scoppiarono le guerre rivoluzionarie nel 1792, Carlo fugg\u00ec in Gran Bretagna, dove re Giorgio III gli offr\u00ec un generoso supporto. Carlo visse ad Edimburgo ed a Londra con la sua amante Louise de Polastron Suo fratello maggiore, proclamato Luigi XVIII dopo la morte anche di suo nipote nel giugno del 1795, si port\u00f2 invece a Verona e quindi al Palazzo Jelgava, presso Mitau (attuale Lettonia), dove il figlio di Carlo, Luigi Antonio, spos\u00f2 l'unica figlia sopravvissuta di Luigi XVI, Maria Teresa, il 10 giugno 1799. Nel 1802 Carlo support\u00f2 suo fratello, coprendo numerose sue spese. Nel 1807 Luigi XVIII si spost\u00f2 anch'egli in Gran Bretagna.\nRestaurazione borbonica.\nNel gennaio del 1814 Carlo lasci\u00f2 segretamente la sua abitazione a Londra per unirsi alle forze coalizzate nella Francia meridionale. Luigi XVIII, relegato su una sedia a rotelle per problemi fisici, support\u00f2 Carlo con delle lettere patenti che lo nominavano Luogotenente Generale del regno. Il 31 marzo gli alleati presero Parigi. Una settimana pi\u00f9 tardi Napoleone I abdic\u00f2. Il senato francese dichiar\u00f2 Luigi XVIII restaurato. Carlo giunse nella capitale il 12 aprile e continu\u00f2 a ricoprire la carica di Luogotenente Generale del regno sino all'arrivo di Luigi XVIII dall'Inghilterra. Durante il suo breve periodo come reggente, Carlo cre\u00f2 la polizia segreta ultrarealista, che rispondeva a lui solo senza che nemmeno Luigi XVIII ne fosse informato. Questa oper\u00f2 per cinque anni.\nLuigi XVIII venne accolto con grande gioia dai parigini e si port\u00f2 ad occupare il Palazzo delle Tuileries. Il conte di Artois visse al \"Pavillon de Mars\", il duca di Angoul\u00eame al \"Pavillon de Flore\", entrambi con vista sulla Senna. La duchessa di Angoul\u00eame svenne alla vista del palazzo, riportandole alla mente i terribili momenti dell'incarcerazione della sua famiglia ed il massacro a palazzo delle Guardie Svizzere il 10 agosto 1792.\nDopo l'abbandono del territorio da parte delle armate occupanti, Luigi XVIII emise una costituzione liberale, la cosiddetta Carta del 1814, che prevedeva una legislatura bicamerale, un elettorato di 90.000 uomini e la libert\u00e0 di religione.\nDopo i Cento Giorni, il breve ritorno al potere di Napoleone nel 1815, il Terrore Bianco si concentr\u00f2 essenzialmente nel purgare dall'amministrazione civile tutti quei funzionari che avevano servito sotto il governo napoleonico, sostituendoli con fedelissimi dei Borboni. Circa 70.000 ufficiali vennero privati delle loro posizioni. Il restante dell'esercito napoleonico venne sconfitto nella battaglia di Waterloo. Il maresciallo Ney venne giustiziato per tradimento ed il maresciallo Brune venne assassinato dalla folla. Circa 6.000 individui che avevano seguito Napoleone vennero portati a processo. Nella Francia del sud scoppiarono circa 300 moti, tra cui il pi\u00f9 rilevante a Marsiglia, dove i mamelucchi al servizio della Grande Armata vennero massacrati nelle loro caserme.\nFratello del Re e ruolo di erede presunto.\nMentre il re manteneva un carattere di governo liberale, Carlo fu il patrono degli ultrarealisti in parlamento, tra i quali spiccavano Jules de Polignac, lo scrittore Fran\u00e7ois-Ren\u00e9 de Chateaubriand e Jean-Baptiste de Vill\u00e8le. In diverse occasioni, la voce di Carlo mosse in dissenso dei ministri liberali di suo fratello, minacciando di lasciare il paese se Luigi XVIII non li avesse licenziati. Luigi, dal canto suo, temeva che le tendenze ultrarealiste di suo fratello avrebbero potuto portare la famiglia reale in esilio ancora una volta.\nIl 14 febbraio 1820 il figlio minore di Carlo, il duca di Berry, venne assassinato all'Op\u00e9ra di Parigi. Questa perdita non solo devast\u00f2 per sempre la famiglia, ma mise in dubbio anche la prosecuzione della dinastia reale francese, dal momento che il matrimonio del fratello dell'ucciso, il duca di Angoul\u00eame, non aveva prodotto eredi. Il parlamento dibatt\u00e9 largamente sull'abolizione della legge salica, che escludeva le donne dalla successione. Ad ogni modo, la vedova del duca di Berry, la principessa Carolina di Borbone-Napoli, scopr\u00ec di essere incinta e il 29 settembre 1820 diede alla luce un figlio postumo, Enrico, duca di Bordeaux. La sua nascita venne osannata dal popolo francese che acquist\u00f2 per lui il castello di Chambord per celebrarne la nascita. di conseguenza il suo prozio, Luigi XVIII, aggiunse il titolo di conte di Chambord al piccolo Enrico, col quale poi divenne maggiormente noto.\nRegno.\nPolitica interna.\nLa salute di Luigi XVIII aveva incominciato a peggiorare dall'inizio del 1824. Soffrendo sia di gangrena alle gambe che alla spina dorsale, mor\u00ec il 16 settembre di quello stesso anno. Suo fratello gli succedette al trono col nome di Carlo X di Francia. Come suo primo atto da re, Carlo tent\u00f2 di unire la casa di Borbone, concedendo il titolo di Altezza Reale anche ai suoi cugini della casa di Orl\u00e9ans del quale erano stati privati a loro tempo da Luigi XVIII perch\u00e9 ritenuti tra i responsabili della morte di Luigi XVI.\nMentre suo fratello era stato sobrio a sufficienza da rendersi conto che la Francia non avrebbe mai potuto accettare di tornare all\"Ancien R\u00e9gime\", Carlo non aveva mai potuto soffrire i cambiamenti degli ultimi quarant'anni di storia francese e cercava di riportare indietro l'orologio della Storia, reprimendo l'attivit\u00e0 del Parlamento e destinando gran parte del bilancio statale a rifondere alle famiglie aristocratiche i danni causati dalla passata rivoluzione. Intendeva abolire la Costituzione e ristabilire in Francia nella pi\u00f9 completa pienezza il regime assolutistico degli avi.\nEgli consegn\u00f2 pertanto al suo primo ministro, Jean-Baptiste de Vill\u00e8le, una lista di leggi che voleva fossero ratificate alla prima apertura del parlamento. Nell'aprile del 1825, il governo francese approv\u00f2 una normativa voluta da Luigi XVIII ma approvata solo dopo la sua morte che prevedeva di pagare una indennit\u00e0 a quanti si erano visti confiscare dei beni durante la rivoluzione (i cosiddetti \"biens nationaux\"), a patto che rinunciassero ad ogni pretesa su di essi. Questa operazione cost\u00f2 allo stato circa 988 milioni di franchi. Nello stesso mese venne approvata la legge anti-sacrilegio. Il governo di Carlo tent\u00f2 di ristabilire la primogenitura unica delle famiglie dietro pagamento di una tassa di 300 franchi, ma la misura venne bocciata dalla Camera dei Deputati.\nIl 29 maggio del 1825 Carlo X venne ufficialmente unto nell'antica cattedrale di Reims, sito tradizionale per la consacrazione dei sovrani francesi di chiaro sapore medioevale; tale pratica non era per\u00f2 in uso sin dal 1775, dal momento che Luigi XVIII aveva evitato questa cerimonia per evitare controversie. Napoleone stesso era stato consacrato imperatore a Notre-Dame ma, ascendendo al trono dei suoi antenati, Carlo ritenne opportuno riprendere anche le antiche tradizioni, legandosi ancora una volta al passato.\nChe Carlo non fosse un monarca popolare divenne evidente nell'aprile del 1827, quando insorse il caos durante la rivista della Guardia Nazionale da parte del sovrano a Parigi. Come rappresaglia, la Guardia Nazionale venne sciolta, provocando il malcontento per aver cancellato uno dei simboli della rivoluzione. Dopo aver perso la sua maggioranza parlamentare nelle elezioni generali del novembre del 1827, Carlo decise di licenziare il primo ministro Vill\u00e8le il 5 gennaio 1828 e nomin\u00f2 al suo posto Jean-Baptise de Martignac, un uomo che il re non gradiva ma che vedeva come solo transitorio in quella posizione. Il 5 agosto 1829 Carlo licenzi\u00f2 anche Martignac e nomin\u00f2 al suo posto Jules de Polignac, il quale, ad ogni modo, perse la sua maggioranza in parlamento alla fine di agosto di quello stesso anno, quando la fazione di Chateaubriand venne sconfitta. Per rimanere al potere, Polignac decise di non riconvocare le camere sino al marzo del 1830.\nConquista dell'Algeria.\nIl 31 gennaio del 1830 il governo Polignac decise di inviare una spedizione militare in Algeria per combattere i pirati algerini dal Mediterraneo ed i suoi commerci e soprattutto per cercare di migliorare la popolarit\u00e0 del governo con una vittoria militare. La ragione per la guerra fu che il \"bey\" di Algeri, irato per il mancato pagamento dei debiti di guerra dovuti all'invasione di Napoleone in Egitto anni prima, aveva volontariamente provocato la Francia. Le truppe francesi occuparono pertanto Algeri il 5 luglio di quello stesso anno.\nRivoluzione di luglio.\nLe due camere di governo vennero convocate il 2 marzo 1830 come da accordi, ma il discorso di apertura di Carlo ebbe reazioni negative da parte di molti deputati. Alcuni proposero una legge secondo la quale i ministri del re dovevano ottenere il supporto delle due camere. Il 18 marzo, 221 deputati contro 30 votarono a favore della legge. Ad ogni modo, il re aveva gi\u00e0 deciso di andare ad elezioni e le camere vennero sospese il 19 marzo.\nLe elezioni che si tennero il 23 giugno non produssero una maggioranza favorevole al governo. Il 6 luglio il re ed i suoi ministri decisero di sospendere la costituzione, come previsto dall'art. 14 della Carta in caso di emergenza, e il 25 luglio, dalla residenza reale di Saint-Cloud, il re stesso emise delle ordinanze (le famose Ordinanze di Saint-Cloud) che ripristinarono la censura di stampa e disciolsero le camere appena elette, alterando il sistema elettorale e convocando nuove elezioni per il settembre di quello stesso anno.\nQuando il giornale ufficiale di stato, \"Le Moniteur Universel\", rese pubbliche le ordinanze anticostituzionali luned\u00ec 26 luglio, Adolphe Thiers, giornalista del giornale di opposizione \"Le National\", pubblic\u00f2 un richiamo a tutti i parigini a rivoltarsi, firmato da quarantatr\u00e9 giornalisti:\n\"Il regime legale \u00e8 stato interrotto: \u00e8 iniziato quello della forza... Che l'obbedienza cessi di essere un dovere!\"\nQuella sera stessa, una grande folla si asserragli\u00f2 nei giardini del Palais-Royal, gridando \"Abbasso i Borboni!\" e \"Viva la Costituzione!\". Quando la polizia riusc\u00ec a chiudere i cancelli dei giardini, la folla si raggrupp\u00f2 nelle strade circostanti, dove ruppe l'illuminazione pubblica.\nLa mattina successiva, il 27 luglio, la polizia comp\u00ec un'incursione nella sede dei giornali che avevano continuato a pubblicare malgrado il veto (tra cui \"Le National\"). Quando i manifestanti, che erano riusciti a rientrare nei giardini del Palais-Royal, ne furono informati, inizi\u00f2 una sassaiola contro i soldati, che aprirono il fuoco sulla folla. Alla sera la citt\u00e0 era in rivolta e i negozi vennero saccheggiati. Il 28 luglio i rivoltosi iniziarono ad erigere barricate nelle strade. Il maresciallo Marmont, chiamato per porre rimedio alla situazione, inizi\u00f2 una controffensiva, ma gi\u00e0 nel pomeriggio dovette ritirarsi al Palazzo delle Tuileries.\nI membri della Camera dei Deputati inviarono una delegazione di cinque uomini a Marmont, chiedendogli di ottenere dal re la revoca delle quattro ordinanze emesse. Carlo rifiut\u00f2 per\u00f2 qualsiasi compromesso e licenzi\u00f2 anzi i suoi ministri nel pomeriggio, realizzando la precariet\u00e0 della situazione. Quella sera stessa i membri della Camera, ritrovatisi nella casa di Jacques Laffitte, decisero che il trono sarebbe stato ceduto a Luigi Filippo d'Orl\u00e9ans. Inizi\u00f2 cos\u00ec la stampa di volantini con l'effigie di Luigi Filippo, che vennero fatti circolare in citt\u00e0. Sul finire del giorno, l'autorit\u00e0 del governo era irrimediabilmente compromessa.\nAlcuni minuti dopo la mezzanotte del 31 luglio, su consiglio del generale Gresseau, Carlo X decise di lasciare Saint-Cloud e di cercare rifugio a Versailles con la sua famiglia e la corte, con l'eccezione del duca di Angoul\u00eame, che rimase con le sue truppe, e la duchessa di Angoul\u00eame, che era alle terme di Vichy. Nel frattempo, a Parigi, Luigi Filippo assumeva l'incarico di Luogotenente Generale del regno.\nLa strada per Versailles era piena di truppe disorganizzate e di disertori. Il marchese di V\u00e9rac, governatore del Palazzo di Versailles, incontr\u00f2 il re prima che il corteo reale entrasse in paese per avvisarlo del fatto che il palazzo non si presentava sicuro, dal momento che la guardia rivoluzionaria, indossando il tricolore, aveva occupato la \"Place d'Armes\". Carlo X diede quindi l'ordine di recarsi al Trianon. Erano le cinque di mattina. Il giorno successivo, dopo l'arrivo del duca di Angoul\u00eame da Saint-Cloud con le sue truppe, Carlo X ordin\u00f2 la partenza per il castello di Rambouillet, dove il gruppo giunse poco prima di mezzanotte. Nella mattina del 1\u00ba agosto, la duchessa di Angoul\u00eame, che si era precipitata verso la famiglia da Vichy dopo il tracollo degli eventi, giunse anch'ella a Rambouillet.\nIl giorno successivo, 2 agosto, Carlo X abdic\u00f2, eludendo suo figlio il delfino in favore di suo nipote Enrico, duca di Bordeaux, che non aveva ancora dieci anni. In un primo momento, il duca di Angoul\u00eame (il delfino) si rifiut\u00f2 di controsiglare il documento di rinuncia ai propri diritti sul trono francese. Secondo la duchessa di Maill\u00e9, \"vi fu un duro alterco tra padre e figlio. Potevano sentire le loro voci nelle stanze a fianco\". Infine, dopo venti minuti, il duca di Angoul\u00eame rinunci\u00f2 a essere Luigi XIX e, riluttante, firm\u00f2 la seguente dichiarazione del padre:\n\u201cCaro cugino, sono cos\u00ec costernato dei mali che affliggono il mio popolo che non posso fare a meno di volerli evitare. Per questo ho preso la decisione di abdicare la corona in favore di mio nipote, il duca di Bordeaux. Il delfino, che condivide i miei sentimenti, rinuncia anch'egli ai diritti in favore di suo nipote. Sar\u00e0 tua capacit\u00e0, in quanto Luogotenente Generale del regno, proclamare l'ascesa al trono di Enrico V. Successivamente, prenderai tutte le misure necessarie per regolare le misure di governo per tutelare la minore et\u00e0 del sovrano. Qui mi limito personalmente a stabilire questo fatto, per evitare future e ulteriori angherie. Puoi comunicare le mie intenzioni ai corpi diplomatici, e mi farai sapere quanto prima i risultati di questa proclamazione.\u201d\nSe il regno di Luigi XIX dur\u00f2 pochi minuti, quello di Enrico V dur\u00f2 appena una settimana: Luigi Filippo infatti ignor\u00f2 il documento e il 9 agosto venne proclamato re dei Francesi dai membri della Camera.\nSecondo esilio e morte.\nQuando divenne chiaro che una folla di 14.000 persone era pronta ad attaccare, la famiglia reale lasci\u00f2 il castello di Rambouillet e, il 16 agosto, si imbarc\u00f2 alla volta del Regno Unito su una nave provvista loro da Luigi Filippo. Il primo ministro, il duca di Wellington, venne informato del fatto che la famiglia sarebbe giunta in Inghilterra come privati cittadini utilizzando degli pseudonimi; Carlo X venne chiamato \"Conte di Ponthieu\". I Borboni vennero accolti freddamente dagli inglesi.\nCarlo X venne seguito poco dopo anche in Inghilterra dai suoi creditori, dai quali aveva ricevuto grandi somme di denaro durante il suo primo esilio. Ad ogni modo la famiglia fu in grado di pagare questi debiti sfruttando il denaro che la moglie di Carlo aveva depositato a Londra.\nI Borboni ottennero il permesso di risiedere al castello di Lulworth, nel Dorset, ma poco dopo dovettero essere spostati al Palazzo di Holyrood presso Edimburgo era la duchessa di Berry visse anche al Regent Terrace.\nLe relazioni di Carlo con la nuora diedero prova di non essere facili, dal momento che la duchessa reclamava a s\u00e9 la reggenza per suo figlio Enrico, che l'abdicazione di Rambouillet, indipendentemente dal corso degli eventi, aveva lasciato quale legittimo pretendente al trono. Carlo, in un primo momento, le neg\u00f2 questa possibilit\u00e0, ma nel dicembre di quello stesso anno decise invece di cedere alle richieste una volta sbarcata in Francia. Nel 1831 la duchessa si spost\u00f2 dalla Gran Bretagna ai Paesi Bassi e poi in Prussia, in Austria ed infine a Napoli. Avendo ottenuto un supporto minimo, giunse a Marsiglia nell'aprile del 1832, spostandosi poi in Vandea, dove cerc\u00f2 di istigare una rivolta contro il nuovo regime, ma venne imprigionata con grande imbarazzo del suocero. Poco dopo avvenne il rilascio e la duchessa spos\u00f2 il conte Lucchesi Palli, un nobile minore napoletano. In risposta a questo matrimonio morganatico, Carlo le proib\u00ec di vedere i suoi figli.\nSu invito di Francesco I d'Austria, i Borboni si spostarono a Praga per l'inverno 1832-1833 e vennero alloggiati al Castello di Praga. Nel settembre del 1833 i Borboni si riunirono nuovamente a Praga per celebrare il tredicesimo compleanno del duca di Bordeaux. Tutti si attendevano grandi celebrazioni, ma Carlo X si limit\u00f2 a proclamare la maggiore et\u00e0 del nipote. In quello stesso giorno, il 13 ottobre 1833, Carlo, pregato da Chateaubriand, incontr\u00f2 la nuora, che risiedeva a Leoben. I figli della duchessa si rifiutarono di incontrare la loro madre, avendo saputo del suo secondo matrimonio. Carlo rifiut\u00f2 molte delle richieste che gli rivolse la duchessa, ma dall'estate del 1834 le permise nuovamente di rivedere i suoi figli.\nCon la morte dell'imperatore Francesco nel marzo del 1835, i Borboni lasciarono il castello di Praga, dal momento che il nuovo imperatore Ferdinando era intenzionato ad usare la struttura per le proprie cerimonie d'incoronazione. I Borboni si spostarono quindi dapprima a Teplitz e quindi, dal momento che Ferdinando volle continuare ad utilizzare per s\u00e9 il castello di Praga, acquistarono il castello di Kirchberg. Lo spostamento della famiglia venne posticipato a causa dello scoppio di una epidemia locale di colera. Nel frattempo, Carlo lasci\u00f2 la Boemia per cercare un clima pi\u00f9 favorevole alla sua salute e si spinse per questo lungo la costa mediterranea dei territori austriaci nell'ottobre del 1835. Al suo arrivo a Gorizia, nel Regno di Illiria, prese egli stesso il colera e mor\u00ec il 6 novembre 1836. La popolazione della citt\u00e0 drappeggi\u00f2 a lutto le proprie finestre in segno di rispetto. Carlo venne sepolto nella chiesa dell'Annunciazione di Nostra Signora nel monastero di Castagnevizza diretto dai francescani, oggi a Nova Gorica, in Slovenia.\nDiscendenza.\nDal matrimonio tra Carlo di Francia e la principessa Maria Teresa di Savoia nacquero:\nPensiero politico.\nCarlo X, sostenitore della destra reazionaria, rappresent\u00f2 l'ultrarealismo intransigente ed \u00e8 tuttora preso a modello dall'ala oltranzista dei vari movimenti monarchici francesi. Il pensiero politico di questo sovrano si delinea in un'opposizione assoluta al costituzionalismo di matrice britannica. Egli da acceso sostenitore del diritto divino dei re, riteneva privo di senso il concetto di un re \"\"che regna ma non governa\" e disse pi\u00f9 volte che piuttosto che fare \"il sovrano all'inglese, dedito esclusivamente ai ricevimenti e ai bei vestiti\"\" avrebbe preferito di gran lunga l'abdicazione e l'esilio. Il re, a suo avviso, non doveva essere un mero simbolo, come solitamente avviene nelle monarchie costituzionali, bens\u00ec il perno decisionale cui convogliano i quattro poteri fondamentali dello Stato (governo, parlamento, magistratura, esercito). Detti principi politici dell'assolutismo monarchico contrastavano profondamente con quelli portati avanti dal ramo dei Borbone-Orl\u00e9ans che gli sarebbe succeduto al trono. La frattura dinastica tra i due rami della casata si fece cos\u00ec per lungo tempo insanabile e si risolse solo quando, in base alle Leggi dinastiche ed al Trattato di Utrecht (che impedisce tuttora la riunificazione delle casate di Borbone-Francia e Borbone-Spagna), l'eredit\u00e0 di entrambe si consolid\u00f2 nel XX secolo in un solo ramo, quello dei conti di Parigi, il cui attuale esponente \u00e8 il pretendente al trono titolare Giovanni d'Orl\u00e9ans.\nRecupero di antiche tradizioni.\n\u00c8 interessante segnalare che, durante il suo regno, Carlo X recuper\u00f2 antichi riti e tradizioni di origine medievale. Tra questi \u00e8 da ricordare la cosiddetta \"cerimonia della guarigione\", cio\u00e8 l'antichissimo rito della taumaturgia reale.\nQuesta cerimonia consiste nel portare innanzi al re un certo numero di malati. Il re pone la mano sul capo o sulla parte malata della persona, pronunciando la frase \u00ab\"Io ti tocco, Dio ti guarisca\"\u00bb, recitando quindi una preghiera.\nCarlo X, poco dopo l'ascesa al trono, esercit\u00f2 questo rito su circa 130 persone affette da scrofola. "}
{"id": "221224", "revid": "484532", "url": "https://it.wikipedia.org/wiki?curid=221224", "title": "Henri Cartier-Bresson", "text": "Teorico dell'istante decisivo in fotografia, ha anche contribuito a portare la fotografia di stampo surrealista (ispirata a Eug\u00e8ne Atget) a un pubblico pi\u00f9 ampio. \u00c8 stato uno degli esponenti pi\u00f9 importanti della cosiddetta Fotografia umanista.\nBiografia.\nHenri Cartier-Bresson nasce a Chateloup, una cittadina francese non troppo distante da Parigi, nel 1908 da una famiglia dell\u2019alta borghesia. Dopo gli studi giovanili, Henri fu presto attratto dalla pittura, grazie allo zio Louis, e comincer\u00e0 i suoi studi con Jacques-\u00c9mile Blanche e Andr\u00e9 Lhote, che lo inizieranno all'ambiente dei surrealisti francesi. \nNel 1930, durante il suo primo viaggio in Costa d'Avorio, non \u00e8 ancora interessato alla fotografia. \u00c8 lo stesso Cartier-Bresson che ci racconta come fu una fotografia di Martin Munkacsi ad attrarlo verso il mondo della fotografia: \u00ab\u00e8 stata quella foto a dar fuoco alle polveri, a farmi venir voglia di guardare la realt\u00e0 attraverso l'obiettivo\u00bb. Fu cos\u00ec che nel 1932 compr\u00f2 una quarta macchina fotografica (la prima fu la Kodak Brownie, la seconda una grande formato, la terza una 35mm difettosa acquistata in Costa d'Avorio) una Leica 35\u00a0mm con lente 50\u00a0mm che l'accompagner\u00e0 per molti anni.\nNel 1936 lavora nel cinema come assistente del regista francese Jean Renoir in \"La vita \u00e8 nostra\", film nel quale \u00e8 presente l'ispirazione politica del Fronte popolare e, nel 1937, firma personalmente il film \"Return to Life\" (\"Victoire de la vie\"). E negli anni successivi si reca in Asia.\nIntanto, nel 1934, conosce David Szymin, un fotografo e intellettuale polacco, che pi\u00f9 tardi cambier\u00e0 nome in David Seymour (1911\u20131956). Sar\u00e0 Szymin a presentare al giovane Bresson un fotografo ungherese, Endr\u00e9 Friedmann, che verr\u00e0 poi ricordato col nome di Robert Capa.\nDurante la Seconda guerra mondiale, Cartier-Bresson entra nella resistenza francese, continuando a svolgere costantemente la sua attivit\u00e0 fotografica. Catturato dalle truppe naziste nel 1940 viene imprigionato riesce a fuggire dal carcere al terzo tentativo. Al suo rientro si unir\u00e0 a un'organizzazione di assistenza ai prigionieri evasi. Nel 1944 fotografer\u00e0 la liberazione di Parigi.\nFinita la guerra, ritorna al cinema e dirige il film \"Le Retour\", documentario sul ritorno in patria dei prigionieri di guerra e dei deportati. Nel 1946 viene a sapere che il MOMA di New York intende dedicargli una mostra \"postuma\", credendolo morto in guerra: si mette in contatto con il museo e dedica oltre un anno alla preparazione dell'esposizione, inaugurata il 1947.\nNegli anni successivi \u00e8 negli Stati Uniti, dove fotografa per \"Harper's Bazaar\".\nNel 1947 fonda, insieme a Robert Capa, George Rodger, David Seymour, e William Vandivert la famosa Agenzia Magnum. Inizier\u00e0 innumerevoli viaggi in cui far\u00e0 molteplici reportage che gli daranno fama mondiale.\nLa fotografia porta Henri in molti angoli del pianeta: Cina, Messico, Canada, Stati Uniti, Cuba, India, Giappone, Unione Sovietica e molti altri paesi. Cartier-Bresson divenne il primo fotografo occidentale che fotografava liberamente nell'Unione Sovietica del dopo-guerra. Tra il 1951 e il 1973 compie numerosi viaggi in Italia. Tra i viaggi in Italia si ricorda quello in Abruzzo, dove il fotografo rimase affascinato dal borgo di Scanno, di cui fotograf\u00f2 gli scorci e la popolazione, in particolare le donne scannesi nel costume tipico, contribuendo a rendere l'isolato paese abruzzese, insieme a Mario Giacomelli con \"Il bambino di Scanno\" (1957) uno dei pi\u00f9 interessanti e suggestivi d'Abruzzo al grande pubblico. Oggi Scanno ha ricordato i due fotografi con una placca commemorativa in piazza San Rocco.\nNel 1962 su incarico della rivista Vogue si reca in Sardegna dove si trattiene per una ventina di giorni.\nQui visita i luoghi della tradizione: Nuoro, Oliena, Orgosolo, Mamoiada, Desulo, Orosei, Cala Gonone, Orani (dove viene ospitato dall'amico Costantino Nivola), San Leonardo di Siete Fuentes, e Cagliari.\nNel 1968, Henri Cartier-Bresson inizia gradualmente a ridurre la sua attivit\u00e0 fotografica per dedicarsi al suo primo amore artistico: la pittura, dichiarando: \u00abIn realt\u00e0 la fotografia di per s\u00e9 non mi interessa proprio; l'unica cosa che voglio \u00e8 fissare una frazione di secondo di realt\u00e0\u00bb. Con l'unica eccezione dei ritratti. Continuer\u00e0 infatti a dedicarsi ai ritratti fotografici almeno fin al 1980.\nNel 1979 viene organizzata a New York una mostra tributo al genio del fotogiornalismo e del \"reportage\".\nNel 2000, assieme alla moglie Martine Franck ed alla figlia M\u00e9lanie crea la Fondazione Henri Cartier-Bresson, che ha come scopo principale la raccolta delle sue opere e la creazione di uno spazio espositivo aperto ad altri artisti; nel 2002 la Fondazione viene riconosciuta dallo stato francese come ente di pubblica utilit\u00e0.\nNella sua carriera ha ritratto personalit\u00e0 importanti in tutti i campi; Balthus, Albert Camus, Truman Capote, Coco Chanel, Marcel Duchamp, William Faulkner, Mahatma Gandhi, John Huston, Martin Luther King, Henri Matisse, Marilyn Monroe, Richard Nixon, Robert Oppenheimer, Ezra Pound, Jean-Paul Sartre ed Igor' F\u00ebdorovi\u010d Stravinskij.\nMuore a Montjustin, il 3 agosto 2004, all'et\u00e0 di 95 anni.\nStile.\nPer versatilit\u00e0 e discrezione le macchine Leica sono le preferite di Bresson, dato che gli consentivano di scattare come amava: velocemente e senza dare nell'occhio, cogliendo il soggetto in tutta la sua naturale mobilit\u00e0. Strenuo avversario della \"messa in scena\", preferir\u00e0 sempre l'immediatezza, alla ricerca di quello che amava chiamare \"l'istante decisivo\". Anche la scelta del bianco e nero va in questa direzione, aggiungendo, a suo dire, un elemento emotivo di \"astrazione\" dalla realt\u00e0 capace di evidenziare forma e sostanza.\nI suoi lavori sono caratterizzati da realismo e immediatezza, da una ricerca dell'armonia in un attimo spontaneo e irripetibile e della continua osservazione dell'essere umano che si relaziona con ci\u00f2 che gli sta intorno. La finalit\u00e0 della foto non \u00e8 solo raccontare, ma cogliere un momento e renderlo eterno, \u00e8 un'estensione dell'occhio del fotografo capace di mostrare come questo vede il mondo.\nOpere.\n\"The Decisive Moment\".\nIl libro pi\u00f9 famoso di Cartier-Bresson \u00e8 \"The Decisive Moment\" (\"Il momento decisivo\", Simon &amp; Schuster, New York). Il titolo nella versione francese \u00e8 \"Images \u00e0 la sauvette\". Scritto nel 1952, oltre a contenere una raccolta di talune delle foto pi\u00f9 note del fotografo, descrive il modo stesso di fare fotografia di Cartier-Bresson. L'autore si occupa del reportage fotografico, del soggetto, della composizione, del colore, della tecnica, dei clienti.\n\"Scrap Book\".\nLo \"Scrap Book\" \u00e8 l'album che Cartier-Bresson prepar\u00f2 per la mostra al Museum of Modern Art nel 1946. Partito per gli Stati Uniti con circa 346 foto nella valigia, all'arrivo acquist\u00f2 un album (\"scrap book\" in inglese) e vi colloc\u00f2 le immagini per mostrarle ai curatori. Dopo la mostra, fin\u00ec sepolto in una valigia e poi nella biblioteca di casa, dove pass\u00f2 inosservato alla stessa moglie dell'artista fino al 1992, quando Cartier-Bresson ne aveva rimosso gran parte delle immagini a causa del deperimento della carta dell'album: soltanto 13 pagine rimasero integre.\nNel 2007 la fondazione dedicata a Cartier-Bresson decise di editarlo in volume in un'edizione restaurata ma il pi\u00f9 possibile fedele all'album originale, pubblicata in Italia da Contrasto e che rappresenta una testimonianza eccezionale sulle scelte operate dal maestro per la mostra che l'avrebbe in un certo senso consacrato tra i maggiori fotografi del mondo.\n\"Reportage\".\nTra i \"reportage\" del fotografo si ricordano:"}
{"id": "221225", "revid": "599013", "url": "https://it.wikipedia.org/wiki?curid=221225", "title": "L'isola del peccato", "text": ""}
{"id": "221226", "revid": "1784938", "url": "https://it.wikipedia.org/wiki?curid=221226", "title": "Luigi Filippo di Francia", "text": "Luigi Filippo d'Orl\u00e9ans era il figlio primogenito di Luigi Filippo II, duca d'Orl\u00e9ans, conosciuto con il nome di \"Philippe \u00c9galit\u00e9\" (Filippo Uguaglianza), cugino del re ghigliottinato Luigi XVI e poi lui stesso vittima della Rivoluzione francese alla quale aveva aderito, e di Luisa Maria Adelaide di Borbone-Penthi\u00e8vre.\nApparteneva ai Borbone-Orl\u00e9ans, ramo cadetto dei Borbone di Francia, attraverso il capostipite Filippo I, figlio secondogenito di Luigi XIII e fratello minore di Luigi XIV, il Re Sole. Luigi Filippo fu l'ultimo monarca a regnare sulla Francia con il titolo di re (l'ultimo regnante, Napoleone III, fu imperatore) e l'ultimo dei re Borbone in Francia, seppur appartenente al ramo secondario.\nBiografia.\nPrima della Rivoluzione (1773-1789).\nInfanzia.\nLuigi Filippo d'Orl\u00e9ans nacque al Palais-Royal, la residenza della famiglia Orl\u00e9ans a Parigi, da Luigi Filippo, duca di Chartres, che divenne Luigi Filippo II, duca di Orl\u00e9ans (noto anche col soprannome di \"Philippe \u00c9galit\u00e9\" durante la Rivoluzione Francese), e Luisa Maria Adelaide di Borbone. Come membro della famiglia reale, gli venne riconosciuto il titolo di \"prince du sang\".\nLuigi Filippo era il fratello maggiore di tre maschi e una femmina, una famiglia che ebbe fortune erratiche con l'inizio della Rivoluzione francese e la successiva restaurazione borbonica. La casata degli Orl\u00e9ans era infatti concorrenziale per natura a quella principale dei Borbone cui appartenevano i monarchi di Francia e per questo essi erano visti sempre con un'ombra di sospetto. Il padre di Luigi Filippo era stato tacitamente estromesso dalla corte reale e gli Orl\u00e9ans si erano rivolti allo studio della letteratura e delle scienze, emergendo come figure di spicco nell'illuminismo francese.\nEducazione.\nLuigi Filippo ebbe per tutrice Madame de Genlis a partire dal 1782. Ella gli instill\u00f2 i fondamenti del pensiero liberale, facendogli leggere Voltaire. Quando il nonno di Luigi Filippo mor\u00ec nel 1785, suo padre gli succedette come duca di Orl\u00e9ans e Luigi Filippo succedette al padre nel titolo di duca di Chartres.\nNel 1788, con i prodromi della rivoluzione, il giovane Luigi Filippo mostr\u00f2 da subito simpatie liberali. Dall'ottobre del 1788 all'ottobre del 1789 il \"Palais-Royal\" fu un noto luogo di riunione per i cospiratori rivoluzionari.\nAnni della Rivoluzione (1789\u20131793).\nLuigi Filippo crebbe in un periodo tra i pi\u00f9 concitati che cambiarono l'Europa e segu\u00ec suo padre nel supporto alla rivoluzione. Nel suo diario riporta come egli stesso avesse preso delle iniziative nel club giacobino, mossa che ricevette l'appoggio di suo padre.\nServizio militare.\nNel 1785 Luigi Filippo aveva ottenuto la nomina ereditaria a colonnello del 14\u00ba reggimento dei dragoni.\nNel giugno del 1791 ebbe la prima opportunit\u00e0 di venire coinvolto negli affari di stato della Francia.\nNel 1791, con la guerra all'orizzonte, tutti i colonnelli proprietari di reggimento ricevettero l'ordine di riunirsi ai loro soldati. Luigi Filippo aveva dato prova di essere un ufficiale modello, mostrando il suo coraggio in due occasioni. La prima, tre giorni dopo la fuga a Varennes di Luigi XVI, in un piccolo scontro tra due sacerdoti locali, di cui uno aveva idee costituzionali, e la folla circostante. Il giovane colonnello irruppe tra le persone e riusc\u00ec a dividere i due sacerdoti. In quello stesso giorno, nei pressi di un fiume, salv\u00f2 la vita a un sacerdote che era in procinto di essere ucciso da un contadino armato di carabina. Il giorno successivo Luigi Filippo si gett\u00f2 in un fiume per salvare un ingegnere locale. Per la sua azione ricevette la corona civica dalla municipalit\u00e0 locale.\nIl suo reggimento venne spostato a nord, nelle Fiandre, sul finire del 1791, dopo la Dichiarazione di Pillnitz.\nLuigi Filippo prest\u00f2 servizio sotto un caro amico di suo padre, il duca di Biron, assieme ad altri ufficiali che poi ottennero segni di distinzione sotto Napoleone. Tra questi vi erano il colonnello Berthier e il tenente colonnello Alexandre de Beauharnais (marito di Jos\u00e9phine de Beauharnais, futura consorte di Napoleone). Luigi Filippo vide il suo battesimo del fuoco nelle guerre rivoluzionare a Boussu e Quaragnon ed alcuni giorni dopo combatt\u00e9 a Qui\u00e9vrain presso Jemappes, dove fu impiegato per guidare un'unit\u00e0 di soldati in ritirata. Biron scrisse al ministro della guerra de Grave, pregandolo che il giovane colonnello, promosso poco dopo generale di brigata, venisse assegnato ad una brigata di cavalleria nell'armata di L\u00fcckner a nord.\nNell'Armata del Nord Luigi Filippo prest\u00f2 servizio con quattro futuri marescialli di Francia: Macdonald, Mortier (che poi sar\u00e0 ucciso in un attentato compiuto ai danni di Luigi Filippo stesso, dal quale lui uscir\u00e0 invece illeso), Davout e Oudinot. Dumouriez venne nominato al comando dell'armata del nord nell'agosto del 1792. Luigi Filippo comand\u00f2 una divisione sotto di lui nella battaglia di Valmy.\nA Valmy, Luigi Filippo ottenne l'ordine di piazzare una batteria d'artiglieria sulla cresta della collina di Valmy. La battaglia di Valmy si dimostr\u00f2 inconcludente, ma l'esercito austro-prussiano, a corto di rifornimenti, venne costretto a riattraversare il Reno. Ancora una volta, Luigi Filippo dopo la battaglia ottenne grandi riconoscimenti da Dumouriez; venne quindi richiamato a Parigi per dar conto dello svolgimento della battaglia al governo francese. Nel contempo ebbe anche un incontro con l'allora ministro della giustizia, Danton.\nMentre era a Parigi, venne promosso tenente generale. Nell'ottobre torn\u00f2 nell'armata del nord, con la quale Dumouriez aveva iniziato a marciare verso il Belgio. Luigi Filippo ottenne nuovamente il comando di una divisione. Dumouriez scelse di attaccare le forze austriache da una posizione forte sulle alture di Cuesmes e Jemappes, a ovest del fiume Mons. La divisione di Luigi Filippo sub\u00ec pesanti perdite, dal momento che venne attaccata da un bosco e fu costretta a ritirarsi in disordine. Luigi Filippo condusse un nuovo gruppo di unit\u00e0, chiamato \"il battaglione del Mons\" e riusc\u00ec infine a schiacciare le forze nemiche.\nGli eventi a Parigi minarono per\u00f2 la carriera di Luigi Filippo. L'incompetenza di Jean-Nicolas Pache, il nuovo ministro della guerra girondino, lasci\u00f2 l'armata del nord senza rifornimenti e presto centinaia di uomini disertarono dall'esercito. Luigi Filippo venne deluso dalle politiche pi\u00f9 radicali della repubblica. Dopo che la Convenzione Nazionale ebbe deciso di porre a morte il gi\u00e0 deposto sovrano, il padre di Luigi Filippo - da allora conosciuto col soprannome di \"Philippe \u00c9galit\u00e9\" \u2013 vot\u00f2 a favore di quell'atto e Luigi Filippo inizi\u00f2 a considerare la possibilit\u00e0 di abbandonare la Francia.\nLa volont\u00e0 di Luigi Filippo era quella di rimanere in Francia a compiere il suo dovere nell'esercito, ma si trov\u00f2 implicato in un complotto con Dumouriez per allearsi con gli austriaci per marciare su Parigi e restaurare la costituzione del 1791. Dumouriez incontr\u00f2 Luigi Filippo il 22 marzo 1793.\nCon il governo francese caduto ormai nel regime del Terrore, egli decise di lasciare definitivamente la Francia per salvare la propria vita. Il 4 aprile, Dumouriez e Luigi Filippo lasciarono la Francia diretti verso il campo austriaco. Vennero intercettati dal tenente colonnello Louis Nicolas Davout, che aveva servito a Jemappes con Luigi Filippo. Quando Dumouriez ordin\u00f2 al colonnello di tornare al campo, molti dei suoi soldati inveirono contro il generale, ora dichiarato traditore dalla Convenzione Nazionale. Il giorno successivo Dumouriez tent\u00f2 nuovamente di guidare i soldati contro la Convenzione, ma anche l'artiglieria si era ormai schierata con la repubblica, non lasciando altra scelta a lui ed a Luigi Filippo che andare in esilio.\nCos\u00ec, all'et\u00e0 di diciannove anni, Luigi Filippo lasci\u00f2 la Francia, andando in esilio dove rimase per i successivi ventuno anni.\nEsilio (1793\u20131815).\nLe reazioni a Parigi al coinvolgimento di Luigi Filippo nel tradimento di Dumouriez segnarono inevitabilmente l'inizio della sfortuna della famiglia Orl\u00e9ans. \"Philippe \u00c9galit\u00e9\" parl\u00f2 alla Convenzione Nazionale, condannando il figlio per le sue azioni, giurando che mai lo avrebbe seguito, come aveva fatto Bruto nell'antica Roma con suo figlio. Vennero per\u00f2 scoperte delle lettere scritte da Luigi Filippo a suo padre, che vennero lette alla Convenzione. \"Philippe \u00c9galit\u00e9\" venne posto sotto continua sorveglianza. Poco dopo i girondini fecero pressione per arrestarlo insieme ai fratelli minori di Luigi Filippo, Luigi Carlo e Antonio Filippo; quest'ultimo aveva servito nell'Armata d'Italia. I tre vennero imprigionati a Fort Saint-Jean a Marsiglia.\nNel frattempo, Luigi Filippo venne costretto a vivere nell'ombra, evitando sia i rivoluzionari repubblicani sia i legittimisti francesi dei centri di \"\u00e9migr\u00e9\" in varie parti d'Europa e nell'esercito austriaco. Dapprima si diresse sotto falso nome verso la Svizzera, dove si incontr\u00f2 con la contessa di Genlis e sua sorella Adelaide a Sciaffusa. Da qui i due si spostarono verso Zurigo, dove per\u00f2 venne individuato; le autorit\u00e0 svizzere decretarono che, per salvaguardare la neutralit\u00e0 del loro paese, Luigi Filippo doveva abbandonare la citt\u00e0. I due si recarono dunque a Zugo, dove per\u00f2 Luigi Filippo venne nuovamente scoperto da un gruppo di \"\u00e9migr\u00e9s\".\nSuccessivamente il principe, seguito dal suo fedele valletto Badouin, si port\u00f2 tra le alture delle Alpi e quindi a Basilea, dove vendette tutto ci\u00f2 che possedeva ad eccezione dei suoi cavalli. Viaggiando alla stregua di vagabondi, ai due venne persino negata ospitalit\u00e0 in un monastero, poich\u00e9 i monaci li credevano dei girovaghi. Un'altra volta si svegli\u00f2, dopo aver dormito in una capanna, con un moschetto puntato contro da un contadino locale che li credeva dei ladri.\nDurante questo periodo non rimase nello stesso posto per pi\u00f9 di 48 ore. Finalmente, nell'ottobre del 1793, Luigi Filippo venne nominato insegnante di geografia, storia, matematica e lingue moderne in una scuola diretta da monsieur Jost a Reichenau, un villaggio dell'alto Reno. Il suo salario era di franchi ed insegn\u00f2 sotto il nome di \"Monsieur Chabos\". Vi rimase per un mese, fino a quando seppe che suo padre a Parigi era stato ghigliottinato il 6 novembre 1793 dopo un processo del Tribunale Rivoluzionario.\nViaggi e soggiorno in Sicilia.\nA questo punto Luigi Filippo decise di separarsi dalla sorella sedicenne, comprendendo che se cos\u00ec non avesse fatto non avrebbe avuto pace nemmeno lei. Adelaide and\u00f2 a vivere con la prozia Maria Fortunata d'Este, principessa di Conti, a Friburgo e quindi in Baviera ed in Ungheria e infine in esilio in Spagna con la madre.\nLuigi Filippo invece viaggi\u00f2 molto. Visit\u00f2 la Scandinavia nel 1795 e quindi si port\u00f2 in Finlandia. Per circa un anno rimase a Muonio (nella valle del fiume Tornio), un remoto villaggio al limitare settentrionale del golfo di Botnia, vivendo nel rettorato sotto il nome di M\u00fcller, ospite del locale vicario luterano.\nLuigi Filippo visit\u00f2 anche gli Stati Uniti per quattro anni, abitando a Filadelfia (dove i suoi fratelli Antonio e Luigi Carlo erano in esilio), New York (dove fu ospite della famiglia Somerindyck a Broadway, nella 75\u00aa strada, con altri principi esiliati) ed a Boston. A Boston insegn\u00f2 per qualche tempo francese e visse in una casa posta ove oggi sorge l'Union Oyster House, il pi\u00f9 antico ristorante della citt\u00e0. Durante questo periodo negli Stati Uniti, Luigi Filippo incontr\u00f2 diversi politici americani e persone dell'alta societ\u00e0 americana come George Clinton, John Jay, Alexander Hamilton e George Washington.\nVisit\u00f2 Cape Cod nel 1797 in coincidenza con la divisione del villaggio di Eastham in due nuclei distinti, di cui uno prese il nome di Orleans, probabilmente in suo onore. In questo periodo i principi di Orl\u00e9ans viaggiarono molto nel paese, visitando Nashville e la parte a nord del Maine. I fratelli rimasero a Philadelphia per qualche tempo anche durante lo scoppio della famosa epidemia di febbre gialla. Si pensa che Luigi Filippo abbia anche conosciuto nel Massachusetts Isaac Snow di Orl\u00e9ans, che era fuggito in Francia da una prigione inglese durante la Rivoluzione americana. Nel 1839, riflettendo sulla sua visita negli Stati Uniti, Luigi Filippo spieg\u00f2 in una lettera a Guizot che quei tre anni ebbero larga influenza sul suo credo politico e sul suo giudizio una volta divenuto re.\nA Boston Luigi Filippo venne a conoscenza del colpo di Stato del 18 fruttidoro (4 settembre 1797) e dell'esilio di sua madre in Spagna. Con i fratelli decise dunque di tornare in Europa. Si recarono quindi a New Orleans, pianificando di salpare per l'Avana e quindi verso la Spagna. Non fu per\u00f2 un viaggio semplice, perch\u00e9 Spagna e Gran Bretagna erano in guerra. Mentre era in Louisiana, nel 1798, incontr\u00f2 Julian Poydras nel villaggio di Point Coupee.\nI tre salparono per l'Avana su una corvetta americana, ma la nave venne fermata nel golfo del Messico da una nave da guerra inglese, che la riport\u00f2 indietro. Non essendo in grado di trovare un passaggio per l'Europa, i tre fratelli trascorsero quasi un anno a Cuba, sino a quando vennero inaspettatamente espulsi dalle autorit\u00e0 spagnole. Salparono dalle Bahamas verso la Nuova Scozia, dove vennero ricevuti dal duca di Kent, figlio di re Giorgio III e futuro padre della regina Vittoria. Luigi Filippo inizi\u00f2 cos\u00ec a intrattenere rapporti di grande amicizia con la famiglia reale inglese. I fratelli tornarono quindi a New York e, nel gennaio del 1800, giunsero in Inghilterra, dove rimasero per i successivi quindici anni.\nLuigi Filippo nel 1808 si trasfer\u00ec in Sicilia, a Palermo, dove visse per diversi anni a palazzo d'Orl\u00e9ans. L\u00ec spos\u00f2 nel 1809 Maria Amalia di Borbone, principessa delle Due Sicilie e figlia del re Ferdinando di Borbone. Rest\u00f2 nell'isola fino al 1814.\nRestaurazione borbonica (1815\u20131830).\nDopo l'abdicazione di Napoleone, Luigi Filippo fece ritorno in Francia durante il regno di suo cugino Luigi XVIII, all'epoca della restaurazione borbonica. Luigi Filippo aveva riconciliato la famiglia Orl\u00e9ans con Luigi XVIII gi\u00e0 in esilio. Ad ogni modo il suo risentimento personale per il trattamento ricevuto dalla sua famiglia (ramo cadetto dei Borboni regnanti) durante l\"Ancien R\u00e9gime\" caus\u00f2 frizioni tra lui e Luigi XVIII, ed egli si pose all'opposizione liberale.\nLuigi Filippo ebbe invece rapporti pi\u00f9 amichevoli con il fratello e successore di Luigi XVIII, Carlo X, che ascese al trono nel 1824. La sua opposizione alle politiche di Vill\u00e8le e poi di Jules de Polignac lo fecero considerare per\u00f2 come un elemento destabilizzante del governo di Carlo.\nRegno del \"Re dei Francesi\".\nNel 1830, la Rivoluzione di luglio detronizz\u00f2 Carlo X, che abdic\u00f2 in favore del decenne nipote Enrico, duca di Bordeaux e nomin\u00f2 Luigi Filippo \"Lieutenant g\u00e9n\u00e9ral du royaume\", incaricandolo di annunciare al popolo la nomina del nuovo sovrano. Luigi Filippo non fece per\u00f2 come prescritto dal cugino, preferendo proporsi come il candidato ideale alla successione al trono. Come conseguenza le camere, che conoscevano lo spirito liberale di Luigi Filippo e la sua popolarit\u00e0 tra le masse, lo proclamarono sovrano dopo che per undici giorni era stato reggente nelle veci del cugino minorenne.\nCarlo X e la sua famiglia, tra cui suo nipote, si recarono in esilio in Gran Bretagna. Il giovane ex re, il duca di Bordeaux, mantenne in esilio il titolo di conte di Chambord, divenne successivamente pretendente al trono di Francia e venne sostenuto in questo dai \"legittimisti\".\nLuigi Filippo venne proclamato sovrano con il nome di Luigi Filippo I il 9 agosto 1830. Alla sua ascesa al trono, Luigi Filippo assunse il titolo di \"re dei Francesi\", un titolo gi\u00e0 adottato da Luigi XVI dopo la costituzione del 1791. Legare la monarchia al popolo anzich\u00e9 al territorio (la precedente indicazione era quella di \"re di Francia e Navarra\") era un taglio netto con le pretese dei legittimisti, capeggiati da Carlo X e dalla sua famiglia.\nCon un'ordinanza siglata il 13 agosto 1830, il nuovo re defin\u00ec l'assunzione del cognome \"d'Orl\u00e9ans\" per la casata regnante e assegn\u00f2 al suo figlio primogenito il titolo di \"Principe Reale\" (non pi\u00f9 \"delfino\" come in passato) e di \"duca di Orl\u00e9ans\", mentre le figlie e la sorella del re ricevettero il titolo di \"principessa di Orl\u00e9ans\" e non \"di Francia\".\nGi\u00e0 il mese successivo alla propria ascesa al trono, Luigi Filippo fece approvare una Costituzione i cui meccanismi non si differenziavano molto da quella precedente concessa da Luigi XVIII, bench\u00e9 i presupposti ideologici fossero completamente mutati.\nInnanzitutto si trattava di una Costituzione approvata dai due rami del Parlamento e non \"ottriata\", ovvero concessa, dal re, il quale era re \"dei Francesi\" (e non \"di Francia e di Navarra\" come il suo predecessore). Questo nuovo titolo (gi\u00e0 utilizzato da Luigi XVI dal 1789 al 1792) fu un'innovazione costituzionale di rilievo, che leg\u00f2 la sovranit\u00e0 al popolo e non al monarca, il quale, secondo una fortunata espressione di Thiers \u00abregna ma non governa\u00bb.\nUn altro forte simbolo della nuova monarchia fu l'adozione della bandiera tricolore in sostituzione della bandiera bianca con i gigli d'oro dei Borboni.\nLe modifiche alla precedente carta non furono comunque irrilevanti, se si pensa che venne abbassato il censo per essere elettori o deputati e venne abolito il voto plurimo introdotto nel 1820.\nL'iniziativa legislativa divenne anche parlamentare, oltre che regia. L'ascesa al potere con il favore di una sollevazione popolare procur\u00f2 a Luigi Filippo l'ostilit\u00e0 delle corti europee e il soprannome di \"re delle barricate\".\nNel 1832 sua figlia, la principessa Luisa Maria, spos\u00f2 il primo re del Belgio, Leopoldo I.\nNel 1843, tramite Rochet d'H\u00e9ricourt, un trattato d'amicizia e di commercio fu firmato con il sovrano di Scioa, il negus Sahle Selassie.\nPer qualche anno Luigi Filippo regn\u00f2 piuttosto modestamente, evitando l'arroganza, lo sfarzo e le spese eccessive dei suoi predecessori. A dispetto di questa apparenza di semplicit\u00e0, il sostegno del re arrivava dalla media borghesia. All'inizio era amato e chiamato \"il Re Cittadino\", ma la sua popolarit\u00e0 diminu\u00ec quando il suo governo fu percepito sempre pi\u00f9 come conservatore e monarchico.\nIl supporto dato in un primo tempo al \"Mouvement\" capeggiato da Adolphe Thiers fece posto al conservatorismo incarnato da Fran\u00e7ois Guizot. Sotto la sua guida, le condizioni di vita delle classi popolari si deteriorarono e le imposte aumentarono considerevolmente. La crisi economica del 1846-1848, collegata all'azione del partito repubblicano che organizz\u00f2 la cosiddetta \"Campagna dei banchetti\" \u2014 riunioni politiche private \u2014, port\u00f2 il popolo a una nuova rivoluzione.\nTentativo di assassinio.\nLuigi Filippo, pur essendo molto popolare, sopravvisse a sette tentativi di assassinio, di cui il pi\u00f9 famoso ebbe per protagonista un legittimista corso.\nIl 28 luglio 1835 il re scamp\u00f2 ad un attentato perpetrato da Giuseppe Fieschi e da altri cospiratori di Parigi. Durante l'annuale rivista della Guardia Nazionale per commemorare la rivoluzione, Luigi Filippo stava passando per il boulevard du Temple, che collegava place de la R\u00e9publique con la Bastiglia, accompagnato dai suoi tre figli, il duca di Orl\u00e9ans, il duca di Nemours ed il principe di Joinville, oltre ad uno staff molto numeroso di personalit\u00e0 al seguito.\nFieschi, nativo della Corsica, attacc\u00f2 la carrozza del re con una \"macchina infernale\", un'arma autoprodotta consistente in venticinque pistole in grado di sparare contemporaneamente. I colpi vennero sparati dal n\u00ba 50 di boulevard du Temple (oggi una placca commemorativa si trova in loco), una casa che Fieschi aveva recentemente preso in affitto. \nSolo un proiettile riusc\u00ec a sfiorare il re, mentre 18 persone rimasero uccise nell'attentato, tra cui il tenente colonnello Rieussec dell'VIII legione assieme ad altri otto ufficiali, il maresciallo Mortier, il colonnello Raffet, il generale Girard, il capitano Villate, il generale La Chasse de V\u00e9rigny, una donna, una ragazzina di quattordici anni e due uomini. Altre 22 persone rimasero ferite. Il re ed i principi scamparono senza rimanere feriti.\nHorace Vernet, il pittore del re, ricevette l'incarico di realizzare un dipinto dell'evento.\nFieschi venne immediatamente catturato e giustiziato l'anno successivo tramite ghigliottina assieme ai suoi due complici.\nAbdicazione ed esilio.\nDurante lo svolgimento della rivoluzione popolare del 1848, Luigi Filippo abdic\u00f2 il 24 febbraio 1848 in favore del giovane nipote Luigi Filippo II (essendo morto in un incidente qualche anno prima il principe Ferdinando Filippo, suo figlio ed erede). Temendo di subire la stessa sorte di Luigi XVI e Maria Antonietta, si travest\u00ec e lasci\u00f2 Parigi. Viaggiando con una banale vettura e prendendo il nome di \"M. Smith\" fugg\u00ec in Inghilterra.\nTuttavia l'\"Assembl\u00e9e nationale\", sebbene pronta, sulle prime, ad accettare suo nipote come re, cambi\u00f2 di avviso e segu\u00ec l'opinione pubblica, decidendo di proclamare la Seconda Repubblica, in circostanze controverse, all'H\u00f4tel de Ville di Parigi.\nMorte.\nLuigi Filippo e la sua famiglia vissero in Inghilterra fino alla morte di lui, avvenuta il 26 agosto 1850 a Claremont House, vicino a Esher, nella contea di Surrey. \u00c8 sepolto con la moglie Maria Amalia (26 aprile 1782\u201324 marzo 1866) nella cappella reale, la tomba di famiglia che aveva fatto costruire nel 1816 a Dreux.\nDiscendenza.\nDa Maria Amalia di Borbone-Napoli Luigi Filippo ebbe dieci figli:"}
{"id": "221227", "revid": "1427823", "url": "https://it.wikipedia.org/wiki?curid=221227", "title": "Loop (informatica)", "text": ""}
{"id": "221228", "revid": "2056951", "url": "https://it.wikipedia.org/wiki?curid=221228", "title": "Terra di nessuno (disambigua)", "text": ""}
{"id": "221230", "revid": "1543377", "url": "https://it.wikipedia.org/wiki?curid=221230", "title": "Benjamin Disraeli", "text": " Ha fatto parte del Partito Conservatore ed \u00e8 stato Primo ministro del Regno Unito due volte: dal 27 febbraio al 3 dicembre 1868 e dal 20 febbraio 1874 al 23 aprile 1880.\nPur distinguendosi per essere uno dei principali protezionisti del partito conservatore dopo il 1844, le relazioni di Disraeli con altre importanti figure del suo partito, in particolare con lord Derby, furono il frutto particolare che lo port\u00f2 a tanta fama. Dal 1852, inoltre, la carriera di Disraeli venne contraddistinta dalla sua marcata rivalit\u00e0 con il liberale William Ewart Gladstone per la guida del governo. In questa faida, Disraeli venne supportato dalla sua grande amicizia con la regina Vittoria. Nel 1876 Disraeli venne elevato al rango di conte di Beaconsfield dopo quarant'anni di servizio alla Camera dei Comuni.\nPrima e durante la sua carriera politica, Disraeli era ben conosciuto per essere una figura sociale e letteraria di fama anche se generalmente le sue novelle non sono riconosciute come una grande opera del periodo vittoriano. Egli scrisse prevalentemente romanzi dei quali \"Sybil\" e \"Vivian Grey\" sono ancora oggi i pi\u00f9 conosciuti.\nBiografia.\nI primi anni.\nI biografi di Disraeli vogliono la sua famiglia di origini italiane, da ebrei sefarditi, mentre egli si proclamava di discendenza portoghese, situando i suoi antenati a prima dell'espulsione degli ebrei dalla Spagna nel 1492 (dopo tale episodio gli ebrei emigrati si divisero in due gruppi, uno che giunse in Italia e l'altro che si diresse verso i Paesi Bassi e poi in Inghilterra). Gli storici moderni tendono a vederlo essenzialmente come un \"marrano\" nel senso spagnolo del termine.\nEgli era il figlio secondogenito ma il primo sopravvissuto degli eredi di Isaac D'Israeli, critico letterario e storico, e di sua moglie Maria Basevi. Benjamin cambi\u00f2 il proprio cognome in Disraeli negli anni venti dell'Ottocento. Tra i suoi fratelli e sorelle citiamo Sarah (1802\u20131859), Naphtali (1807), Ralph (1809\u20131898) e James (1813\u20131868). Benjamin nei primi anni frequent\u00f2 una piccola scuola, la \"Reverend John Potticary's school\" di Blackheath. Suo padre fece battezzare il figlio Benjamin nel luglio del 1817 dopo una disputa con la loro sinagoga. Dal 1817 Benjamin frequent\u00f2 la scuola a Higham Hill, in Walthamstow, sotto Eliezer Cogan. I suoi fratelli minori, invece, frequentarono il Winchester College.\nIl padre lo aveva destinato a intraprendere la carriera legale e Benjamin venne associato alla studio di un avvocato dal 1821. Nel 1824, Disraeli and\u00f2 in tour nel Belgio e nella Valle del Reno con suo padre e successivamente scrisse che fu proprio navigando sul Reno che egli matur\u00f2 la decisione di abbandonare la carriera della legge: \"Lo decisi discendendo quelle magiche acque che non sarei stato un avvocato.\" Egli visit\u00f2 nell'area le citt\u00e0 di Oppenheim e Spira, luoghi entrambi ove si trovavano grandi comunit\u00e0 ebraiche. Tornato in patria venne coinvolto in affari col finanziere John Diston Powles il quale lo coinvolse nello sfruttamento minerario dei giacimenti del Sud America e per il quale scrisse numerosi pamphlet pubblicitari a promozione della compagnia.\nQuello stesso anno le attivit\u00e0 finanziarie intraprese da Disraeli lo portarono in contatto col pubblicista John Murray, anch'egli coinvolto nel mercato minerario sudamericano. I due si accordarono per fondare un giornale, \"The Representative\", intenzionati a promuovere non solo le imprese minerarie ma anche i politici che le supportavano come ad esempio George Canning. Il giornale si dimostr\u00f2 un fallimento e questo fatto rovin\u00f2 sia Powles sia Disraeli.\nPrima di entrare in parlamento Disraeli ebbe relazioni con diverse donne tra le quali Henrietta, lady Sykes (moglie del baronetto Sir Francis Sykes), la quale gli fu da modello per il personaggio principale del romanzo \"Henrietta Temple\". Fu Henrietta del resto a presentare Disraeli a Lord Lyndhurst, con il quale successivamente ebbe anche una relazione. Come il biografo Blake osserv\u00f2: \"Le vere relazioni tra i tre non possono essere determinate con certezza anche se \u00e8 innegabile che la situazione favor\u00ec molto Disraeli assieme ad altri episodi.\"\nNel 1839 Benjamin decise di \"mettere la testa a posto\" sposando Mary Anne Lewis (I viscontessa di Beaconsfield), ricca vedova del politico Wyndham Lewis, collega di Disraeli a Maidstone. Mary Lewis aveva 12 anni pi\u00f9 di Benjamin e il loro matrimonio, criticato come unione di interessi, fu invece molto felice.\nLa carriera letteraria.\nDisraeli si dedic\u00f2 anche alla letteratura. Motivato in parte dal suo disperato bisogno di denaro, egli scrisse il suo primo romanzo, \"Vivian Grey\", nel 1826. I biografi di Disraeli sono concordi nel ritenere che \"Vivian Grey\" sia difatti una riproposizione in chiave romanzata di quanto accadde col \"The Representative\", e lo scritto diede prova di divenire molto popolare anche se quando l'identit\u00e0 dell'anonimo scrittore venne scoperta. Il libro metteva infatti in caricatura il pubblicista scozzese John Murray (1778\u20131843).\nDopo aver scritto \"Vindication of the English Constitution\", e molti pamphlet politici, Disraeli scrisse una serie di novelle tra le quali \"The Young Duke\" (1831), \"Contarini Fleming\" (1832), \"Alroy\" (1833), \"Venetia\" e \"Henrietta Temple\" (1837). Durante quello stesso periodo scrisse anche \"The Revolutionary Epick\" e tre burlesque: \"Ixion\", \"The Infernal Marriage\" e \"Popanilla\". Di tutte queste novelle solo \"Henrietta Temple\" fu un vero successo.\nDurante gli anni quaranta dell'Ottocento Disraeli scrisse tre novelle politiche conosciute col nome di \"the Trilogy\": \"Sybil\", \"Coningsby\" e \"Tancred\".\nMalgrado il successo, le relazioni di Disraeli con altri scrittori del suo tempo furono pressoch\u00e9 nulle. La scrittura di Disraeli piaceva ai lettori essenzialmente perch\u00e9 originale e con frasi brillanti che rimanevano nella memoria, con tocchi stravaganti e di effetto.\"\nAl parlamento.\nDisraeli aveva considerato di intraprendere la carriera politica gi\u00e0 dagli anni trenta dell'Ottocento, prima di partire alla volta del Mediterraneo. Il suo primo contatto col mondo politico avvenne nel 1832, durante la grande crisi scoppiata a seguito del Reform Bill, alla quale egli contribu\u00ec con un pamphlet anti-Whig edito da John Wilson Croker e pubblicato da Murray col titolo \"Inghilterra e Francia ovvero una cura per la Gallomania ministeriale\". Lo spirito politico di Disraeli in quel suo primo periodo era influenzato sia dalla sua indole rivoluzionaria sia dal suo desiderio di lasciare il segno in materia di politica. Sui partiti esistenti cos\u00ec egli si esprimeva: \u00abil toryismo \u00e8 ormai superato e non posso accondiscendere nell'essere uno Whig\u00bb. Pertanto egli si present\u00f2 nelle file dei Radicali e tent\u00f2 la prima scalata alle elezioni nel 1837 contro i Tories nella circoscrizione di Maidstone.\nPur essendo un Conservatore, Disraeli aveva simpatie per il Cartismo ed era favorevole a un'alleanza tra aristocrazia terriera e classe lavoratrice contro il crescente potere dei mercanti e dei nuovi industriali della borghesia. Egli si decise quindi a supportare la nascita della Giovane Inghilterra nel 1842, un gruppo che aveva lo scopo di promuovere la visione secondo la quale i proprietari terrieri (i \"Landlord\") dovevano usare il loro potere per proteggere i poveri dalle prevaricazioni degli uomini d'affari della media classe. Durante i vent'anni trascorsi tra le Corn Laws e il Second Reform Bill, .\nIl protezionismo.\nIl primo ministro Sir Robert Peel vinse le elezioni e lentamente Disraeli divenne uno dei suoi pi\u00f9 acerrimi critici, spesso . Il pi\u00f9 noto di questi casi d'opposizione fu la controversia del \"Maynooth grant\" del 1845 e la ripresa della questione sulle Corn Laws nel 1846. La fine del 1845 e i primi mesi del 1846 vennero dominati dalla battaglia in parlamento tra i \"free traders\" e i protezionisti proprio sulla questione delle Corn Laws. Una parte dei conservatori, i radicali e gli whigs formarono un'alleanza a favore dei \"free traders\" e a questo punto il partito conservatore si divise: i seguaci di Peel si posero contro gli Whigs e venne formata una nuova fazione protezionista dei conservatori guidata da Disraeli, George Bentinck (1802-1848) e Lord Stanley (poi Lord Derby). Il contesto generale comprendeva anche la questione della carestia in Irlanda, alla quale Peel era intenzionato a rimediare con l'importazione di grano.\nIl termine \"corn\", infatti, non si riferiva al mais americano quanto piuttosto al grano prodotto in Inghilterra che era alla base della produzione del pane, alimento essenziale per la sopravvivenza della popolazione. Le \"Corn Laws\" imponevano quindi una tassa d'importazione del grano inglese verso l'Irlanda che, se abolita, sarebbe venuta incontro alle esigenze della popolazione irlandese ma avrebbe impoverito i possidenti terrieri inglesi. Peel immediatamente propose di abolire tale tassa. Per i conservatori dunque si pose il problema di quale decisione prendere soprattutto dopo che i politici di maggiore esperienza in quella fazione si erano schierati con Peel per l'emergenza. Disraeli dunque si trov\u00f2 naturalmente a capo della fazione emergente all'interno della compagine politica e assunse le redini di leader. Dalla Camera dei Lords, il Duca di Argyll scrisse che Disraeli \"era quasi come un subalterno in una grande battaglia dove ogni superiore fosse stato ucciso o ferito.\" Se la rimanenza del partito conservatore poteva ottenere un consenso necessario a formare un nuovo governo, Disraeli era ora la pedina vincente in campo. A ogni modo egli era a capo di un gruppo di parlamentari senza esperienza o quasi e molti di questi raramente si erano cimentati in discorsi alla Camera dei Comuni.\nLord George Bentinck e la leadership.\nNelle elezioni generali del 1847 Lionel de Rothschild era divenuto deputato per la Citt\u00e0 di Londra.\nLord John Russell, il capo degli Whigs che era succeduto a Peel alla carica di primo ministro e come Rothschild membro del parlamento per la Citt\u00e0 di Londra, introdusse il \"Jewish Disabilities Bill\" per consentire anche agli ebrei di entrare in parlamento.\nBentinck, che era il leader dei conservatori alla Camera dei Comuni, decise di affiancare Disraeli nel voto favorevole al \"Bill\", inneggiando alla tolleranza religiosa e alla laicit\u00e0 dello Stato.. Nel dibattito che ne segu\u00ec, Bentinck rassegn\u00f2 le proprie dimissioni dalla guida del partito ed ebbe dei contrasti anche con lord Stanley (leader alla Camera dei Lords), il quale era contrario al disegno di legge e giudicava blasfeme le parole di Disraeli. Bentinck venne succeduto da Lord Granby. Nel frattempo, Disraeli si avvicin\u00f2 molto a Bentinck col quale reper\u00ec i finanziamenti necessari ad acquistare la bella residenza di campagna di Hughenden Manor, nel Buckinghamshire, presupposto essenziale all'epoca per poter essere considerato un conservatore. Disraeli e la moglie si alternarono tra Hughenden e le molte case di loro propriet\u00e0 a Londra.\nDopo nemmeno un mese Granby diede le proprie dimissioni dalla guida della Camera dei Comuni sentendosi inadeguato a ricoprire quell'incarico e non venne rimpiazzato per la durata della sessione parlamentare. All'inizio della nuova sessione, la politica venne gestita dal triumvirato Granby-Disraeli-John Charles Herries che fu indicativo delle tensioni tra Disraeli e il resto del suo partito. Questo confuso arrangiamento politico si concluse con le dimissioni di Granby nel 1851 e la sempre maggiore popolarit\u00e0 di Disraeli.\nGli incarichi politici.\nIl primo governo Derby.\nLa prima opportunit\u00e0 per i tories protezionisti sotto la guida di Disraeli e Stanley di ottenere il governo avvenne nel 1851 quando il primo governo di Lord John Russell venne sconfitto alla Camera dei Comuni sulla questione dell\"Ecclesiastical Titles Act\" del 1851. Disraeli sarebbe divenuto Home Secretary mentre Stanley sarebbe divenuto primo ministro. Tra gli altri possibili ministri si includevano Sir Robert Inglis, Henry Goulburn, John Charles Herries e Lord Ellenborough. I seguaci di Peel, ad ogni modo, rifiutarono di entrare nel governo di lord Stanley o con Disraeli per la questione dei \"free traders\" ancora bruciante e pertanto fall\u00ec l'idea di creare un governo puramente protezionista.\nRussell riprese il suo incarico di primo ministro, ma nuovamente diede le proprie dimissioni nel 1852 quando una combinazione di protezionisti e Lord Palmerston lo sconfissero sul \"Militia Bill\". Questa volta Lord Derby ottenne lincarico e con la sorpresa generale nomin\u00f2 Disraeli Cancelliere dello Scacchiere.\nTra i nuovi compiti di Disraeli vi era la produzione di un rendiconto statale per il successivo anno fiscale. Disraeli propose di ridurre le tasse sulla malta e sul t\u00e8 (tasse indirette); progett\u00f2 invece di aumentare le tasse sulla casa e propose la controversa tassa diretta in base al reddito.\nCome gi\u00e0 riportato, Disraeli si era opposto nel giugno del 1846 alla cancellazione delle \"Corn Laws\", ma il passaggio del decreto aveva impoverito i contadini e i proprietari terrieri inglesi e aveva fatto decadere il prezzo generale del pane e del grano. Disraeli pens\u00f2 a questo punto di alleviare gli svantaggi economici dei coltivatori abbuonando loro alcune tasse che sarebbero state aumentate a tutti i non agricoltori. Il budget venne visto da molti Whigs come una \"ricompensa per i proprietari terrieri\" .\nDisraeli venne quindi criticato per aver mischiato i molti fattori coinvolti nella vicenda e la sua proposta ulteriore di estendere le tasse in Irlanda gli procur\u00f2 altri nemici. Questo fatto, combinato assieme all'inesperienza generale del governo e di Disraeli, port\u00f2 ad un fallimento del piano finanziario ed alla caduta del governo il 17 dicembre 1852.\nAll'opposizione.\nCon la caduta del governo, Disraeli e i conservatori tornarono all'opposizione. Il successore di lord Derby alla carica di primo ministro fu il seguace di Peel lord Aberdeen, il cui ministero venne composto da seguaci di Peel e whigs. Disraeli stesso venne sostituito nei suoi incarichi di cancelliere da Gladstone.\nIl secondo governo Derby.\nIl primo governo di Lord Palmerston cadde nel 1858 dopo l'affare Orsini e lord Derby riprese il controllo della situazione come capo di un'amministrazione conservatrice. Disraeli rimase a capo della Camera dei Comuni e ritorn\u00f2 al ruolo di Cancelliere dello Scacchiere. Una delle prime azioni del nuovo governo fu quella di varare delle misure per riorganizzare il governo dell'India dopo che le rivolte avevano dimostrato l'inadeguatezza della gestione della Compagnia delle Indie Orientali ed aveva acconsentito al passaggio del governo indiano alla Corona britannica. Il primo tentativo di legislazione venne portato avanti dal \"President of the Board of Control\" (ministro per l'India), Lord Ellenborough gi\u00e0 Governatore generale dell'India (1841\u201344). Il decreto, ad ogni modo, dovette essere rivisto in pi\u00f9 punti per le critiche ricevute e poco dopo lord Ellenborough venne forzato a dimettersi per lasciare spazio alle idee del nuovo governatore, lord Charles Canning, I conte Canning.\nTrovandosi mancanti di un incarico, Disraeli e lord Derby tentarono nuovamente di coinvolgere Gladstone nel governo. Disraeli scrisse una lettera personale a Gladstone pregandolo di mettere il bene del partito dinnanzi alla sua personale animosit\u00e0: \"Ogni uomo vive il proprio incarico e c'\u00e8 un Potere pi\u00f9 grande di tutti noi che dispone tutto ci\u00f2...\" In risposta a Disraeli, Gladstone rifiut\u00f2 l'offerta rimarcando ancora il perch\u00e9 dei suoi rifiuti anche precedenti.\nCon il rifiuto di Gladstone, lord Derby e Disraeli guardarono altrove e la scelta ricadde su Edward Bulwer-Lytton, il quale divenne Segretario di Stato per le Colonie; il figlio di lord Derby, Lord Stanley, succedette a Ellenborough alla guida della \"Board of Control\". Stanley, con l'assistenza di Disraeli, propose e guid\u00f2 l\"India Act\" col quale il subcontinente sarebbe stato governato per i successivi sessant'anni. La Compagnia delle Indie Orientali ed il suo governatore generale vennero rimpiazzati con un vicer\u00e9 e un consiglio locale, mentre la carica di presidente della \"Board of Control\" venne abolito e sostituito con il Segretario di Stato per l'India.\nIl 1867 Reform Bill.\nDopo la sconfitta del Liberal Reform Bill introdotto da Gladstone nel 1866, Disraeli e Derby introdussero delle loro misure nel 1867. Questo atto era innanzitutto una strategia politica atta a dare al partito conservatore il controllo del processo della riforma e i benefici a lungo termine della Camera dei Comuni. Si pens\u00f2 quindi che se i conservatori fossero stati in grado di assicurare questo decreto legislativo, l'elettorato sarebbe stato rinfrancato ed avrebbe potuto rivolgersi pi\u00f9 favorevolmente verso i tories alle elezioni successive. Il \"Reform Act\" del 1867 estese il diritto di voto a tutti i capifamiglia maschi, eliminando nel contempo i sobborghi cittadini con meno di 10.000 abitanti e garantendo quindici nuovi seggi elettorali dei quali le rappresentanze maggiori furono Liverpool e Manchester. Questo atto ad ogni modo fu impopolare anche tra i conservatori estremi come Robert Cecil, III marchese di Salisbury, il quale decise di dimettersi per protesta al passaggio del decreto.\nIl primo governo da primo ministro.\nLa salute di lord Derby intanto andava peggiorando ed egli si dimise da primo ministro nel febbraio del 1868 per poi sopravvivere appena altri venti mesi. Non vi erano ormai dubbi che Disraeli gli sarebbe succeduto come leader del partito conservatore e poi come primo ministro.\nAd ogni modo i conservatori continuavano ad essere in minoranza alla Camera dei Comuni e il passaggio del Reform Bill aveva richiesto nuove elezioni. L'incarico di Disraeli come primo ministro fu sostanzialmente breve anche se i conservatori riuscirono a vincere le elezioni generali. Egli fece due cambi essenziali nel gabinetto di governo: rimpiazz\u00f2 Lord Chelmsford al ruolo di Lord Cancelliere con Lord Cairns, e pose George Ward Hunt al ruolo di Cancelliere dello Scacchiere. Disraeli e Chelmsford non erano mai andati particolarmente d'accordo e nella visione di Disraeli, Cairns era un ministro molto pi\u00f9 adatto.\nLa prima premiership di Disraeli fu dominata dal dibattito sulla Chiesa d'Irlanda. Anche se l'Irlanda era in maggioranza cattolica romana, la chiesa protestante rimaneva la religione di Stato e pretendeva delle tasse proprie sul territorio. Inizialmente Disraeli tent\u00f2 di negoziare con il cardinale Henry Edward Manning per la fondazione dell'Universit\u00e0 cattolica di Dublino ma Gladstone si schier\u00f2 per la creazione di una chiesa d'Irlanda. La proposta divise il partito conservatore e si riun\u00ec nel partito liberale alla guida di Gladstone. Mentre il governo di Disraeli sopravvisse sino alle elezioni generali del dicembre 1868, l'iniziativa era passata ai liberali che tornarono al potere con una maggioranza di 170 seggi.\nIl secondo governo da primo ministro.\nDopo sei anni all'opposizione, Disraeli ed il partito conservatore vinsero le elezioni del 1874 dando al partito la prima assoluta maggioranza alla Camera dei Comuni dagli anni quaranta dell'Ottocento. Sotto la \"stewardship\" di Richard Assheton Cross, \"Home Secretary\", il governo Disraeli introdusse varie riforme tra cui quella denominata \"Artisan's and Labourers' Dwellings Improvement Act\" del 1875, il \"Public Health Act\" del 1875, il \"Sale of Food and Drugs Act\" del 1875 e l\"Education Act\" del 1876. Il suo governo introdusse inoltre un nuovo \"Factory Act\" per la protezione dei lavoratori, il \"Conspiracy and Protection of Property Act\" del 1875 e l\"Employers and Workmen Act\" del 1875 . Come risultato di questa politica sociale il deputato laburista Alexander Macdonald dichiar\u00f2: \u00abIl partito conservatore si \u00e8 occupato della classe lavoratrice di pi\u00f9 in questi cinque anni di quanto non abbia fatto il partito liberale in cinquant'anni\u00bb.\nL'imperialismo.\nDisraeli fu, secondo certe interpretazioni, un sostenitore dell'espansionismo e della volont\u00e0 di preservare l'Impero britannico nel Medioriente e nell'Asia centrale. Malgrado le obiezioni del suo governo e senza il consenso del parlamento, egli ottenne con l'appoggio di Lionel de Rothschild il 44% delle azioni della compagnia del Canale di Suez.\nDisraeli e Gladstone si scontrarono sulla politica inglese nei Balcani. Disraeli vide la situazione come una materia di interesse strategico e imperialista, attenendosi alla politica di lord Palmerston nel supporto all'Impero Ottomano contro l'espansione russa in Crimea. Secondo il biografo Blake, Disraeli credeva che la Gran Bretagna avesse il dovere morale di aiutare le altre nazioni nella loro emancipazione in virt\u00f9 della sua lunga tradizione costituzionale. Gladstone, ad ogni modo, vide l'atto anche in termini morali con molti cristiani bulgari massacrati dai turchi e pertanto tale azione si sarebbe dimostrata immorale per chiunque.\nDisraeli inoltre introdusse il \"Royal Titles Act\" del 1876 con il quale la regina Vittoria ottenne il titolo di Imperatrice d'India, ponendola quindi allo stesso livello dello zar russo. Nella sua corrispondenza privata con la regina, egli propose di \"ripulire l'Asia centrale dai moscoviti e spostarli verso il Mar Caspio\". Per contenere l'influenza russa, egli sostenne l'invasione dell'Afghanistan e sigl\u00f2 la Convenzione di Cipro con la Turchia con la quale l'isola strategica veniva posta sotto il controllo della Gran Bretagna.\nDisraeli guadagn\u00f2 un altro successo diplomatico nel Congresso di Berlino del 1878 con il quale ottenne una limitazione dell'influenza della Russia nei Balcani. Ad ogni modo, le difficolt\u00e0 in Sud Africa e in Afghanistan, indebolirono notevolmente il suo governo e portarono alla sconfitta della fazione alle elezioni del 1880.\nGli ultimi anni e la morte.\nDisraeli entr\u00f2 alla Camera dei Lords nel 1876 quando la regina Vittoria lo cre\u00f2 Conte di Beaconsfield e Visconte di Hughenden.\nAlle elezioni del 1880 i conservatori di Disraeli vennero sconfitti dai liberali di Gladstone in gran parte per il decorso della seconda guerra anglo-afgana. Disraeli mor\u00ec nell'aprile del 1881.\nVenne sepolto nella cappella della St Michael's Church presso \"Hughenden Manor\" presso il monumento funebre fatto erigere in suo onore dalla stessa regina Vittoria. Esecutore testamentario delle sue volont\u00e0 fu il suo segretario privato, Montagu Corry, I barone Rowton.\nA Disraeli \u00e8 dedicato anche un monumento nell'Abbazia di Westminster e una sua statua nella piazza del mercato di Ormskirk.\nFilmografia parziale.\nBenjamin Disraeli \u00e8 stato protagonista di numerose opere cinematografiche e televisive. "}
{"id": "221231", "revid": "229538", "url": "https://it.wikipedia.org/wiki?curid=221231", "title": "Edward Smith-Stanley, XIV conte di Derby", "text": "Ha fatto parte del Partito Conservatore.\n\u00c8 stato Primo ministro del Regno Unito tre volte: dal 23 febbraio al 19 dicembre 1852, dal 20 febbraio 1858 al 12 giugno 1859 e dal 28 giugno 1866 al 27 febbraio 1868.\nBiografia.\nI primi anni e l'educazione.\nStanley nacque da Edward Smith-Stanley, XIII conte di Derby e da Charlotte Margaret Hornby, figlia del reverendo Geoffrey Hornby. Gli Stanleys erano uno dinastia di proprietari terrieri da molte generazioni ed avevano accumulato una grande ricchezza, fissando la loro residenza a Knowsley Hall nel Lancashire. Stanley venne educato al College di Eton ed al Christ Church di Oxford.\nLa carriera politica, 1820-1852.\nEgli venne eletto al parlamento inglese per il partito dei Whig nel 1820. Quanto gli Whigs tornarono al potere nel 1830, Stanley divenne Capo Segretario per l'Irlanda nel governo di Lord Grey, ed entr\u00f2 nel gabinetto di governo nel 1831. Nell'ottobre del 1831, Stanley scrisse una lettera (nota col nome di Stanley Letter) ad Augustus FitzGerald, III duca di Leinster stabilendo il sistema di educazione nazionale in Irlanda - questa lettera rimane ancora oggi la base legale per gran parte dell'educazione in Irlanda. Nel 1833, Stanley venne spostato nella rilevante posizione di Segretario di Stato per la Guerra e le Colonie. Stanley, come Whig conservatore, decise di rompere col suo governo a causa della riforma della Chiesa d'Irlanda nel 1834 e diede quindi le proprie dimissioni. Egli quindi form\u00f2 un gruppo denominato \"Derby Dilly\" e tent\u00f2 di barcamenarsi tra gli whig radicali di lord Russel e il conservatorismo dei Tories, ma malgrado i suoi sforzi sir Robert Peel ed i Tories tornarono al centro dell'attenzione generale pubblicando nel 1834 il cosiddetto Manifesto Tamworth che conteneva gran parte dei programmi prospettati da Stanley.\nIl termine \"Derby Dilly\" venne coniato dal nazionalista irlandese Daniel O'Connell. Oltre a Stanley, gli altri membri principali del gruppo furono Sir James Graham, che si era dimesso dalla carica di Primo Lord dell'Ammiragliato; Lord Ripon, che si era dimesso dalla carica di Lord Privy Seal; ed il Duca di Richmond, che si era dimesso dalla carica di Postmaster General.\nAnche se il gruppo non prese parte al ministero di Peel del 1835, gradualmente negli anni successivi and\u00f2 ad affiancarsi agli ideali conservatori con molti membri del Derby Dilly che presero posizioni di rilievo nel governo di Peel del 1841.\nAffiancandosi ai conservatori, Stanley fu nuovamente nominato Segretario per la Guerra e le Colonie nel secondo governo di sir Robert Peel del 1841. Nel 1844 egli venne elevato alla Camera dei Lords per succedere al titolo di Barone di Stanley detenuto da suo padre con un writ of Acceleration. Nel 1845, nuovamente, ruppe col primo ministro questa volta sulla questione delle Corn Laws e riusc\u00ec a portare la maggior parte del partito conservatore con s\u00e9 (incluso, tra gli altri, il giovane Benjamin Disraeli), giungendo a definirsi quale capo ella fazione protezionista del partito conservatore. Nel 1851 egli succedette al padre al titolo di Conte di Derby.\nLa carriera politica, 1852-1869.\nDerby form\u00f2 un governo di minoranza nel febbraio del 1852 a seguito del collasso del governo whig di Russell. In questo nuovo gabinetto di governo, Benjamin Disraeli venne nominato Cancelliere dello Scacchiere. Quando l'ormai anziano Duca di Wellington lesse la lista dei nuovi ministri alla Camera dei Lords si dice abbia esclamato \"Chi? Chi?\" e pertanto il governo divenne noto come \"Who? Who? Ministry\" (\"who\" in inglese significa appunto \"chi\").\nA questo punto, Derby ed il suo Segretario di Stato per gli Affari Esteri Lord Malmesbury e poi anche suo figlio Lord Stanley compirono delle azioni che andarono a fortificare il potere finanziario del nuovo governo, cercando di evitare di ingaggiare guerre su qualsiasi fronte, cooperando con altre potenze e lavorando armonicamente con loro per cercare di risolvere i problemi diplomatici. Questa politica strideva fortemente con la politica di prestigio e potenza militare che lo stesso Disraeli avrebbe poi applicato durante il suo periodo da primo ministro anni dopo, e Derby divenne pertanto noto come il fautore della politica dello \"splendido isolamento\".\nAlle elezioni generali del giugno del 1852 il partito conservatore sotto Derby e Disraeli riusc\u00ec a guadagnarsi 330 seggi alla Camera dei Comuni (42,9% del totale). Gli whigs riuscirono a raggiungere la quota di 292 seggi, ma vi erano anche molti piccol gruppi di conservatori che avrebbero voluto schierarsi con gli whigs, i Peeliti, che in tutto contavano 38 posizioni che per\u00f2 erano inconciliabili con la visione dell'epoca del partito whig. Per questo motivo il conte di Derby venne costretto a formare un governo di minoranza e decise di nominare Disraeli quale nuovo Cancelliere dello Scacchiere. Come era prevedibile il nuovo governo faticava a far approvare i propri decreti e tutte le forze dei ministri erano concentrate nel mantenere il voto di fiducia degli indecisi. Il governo venne pubblicamente accusato inoltre il 14 settembre 1852 quando mor\u00ec l'ottantatreenne duca di Wellington ed il primo ministro si preoccup\u00f2 a tal punto di tale evento da spingere gli oppositori a dichiarare che il governo si \"occupava di pi\u00f9 di un duca morto che degli interessi dei vivi\".\nAd ogni modo le necessit\u00e0 di governo non poterono essere posticipate pi\u00f9 a lungo e quando Disraeli sottopose il proprio primo bilancio al parlamento nel dicembre 1852 esso risult\u00f2 a tal punto impopolare presso i Peeliti e presso gli altri gruppi di indecisi che si guadagn\u00f2 un voto contrario della fiducia.\nLa caduta del governo di minoranza del conte di Derby, apr\u00ec la strada per una coalizione peelita-whig sotto la guida di Lord Aberdeen.\nNel 1858, Derby form\u00f2 un nuovo governo di minoranza dopo le dimissioni di Lord Palmerston dal ruolo di primo ministro, ponendo Disraeli nuovamente quale Cancelliere dello Scacchiere e come Leader della Camera dei Comuni. Tra i successi ottenuti da questa nuova amministrazione vi fu la fine della British East India Company a seguito dell'Ammutinamento dei Sepoy, che port\u00f2 l'India sotto il diretto controllo britannico. Ad ogni modo anche questo governo fu di breve durata e collass\u00f2 su s\u00e9 stesso dopo solo un anno.\nDerby ritorn\u00f2 al potere per la terza e ultima volta nel 1866 a seguito del collasso del secondo governo Russell. Ancora una volta Disraeli fu una figura pregnante e questa amministrazione si distinse particolarmente per l'approvazione del Reform Act 1867 che espanse notevolmente il suffragio. All'inizio del 1868, Derby si ritir\u00f2 dalla vita politica lasciando Disraeli quale suo successore.\nOltre ad essere un grande oratore, Derby venne frequentemente criticato per la sua languida leadership, sebbene la sua reggenza a capo dei conservatori per 22 anni sia ancora oggi la pi\u00f9 lunga nella storia inglese.\nStanley (talvolta indicata come \"Port Stanley\") nelle East Falkland, capitale delle Isole Falkland, deve il suo nome a Edward Smith-Stanley.\nMatrimonio.\nNel 1825 spos\u00f2 Emma Caroline Bootle-Wilbraham. Ebbero tre figli:"}
{"id": "221239", "revid": "228587", "url": "https://it.wikipedia.org/wiki?curid=221239", "title": "Statica grafica", "text": "La statica grafica racchiude tutte le tecniche di natura grafica volte alla risoluzione dei problemi di equilibrio dei corpi e dei sistemi di corpi.\nI metodi grafici permettono di giungere alla definizione dell'equilibrio attraverso la composizione o la scomposizione delle forze rappresentate in modo convenzionale. Lo stato di equilibrio di un sistema di corpi viene definito quando l'insieme delle forze e delle reazioni vincolari viene rappresentato con un poligono chiuso. Il poligono funicolare \u00e8 la costruzione fondamentale della statica grafica.\nPrima dell'avvento dei calcolatori, i metodi grafici si prestavano molto bene alla trattazione di svariati problemi quali l'equilibrio delle strutture reticolari, di geometria delle masse, di integrazione e derivazione di funzioni, in quanto semplificavano lo studio di problemi che se affrontati per via analitica potevano risultare troppo complessi (se non inattuabili) da risolvere.\nAl giorno d'oggi la loro importanza risulta per lo pi\u00f9 didattica; in ambito reale si costruisce un modello matematico del sistema sufficientemente accurato per gli scopi di cui si prefigge onde affrontarlo mediante algoritmi numerici molto generali quali ad esempio il metodo delle differenze finite (FDM), il metodo degli elementi finiti (FEM), il metodo degli elementi al contorno (BEM), ecc., che permettono di arrivare al risultato desiderato con la precisione voluta."}
{"id": "221240", "revid": "1223843", "url": "https://it.wikipedia.org/wiki?curid=221240", "title": "Il ratto dal serraglio", "text": "Il ratto dal serraglio (titolo originale \"Die Entf\u00fchrung aus dem Serail\", K 384) \u00e8 un Singspiel in tre atti musicato da Wolfgang Amadeus Mozart su libretto di Gottlieb Stephanie il giovane, a sua volta tratto da analoga opera del 1781 di Christoph Friederich Bretzner per Johann Andr\u00e9, che trae origine da numerose variazioni francesi, inglesi e italiane sul tema del \"Turco generoso\" (\"Belmont und Constanze, oder Die Entf\u00fchrung aus dem Serail\").\nFu rappresentata per la prima volta al Burgtheater di Vienna il 16 luglio 1782 con Caterina Cavalieri, Theresia Teyber, Valentin Adamberger, Joseph Johann Ernst Dauer, Johann Ignaz Ludwig Fischer e Dominik Jautz diretti dal compositore.\nTrama.\nAtto primo.\n\"Una piazza davanti al palazzo del Pasci\u00e0 Selim\"\nBelmonte \u00e8 angosciato perch\u00e9 la sua fidanzata Konstanze, una giovane e bella spagnola, \u00e8 stata rapita dai pirati e venduta come schiava insieme alla sua ancella inglese Blonde e all'innamorato di quest'ultima Pedrillo. Cos\u00ec Belmonte \u00e8 venuto a cercarla in Turchia. All'entrata del palazzo del Pasci\u00e0 Selim egli si imbatte in Osmin, il burbero sorvegliante, che lo allontana.\nBelmonte incontra Pedrillo, che gli dice che Konstanze \u00e8 diventata la favorita del Pasci\u00e0 mentre la sua Blonde \u00e8 stata offerta in dono a Osmin. All'arrivo di Selim e Konstanze, di ritorno da una gita in mare, Belmonte si nasconde. Konstanze \u00e8 afflitta e Selim, per quanto rispettoso e amorevole, non riesce a guadagnare le sue grazie, ma dice che sapr\u00e0 aspettare. Poi Pedrillo gli presenta Belmonte come un architetto desideroso di servirlo, e Selim dice che ne riparleranno, e lo invita a entrare nel palazzo. Osmin cerca di ostacolare Belmonte e Pedrillo, ma viene messo da parte.\nAtto secondo.\n\"Giardino del palazzo\"\nL'atto si apre con Osmin che arde di desiderio per Blonde senza essere corrisposto e viene anche da lei minacciato di accecamento se non si allontana. Osmin conclude che se gli europei si fanno dominare dalle donne sono degli sciocchi.\nSopraggiunge Konstanze e Blonde cerca di consolarla. Cos\u00ec quando il Pasci\u00e0 ci riprova, e respinto la minaccia, Konstanze si dice pronta a subire torture di ogni genere, ma che non ceder\u00e0 alle richieste di Selim.\nPedrillo riesce ad informare Blonde dell'arrivo di Belmonte; Blonde \u00e8 felice e corre ad avvisare Konstanze. Successivamente Pedrillo fa ubriacare Osmin per metterlo fuori combattimento. Cos\u00ec Belmonte pu\u00f2 incontrare Konstanze. Nel quartetto finale Belmonte e Pedrillo informano le due ragazze che verranno a salvarle a mezzanotte, non senza assicurarsi della loro fedelt\u00e0 e dei loro sentimenti, fatto questo che provoca una reazione delle due, con Blonde che addirittura schiaffeggia Pedrillo. Ma poi segue la riconciliazione.\nAtto terzo.\n\"Piazza davanti al palazzo e quindi appartamenti di Selim\"\nGiunta l'ora, Pedrillo canta una serenata (\"In Mohrenland gefangen war (In terra di moro \u00e8 stato catturato)\"): \u00e8 il segnale per la fuga. Ma le due donne ritardano nel preparare i bagagli, un eunuco le nota e corre a svegliare Osmin. Cos\u00ec i fuggitivi vengono catturati e condotti davanti a Selim, mentre Osmin annuncia con gioia terribili supplizi. Davanti a Selim si scopre che Belmonte \u00e8 figlio del peggior nemico del Pasci\u00e0, che gli annuncia una morte terribile. Belmonte e Konstanze si dolgono della fine, ma concludono che almeno potranno morire insieme. Poi la sorpresa: Selim d\u00e0 prova di grande magnanimit\u00e0, non vuole abbassarsi al livello del suo nemico e rinuncia alla vendetta liberando le due coppie, che possono cos\u00ec ritornare a casa mentre Osmin si ritira rosso dalla rabbia.\nOrganico orchestrale.\nLa partitura di Mozart prevede l'utilizzo di:\nLa parte del flauto piccolo \u00e8 scritta per uno strumento simile a un flauto dolce tagliato in sol, ma spesso viene eseguita da un ottavino anche se questo \u00e8 uno strumento pi\u00f9 acuto."}
{"id": "221243", "revid": "1305772", "url": "https://it.wikipedia.org/wiki?curid=221243", "title": "Musica modale", "text": "La musica modale \u00e8 una concezione musicale basata su scale dette scale modali, ed una pratica di sviluppo della musica che si concretizza nei modi, secondo criteri caratteristici propri dell'approccio modale, differenti da quelli della musica tonale, che \u00e8 basata sulle regole della tonalit\u00e0 e della armonia tonale.\nFondamenti.\nLa concezione fondamentale della musica modale \u00e8 quella di una nota di base, chiamata \"tonica\" o \"centro tonale\" (termine usato per distinguerlo dalla tonica dell'armonia tonale) che fa da punto di riferimento per tutte le altre, e che non cambia all'interno di un'esecuzione musicale. Le altre note assumono significato in rapporto al centro tonale, in base all\"'intervallo\" che formano rispetto ad esso. L'insieme di tutte le note forma una \"scala\" (\"scala modale\"), che nella maggior parte delle culture del mondo contiene 5, 6 o 7 note (tonica compresa). Questa scala non \u00e8 necessariamente intesa in senso lineare, ma spesso come struttura di rapporti tra le note che la compongono. A fianco del centro tonale, anche altre note della scala possono rivestire ruoli e funzioni particolari nello sviluppo di un brano modale. Le funzioni principali individuate dallo studio musicologico sono riassunte in:\nNella musica modale, lo sviluppo musicale avviene unicamente attraverso la \"melodia\", ed anche nel caso che ci siano pi\u00f9 linee melodiche concomitanti, con la possibilit\u00e0 che si formino degli \"accordi\", essi non sono mai considerati causa determinante per lo sviluppo delle melodie, ma piuttosto un effetto di esso. Elemento principale dello sviluppo di un brano modale sono le \"formule melodiche\" che lo caratterizzano, in coerenza con i rapporti tra le note prima descritti, e che vanno da aggregati di poche note a brevi \"temi\" prefissati che contribuiscono a formare composizioni compiute. Trattandosi per la quasi totalit\u00e0 di tradizioni musicali a trasmissione orale, l'improvvisazione ha spesso un ruolo preponderante. I rapporti tra le note e le modalit\u00e0 dello sviluppo melodico individuano il \"modo\" specifico, e da una data scala modale di partenza possono essere elaborati pi\u00f9 \"modi\" differenti.\nLa forma modale si trova praticamente in ogni parte del mondo anche se con sfumature diverse, come ad esempio la limitazione ad una sola voce (\"monodia\") o la possibilit\u00e0 di pi\u00f9 voci concomitanti (\"eterofonia\" e \"polifonia\"), e la pi\u00f9 o meno forte consapevolezza e stabilit\u00e0 del centro tonale nel musicista e nell'ascoltatore. Ad esempio in India, dove \u00e8 stato sviluppato un sistema di musica modale tra i pi\u00f9 complessi del mondo, la consapevolezza della tonica \u00e8 estremamente sviluppata ed essa \u00e8 costantemente presente, sia mentalmente sia uditivamente. Al contrario nel \"canto gregoriano\", la tonica era meno definita e stabile.\nNei sistemi di musica modale, dove la melodia prevale, e dovunque non sia arrivata l'influenza del \"temperamento equabile\", la corretta intonazione delle note musicali \u00e8 un elemento di primaria importanza. L'intervallo che una nota forma rispetto alla tonica e le sue sfumature di intonazione (talvolta chiamate \"microtoni\") sono elementi determinanti per il significato musicale e l'espressione di emozioni e sentimenti. L'intonazione \u00e8 giudicata sempre dalla percezione del musicista, anche nei sistemi pi\u00f9 ricchi che hanno stabilito suddivisioni teoriche estremamente raffinate degli intervalli musicali, come quello indiano o quello arabo.\nDalla modalit\u00e0 alla tonalit\u00e0.\nAnche in tutta Europa la musica era modale, ben oltre il periodo del \"canto gregoriano\". Quando il suo sviluppo, con l'introduzione di voci prima parallele a intervallo di quarta o di quinta (\"organum\") e poi a movimento parzialmente indipendente, rese complessa la dimensione verticale della musica, con presenza simultanea di pi\u00f9 note, si arriv\u00f2 a prestare attenzione all'intreccio delle voci ed all'effetto che ne risultava, cio\u00e8 gli \"accordi\" (fine del XV sec.).\nCon il pieno sviluppo e la successiva saturazione della \"polifonia\" e del \"contrappunto\", si arriv\u00f2 ad una situazione in cui gli accordi che si formavano non vennero pi\u00f9 considerati un effetto della condotta delle varie parti, ma un elemento con una realt\u00e0 indipendente (esempio: riduzione di musiche polifoniche a linee melodiche singole con accompagnamento accordale, XVI sec.). Ad ogni grado della scala venne associato un accordo dotato di proprie caratteristiche, ed il numero dei \"modi\" che venivano usati, dagli otto del canto gregoriano, scese gradualmente a due, quelli che oggi conosciamo come \"maggiore\" e \"minore\". Questo avvenne alla fine di un processo in cui, a causa dei meccanismi compositivi che stavano portando alla tonalit\u00e0, i vari \"modi\" vennero livellati nei due che rimasero (cosa avvenuta gi\u00e0 nel XVII sec.).\nTra il XVII e il XVIII secolo matur\u00f2 cos\u00ec l\"'armonia tonale\", in cui la musica gravitava intorno al centro tonale principale (la \"tonica\"), e si sviluppava attraverso una successione di accordi associati ai vari gradi della scala, che di volta in volta assumevano temporanea preminenza durante lo sviluppo del brano musicale. In particolari condizioni qualcuno di essi poteva imporsi come nuova tonica, passando cos\u00ec dalla tonalit\u00e0 di partenza ad un'altra tonalit\u00e0. \u00c8 il principio della \"modulazione\", che ampli\u00f2 grandemente le possibilit\u00e0 musicali e la complessit\u00e0 del nuovo sistema tonale.\nTutti i gradi della scala ed i semitoni intermedi diventarono potenziali centri verso cui modulare, ma questo rese pi\u00f9 evidente ed importante un grosso problema noto gi\u00e0 da prima: formare degli accordi richiede che determinate note della scala, suonate simultaneamente, formino un buon impasto sonoro. E modulare da una tonalit\u00e0 all'altra richiede che questo impasto rimanga buono in tutte le tonalit\u00e0 che si usano. Divenne prioritario il problema dell'intonazione delle note della scala. Se per la singola tonalit\u00e0 il problema era stato parzialmente risolto (utilizzando la \"scala naturale\" o \"zarliniana\" o ad \"intonazione giusta\", e vari tipi di \"temperamento mesotonico\"), passare da una tonalit\u00e0 ad un'altra molto distante era per certi strumenti (in particolare quelli a tastiera come l'organo, il clavicembalo ed in seguito il pianoforte) un problema ingestibile, a meno di introdurre complicazioni costruttive inaudite.\nLa crescente importanza del pianoforte e della pratica della modulazione imposero delle soluzioni di compromesso: dapprima l'accordatura \"ben temperata\", che permetteva di usare tutte le tonalit\u00e0 ma conferiva a ciascuna una \"sonorit\u00e0\" diversa, e poi l'introduzione di piccoli adattamenti nell'intonazione di tutte le note calcolati in modo da ottenere che l'ottava venisse suddivisa in dodici semitoni perfettamente uguali (almeno in linea teorica): in questo modo i gravi difetti di intonazione di certe tonalit\u00e0 venivano ridotti e distribuiti equamente tra tutte le altre, ottenendo 24 tonalit\u00e0 equidistanti (una maggiore ed una minore per ognuno dei 12 semitoni dell'ottava), dalla stessa sonorit\u00e0 e composte di note tutte perfettamente sovrapponibili anche se non perfettamente intonate. Quest'ultimo difetto si rivel\u00f2 accettabile di fronte al grande vantaggio che se ne trasse. Alla fine di un processo che aveva abbracciato il periodo tra il XVII e il XIX secolo, si era affermato il \"temperamento equabile\", che oggi sta a fondamento della musica occidentale. Ed era anche un passo in pi\u00f9 di allontanamento dalla concezione modale, in cui un aspetto fondamentale \u00e8 la corretta intonazione delle note.\nPilastri della scala musicale.\nAll'interno di una grande variet\u00e0 di scale anche molto diverse tra loro, ci sono elementi ricorrenti in quasi tutte, ed il pi\u00f9 importante \u00e8 la presenza di un intervallo privilegiato strettamente connesso alla tonica: l'ottava (cos\u00ec chiamata perch\u00e9 all'interno della scala diatonica di sette suoni occupa l'ottavo posto). La nota che sta ad intervallo di ottava rispetto alla tonica ha frequenza sonora doppia rispetto alla tonica stessa (rapporto 2:1), \u00e8 considerata la sua ripetizione a maggior altezza e generalmente ha lo stesso nome. Questo intervallo non pu\u00f2 comunque essere considerato del tutto universale: ad esempio gli strumenti usati a Giava e Bali vengono accordati con \"ottave\" pi\u00f9 ampie rispetto al rapporto 2:1. Inoltre, determinate culture non conoscono questo intervallo, nel senso che lo sviluppo delle melodie rimane sempre in un ambito inferiore all'ottava.\nLa basilarit\u00e0 dell'intervallo di ottava \u00e8 in accordo con studi scientifici che mostrano come l'apparato uditivo e nervoso umano siano predisposti a formare la percezione in tale modo, cio\u00e8 strutturandola su cicli ripetuti di raddoppi di frequenza: note a frequenze successivamente doppie sono percepite come la stessa nota. Ci\u00f2 \u00e8 in relazione anche con la struttura fisica del suono (suoni armonici), che prevede che i primi due armonici (cio\u00e8 fondamentale e secondo armonico) siano appunto in rapporto di frequenza 1:2. L'apparato percettivo umano ha un alto grado di omogeneit\u00e0 rispetto alla struttura armonica del suono, infatti insiemi di frequenze ben strutturati armonicamente (in primis la voce umana) vengono percepiti come suoni piacevoli, se la struttura \u00e8 meno coerente (inarmonicit\u00e0) la percezione ricostruisce comunque un suono di una certa frequenza \"virtuale\" meno definito, e se ci\u00f2 non \u00e8 possibile a causa di una elevata o totale inarmonicit\u00e0, percepiamo un suono disarticolato o un rumore.\nL'intervallo che sta al secondo posto come universalit\u00e0 \u00e8 quello che nella scala diatonica occupa il quinto posto, cio\u00e8 l'intervallo di quinta, ed ha anch'esso un'importante corrispondenza nella struttura del suono: \u00e8 espresso dal rapporto tra le frequenze del terzo armonico e del secondo, 3:2. Assieme all'ottava \u00e8 l'intervallo che in importanti sistemi musicali concorre a determinare la struttura delle scale, anche se in modi diversi. Ad esempio, nel sistema pitagorico (greco) \u00e8 usato per costruire le note come frutto di una successione di intervalli di quinta (ciclo delle quinte), anche il sistema arabo \u00e8 costruito in tale modo, come pure quello cinese. Nel sistema indiano \u00e8 il pilastro intermedio tra la tonica e l'ottava, e definisce la struttura di base della scala, polarizzata cos\u00ec tra due parti (dette \"tetracordi\") completate con le altre note.\nGli altri intervalli hanno un minore grado di omogeneit\u00e0 nelle varie culture musicali, in quanto alcuni possono essere assenti, mentre altri possono avere sfumature di intonazione diverse o possono non essere paragonabili a quelli usati altrove, in relazione al modo in cui viene costruita la scala ed agli strumenti musicali usati. Ad esempio l'uso di trombe e corni implica note di base corrispondenti agli armonici dello strumento. Se invece usiamo strumenti che producono suoni con un certo grado di inarmonicit\u00e0 (ad esempio i metallofoni come le \"sanze\" o \"kalimbe\", o l'orchestra \"gamelan\" giavanese), possiamo avere note intonate su intervalli che presentano discrepanze con sistemi diversi. In particolare, nel caso delle orchestre \"gamelan\" di Giava e Bali, ensemble diversi che usano la \"stessa\" scala possono vedere differenze nell'intonazione dei singoli intervalli anche maggiori di 50 \"cents\".\nIn ogni caso, sia che vengano usate scale pentatoniche (5 note), esatoniche (6 note), eptatoniche (7 note) o di altro tipo, gli intervalli che le note formano rispetto alla tonica sono basati sulla percezione, cio\u00e8 si usano intervalli che il musicista giudica come intonati e significativi nell'ambito complessivo della scala e del contesto musicale.\nScale modali: l'esempio indiano.\nLe scale indiane sono facilmente comprensibili nel contesto occidentale in quanto in questo periodo storico la scala che nell'India del Nord viene considerata \"naturale\" (cio\u00e8 con tutte le note \"non alterate\", i cui nomi sono SA, RE, GA, MA, PA, DHA e NI) \u00e8 virtualmente identica alla nostra scala diatonica maggiore naturale e non temperata (DO, RE, MI, FA, SOL, LA e SI). Inoltre, tutti gli intervalli usati nella musica indiana hanno un corrispettivo in quelli della musica occidentale (a parte la corretta intonazione). Per rendere pi\u00f9 leggibile quanto segue, useremo i nomi italiani delle note e delle alterazioni, e la tonica verr\u00e0 sempre indicata con DO, indipendentemente dall'altezza assoluta del suono che le corrisponde (che \u00e8 irrilevante nel contesto della musica modale). S'intende che l'intervallo di ciascuna nota rispetto alla tonica \u00e8 solo indicativo, in quanto una stessa nota (ad es. un RE bemolle) avr\u00e0 sfumature d'intonazione diverse se appartenente a scale di base diverse o se usata nell'esecuzione di \"raga\" diversi.\nIn Occidente \u00e8 noto il procedimento di generazione delle scale modali attraverso la \"trasposizione\" della tonica in una data scala di partenza, ad esempio la scala diatonica maggiore. Cos\u00ec, se partendo dalla scala DO-RE-MI-FA-SOL-LA-SI-DO noi trasponiamo la tonica (DO) su note successivamente diverse della scala (ad es. FA, DO, SOL, RE, LA, MI, SI) ed osserviamo la struttura di intervalli che si viene a creare rispetto ad ogni nuova tonica, otterremo un totale di sette scale modali, ognuna con una struttura diversa ed un suo \"carattere\". Queste scale sono attualmente note in Occidente con i nomi di Lidia (FA), Ionica (DO), Misolidia (SOL), Dorica (RE), Eolia (LA), Frigia (MI) e Locria (SI). Questo procedimento era usato nell'antichit\u00e0 anche in India (veniva chiamato \"murchana\"), ma \u00e8 oggi in disuso.\nAttualmente, in India la struttura della scala \u00e8 imperniata su tonica e quinta, che suddividono l'ottava in due parti di quattro note dette \"tetracordi\", cio\u00e8 DO-RE-MI-FA e SOL-LA-SI-DO. La quinta (SOL) \u00e8 una nota-pilastro inalterabile (come la tonica DO), mentre le altre (RE, MI, FA, LA e SI) possono apparire in forma naturale o alterata:\nAbbiamo cos\u00ec 12 note dal nome diverso all'interno dell'ottava (ma il numero di note effettivamente usate nella pratica musicale, tenendo conto delle possibili sfumature d'intonazione di ognuna delle 12 note citate - tranne tonica e quinta - ammonta a 22).\nPer ogni tetracordo possiamo prendere le varie combinazioni di note alterate o non-alterate, ottenendo cos\u00ec 32 diverse scale modali, ciascuna delle quali \u00e8 una base su cui costruire un gran numero di \"raga\" diversi. Nell'India del Nord si considerano 10 di queste scale, che possiedono particolari caratteristiche strutturali, come le pi\u00f9 importanti e l'ossatura di base per la classificazione delle altre scale e dei \"raga\". Esse vengono chiamate \"thaat\" e sono:\n DO RE MI FA# SOL LA SI DO Kalyan thaat (equiv. Lidia)\n DO RE MI FA SOL LA SI DO Bilaval thaat (equiv. Ionica)\n DO RE MI FA SOL LA SIb DO Khamaj thaat (equiv. Misolidia)\n DO RE MIb FA SOL LA SIb DO Kafi thaat (equiv. Dorica)\n DO RE MIb FA SOL LAb SIb DO Asavari thaat (equiv. Eolia)\n DO REb MIb FA SOL LAb SIb DO Bhairavi thaat (equiv. Frigia)\n DO REb MI FA SOL LAb SI DO Bhairav thaat (equiv. Scala araba maggiore)\n DO REb MIb FA# SOL LAb SI DO Todi thaat\n DO REb MI FA# SOL LAb SI DO Purvi thaat\n DO REb MI FA# SOL LA SI DO Marva thaat\nAltre scale di uso comune in India sono:\n DO RE MIb FA SOL LAb SI DO raga Kirvani (equiv. scala minore armonica)\n DO RE MIb FA SOL LA SI DO raga Patdip (equiv. scala minore melodica)\n DO RE MI FA SOL LAb SI DO raga Nat Bhairav\n DO RE MI FA SOL LAb SIb DO raga Charukeshi\n DO REb MI FA SOL LA SIb DO raga Ahir Bhairav\n DO RE MIb FA# SOL LA SIb DO raga Saugandh\n DO RE MI FA# SOL LA SIb DO raga Vachaspati\nScale pentatoniche principali:\n DO RE MI SOL LA DO raga Bhupali (deriv. da Kalyan thaat)\n DO RE FA SOL LA DO raga Durga (deriv. da Bilaval thaat)\n DO RE FA SOL SIb DO raga Megh (deriv. da Khamaj thaat)\n DO MIb FA SOL SIb DO raga Dhani (deriv. da Kafi thaat)\n DO MIb FA LAb SIb DO raga Malkauns (deriv. da Asavari thaat)\nSe alcune di queste scale hanno strutture intervallari assimilabili a quelle delle nostre scale maggiore, minore, minore armonica e minore melodica, ci\u00f2 non significa assolutamente che esse vengano usate nello stesso modo. Gli intervalli sono equivalenti, ma in India le scale vengono usate come base per costruire i \"raga\" secondo i princ\u00ecpi loro propri, mentre in Occidente vengono usate per comporre musica secondo i princ\u00ecpi dell'armonia tonale.\nDimensione temporale.\nLa musica modale, in virt\u00f9 dell'assenza di uno sviluppo lineare basato su successioni di accordi associati ai gradi della scala, si presta a favorire una sospensione del tempo. Le strutture della musica modale sono simili a una struttura architettonica immobile nel tempo, ed il ruolo della melodia (che si svolge nel tempo), \u00e8 quello di costruire gradualmente questa architettura. Contrariamente a quanto accade nella musica classica occidentale (ad esempio una sinfonia con un inizio, uno sviluppo lineare attraverso un certo numero di \"movimenti\" ed una conclusione), nella musica modale prevale il tempo inteso ciclicamente, cosa che permette esecuzioni basate sull'improvvisazione di durata indeterminata. Ad esempio nella musica classica indiana l'esecuzione di un \"raga\" pu\u00f2 durare da 15 minuti a tre ore (limite di durata delle fasi del giorno, ognuna delle quali caratterizzata da un sentimento diverso e diversi \"raga\" da eseguire), all'interno di questa durata l'intero sforzo del musicista \u00e8 dedicato a costruire il \"sentimento\" del \"raga\". Questa impresa \u00e8 preclusa alla musica basata su successioni di accordi, a causa del continuo variare dei sentimenti ad essi associati, ed a causa dei problemi percettivi e di intonazione imposti dalla concomitanza di pi\u00f9 voci nell'accordo. Nella musica dei \"jalolu\" Mand\u00e9 dell'Africa occidentale, detentori del patrimonio storico tramandato oralmente del loro popolo, \"l'esecuzione [musicale da parte] di uno \"jali\" collegava il tempo e lo spazio, portando il passato storico e mitico nelle vite di quanti erano vivi\" accompagnando il canto e la narrazione con frasi melodico-ritmiche ripetute e cicliche (\"konkon\" e \"kumbengo\") che sospendono lo scorrere lineare del tempo.\nDiversi sistemi modali.\nL'etnomusicologia \u00e8 stata una delle discipline che hanno rivelato all'Occidente che l'armonia tonale non era il culmine dell'evoluzione musicale umana, come sosteneva la mentalit\u00e0 eurocentrica e colonialista, ma piuttosto un'isola tonale in un oceano modale estremamente variegato, seppur riconducibile ad alcuni principi di base comuni. In ogni parte del mondo esistono o sono esistiti sistemi di musica modale. Essi si presentano in forma arcaica presso societ\u00e0 che non sono venute in contatto con influenze esterne (ad esempio popolazioni dell'Amazzonia o di altre parti del mondo in cui l'isolamento ha permesso la preservazione), in forme pure anche di estrema complessit\u00e0 dove sia avvenuto uno sviluppo durante i secoli (anche con assimilazione di influssi provenienti da sistemi esterni, ad es. l'India e l'influenza musulmana), e in forme ibride modali-tonali quando c'\u00e8 stata un'influenza occidentale: ad esempio la musica persiana che attraverso varie vicissitudini politiche e culturali ha recuperato un'eredit\u00e0 musicale in declino, formando un sistema ibrido modale-tonale che ha dato nuova vita agli elementi modali compatibili con l'armonia tonale, mantenendo una propria specifica identit\u00e0 (musica \"radif\").\nTradizioni africane.\nL'Africa \u00e8 un serbatoio di tradizioni musicali modali che si sono mantenute parallelamente all'influenza occidentale. Un importante esempio \u00e8 la tradizione dei \"jalolu\" (o \"griot\") dell'etnia Mand\u00e9 del Mali, figure di grande importanza nel loro contesto culturale in quanto custodi della storia e della genealogia tramandate oralmente, e della musica richiesta in tutte le occasioni importanti della vita sociale. Mezzo di espressione sono il canto (specialmente per le donne) e la \"kora\", arpa a 21 corde usata per accompagnare il canto stesso con figure melodico-ritmiche cicliche e per eseguire improvvisazioni solistiche. Altri strumenti usati sono il \"balo\" o \"balafon\" (tipo di xilofono) e \"liuti\" come il \"konting\" e lo \"ngoni\". La trasmissione del patrimonio musicale avviene tra maestro e allievo a partire dall'adolescenza e si protrae fino a che l'allievo raggiunge la piena maturit\u00e0 artistica. Punto finale dell'apprendistato \u00e8 la trasmissione dell'accordatura dello strumento, che sancisce il raggiungimento della maturit\u00e0 e la possibilit\u00e0 di iniziare una propria carriera indipendente. Le scale usate sono \"eptatoniche\" (7 note), non sono temperate e non rispondono ad un modello teorico prefissato, ma vengono tramandate nella pratica.\nUn esempio molto rilevante di sistema musicale che ha mantenuto le forme originarie \u00e8 la polifonia dei Pigmei, nome usato (in passato anche spregiativamente), per indicare una serie di etnie diverse (BaAka, BaMbuti, BaBenzele, BaBinga, ecc.), ma con tratti comuni, che vivono nella vasta foresta equatoriale dell'Africa centrale. La musica del \"popolo della foresta\" \u00e8 caratterizzata da temi musicali modali, anche molto semplici, che vengono usati come struttura di base per lo sviluppo di improvvisazioni polifoniche di grande complessit\u00e0. Spesso nell'ascolto di tali improvvisazioni \u00e8 difficile individuare il tema principale nell'intreccio delle voci che si stratificano ciclicamente con variazioni e controcanti ad andamento \"eterofonico\", \"polifonico\" e \"contrappuntistico\". Viene sempre mantenuta una grande libert\u00e0 individuale nello sviluppo delle varie linee melodiche, fatto che rispecchia la struttura sociale di queste popolazioni.\nAfrica contemporanea.\nNonostante esempi di omologazione culturale, vediamo spesso convivere musicisti tradizionali che suonano strumenti tradizionali accanto a musicisti moderni che suonano musica influenzata dal contatto occidentale, con strumenti occidentali, riuscendo comunque a far emergere gli elementi fondamentali della loro tradizione musicale. Un esempio \u00e8 la \"rumba congolese\": partita dall'influenza della \"rumba\" caraibica e suonata su strumenti tipicamente occidentali come il basso elettrico, la chitarra e la batteria, ha presto recuperato gli elementi forti della tradizione (polifonia, poliritmia, circolarit\u00e0, vocalit\u00e0 a chiamata e risposta) diventando un genere musicale tradizionale (\"tradi-modern\"). Anche la presenza di strutture armoniche occidentali (fondate principalmente sui gradi I, IV e V della tonalit\u00e0) non ha impedito il ritorno a forme tradizionali: nelle sezioni chiamate \"sebene\" delle canzoni di rumba congolese suonate dai maestri di questo genere musicale, che dal vivo duravano anche 20 minuti, si riconoscono il suono e la tecnica degli strumenti tradizionali (come l'arpa, la \"sanza\" o \"kalimba\" e lo xilofono) con i tipici \"ostinati\" simultanei e sovrapposti che caratterizzano la polifonia africana, che i musicisti ottengono da chitarre elettriche suonate con fraseggi melodico-ritmici circolari, ripetuti e sovrapposti (nelle formazioni pi\u00f9 estese, basso pi\u00f9 quattro parti di chitarra: \"accompagnement\", \"mi-compos\u00e8\", \"mi-solo\", \"solo\"), in un contesto compatibile con strutture armoniche cicliche del tipo I-V, I-IV-V-IV, I-IV-I-V, V-IV (talvolta VI-V), e sempre in bilico tra sentire modale e tonale.\nIn Kenya, il genere musicale \"benga\" dell'etnia Luo, di derivazione tradizionale e influenzato dalla musica congolese, ha visto un'evoluzione per quanto riguarda gli strumenti musicali, mantenendo spesso un carattere modale puro (assenza di successioni armoniche), con linee melodiche circolari ripetute che si sovrappongono in un gioco polifonico e poliritmico (anche qui tipicamente numerose chitarre e basso, vedi ad esempio il gruppo storico Daniel Owino Misiani &amp; Shirati Jazz). Alcuni gruppi hanno unito strumenti occidentali agli strumenti tradizionali (ad esempio il basso elettrico assieme a due \"fiddle\" tradizionali a una corda \"orutu\", flauto, corno e percussioni, gruppo Kenge Kenge), mantenendo una forte caratterizzazione tradizionale nella loro musica.\nAfrica in America.\nLa musica africana ha raggiunto l'Occidente della modernit\u00e0 quando i primi schiavi neri sono stati portati in America. Nell'America del Nord gli schiavi, di etnie diverse e mescolati tra di loro perch\u00e9 non potessero comunicare verbalmente, trovarono nella musica l'elemento di coesione e comunicazione extralinguistico, dal momento che tutte le tradizioni musicali dell'Africa sub-sahariana hanno elementi comuni che permettono la comprensione reciproca (modalit\u00e0, polifonia, poliritmia, circolarit\u00e0 e chiamata-risposta). Il blues dei neri americani, a partire dai canti portati dall'Africa e attraverso i canti di lavoro e manifestazioni di socialit\u00e0 talvolta tenute lontano dall'occhio dei padroni, \u00e8 riuscito a mantenere gli elementi basilari africani anche usando, da un certo momento in poi, quasi esclusivamente strumenti occidentali (chitarra, armonica a bocca, pianoforte). Sono nate forme ibridate con l'armonia tonale (ragtime, jazz), ma in ambito chitarristico troviamo chiari esempi di modalit\u00e0, spesso con l'uso di accordature aperte, ma anche con quella standard. Si possono confrontare due esecuzioni di \"John Henry\" (una delle canzoni pi\u00f9 importanti del folklore nero americano, ispirata appunto alla figura del leggendario operaio John Henry), registrate intorno agli anni '60 del '900, una di Pink Anderson (reg. 1950, accordatura aperta, bordone di tonica e linea vocale doppiata sulla chitarra con la tecnica slide) e l'altra di Mississippi John Hurt (accordatura standard, tecnica fingerstyle, in cui la linea vocale \u00e8 accompagnata da un intreccio poliritmico di chitarra senza alcun effetto tonale): in entrambe \u00e8 presente l'accordo di tonica durante tutta l'esecuzione che accompagna il canto, su forme modali e ripetute dall'effetto ipnotico che ricordano da vicino, ad esempio, i canti accompagnati dalla \"kora\" dei \"jalolu\" Mand\u00e9, depositari della storia tramandata oralmente nelle popolazioni dell'antico impero del Mali in Africa occidentale. Notevoli esempi simili sono i brani \"Mississippi Heavy Water Blues\" eseguito da Barbecue Bob (reg. 1927), \"Preachin' Blues\", \"Dry spell blues\", \"Special Rider Blues\" e \"Pony Blues\" eseguiti da Son House (reg. originali 1930 e 1942), e \"Blow Gabriel\" eseguito da Reverend Gary Davis (reg. 1956).\nMusica classica dell'India del Nord.\nLa musica classica indiana si fonda su tre concetti di base: \"raga\", \"rasa\" e \"tala\". Il \"raga\" \u00e8 una struttura melodica (un \"modo\") eseguita da una singola voce, fondata su una delle numerose scale di base di cui pu\u00f2 usare 5, 6 o tutte e 7 le note (\"swara\"), che si sviluppa seguendo una serie di frasi tipiche, di movimenti melodici permessi ed altri da evitare, avendo talvolta una frase archetipa (\"pakad\"), e che istituisce una distinzione di importanza e di ruolo tra le varie note della scala: dopo la tonica abbiamo due note cardine, una per ogni tetracordo della scala, dette \"vadi\" e \"samvadi\" (a distanza di quinta o di quarta), ed altre note che richiedono particolare attenzione nel loro uso. \"Vadi\" e \"samvadi\" possono essere note qualsiasi della scala, nel caso si tratti di tonica e quinta abbiamo un parallelo con il dualismo tonica-dominante della musica occidentale. Tutte queste caratteristiche concorrono a definire la \"forma\" del \"raga\" (\"r\u016bpa\"), e per ogni scala di base possiamo avere numerosi \"raga\" diversi a seconda di come si differenziano nelle caratteristiche elencate. Al \"raga\" ed alla sua forma corrisponde il suo \"sentimento\" caratteristico, cio\u00e8 il \"rasa\". Esistono nove \"rasa\" fondamentali, ed ogni \"raga\" pu\u00f2 presentarne diverse combinazioni e sfumature. L'obiettivo del musicista \u00e8 di suscitare nell'ascoltatore (ed in se stesso) il \"rasa\" relativo al \"raga\" eseguito, nella forma pi\u00f9 pura possibile, attraverso il corretto svolgimento dell'improvvisazione melodica e con la corretta intonazione delle note. Note apparentemente uguali vengono eseguite con sfumature di intonazione (\"shruti\") diverse in contesti diversi, che le rendono emotivamente molto differenti ad un orecchio attento ed educato a considerare fondamentale tale aspetto.\nUn'esecuzione di musica classica indiana inizia con lo stabilire la tonica: strumenti appositi la suonano costantemente, assieme alla quinta o ad altre note importanti del \"raga\", in modo da creare la necessaria base per lo sviluppo successivo del \"raga\". Ha poi inizio un'improvvisazione libera da schemi ritmici (\"alap\") che ha lo scopo di rivelare il \"raga\" ed il suo sentimento nel modo pi\u00f9 approfondito possibile, eseguendo le note con le precise sfumature di intonazione necessarie e facendo largo uso degli ornamenti, dei glissati e dei portamenti che caratterizzano la musica indiana. Una volta che la forma del \"raga\" ed il \"rasa\" sono stabiliti, entra in gioco il \"tala\", cio\u00e8 il \"ritmo\", che si presenta sotto forma di strutture circolari di un certo numero di battiti (\"matra\") uniti a gruppi e suscettibili di ulteriori suddivisioni. Ogni diverso \"tala\" ha una sua forma precisa (\"theka\") che lo caratterizza (possono esistere pi\u00f9 \"tala\" diversi con lo stesso numero di battiti), ricordata dai musicisti in forma verbale, come frasi ritmiche che individuano il singolo \"tala\". La circolarit\u00e0 \u00e8 un elemento fondamentale del ritmo (e di tutta la cultura indiana), ed ha un parallelo nel ciclo giornaliero di otto fasi di tre ore (\"prahar\"), ognuna con un sentimento dominante caratteristico, e nel ciclo delle cinque stagioni indiane. Ogni momento richiede l'esecuzione di \"raga\" con un \"rasa\" adatto all'ora del giorno ed alla stagione. La forma del \"tala\" \u00e8 un punto di partenza per improvvisazioni di grande complessit\u00e0, sia da parte del cantante o strumentista, sia da parte del percussionista, che intrecciano dialoghi ritmici che si sviluppano lungo numerosi cicli e serie di cicli. L'esecuzione termina quando i musicisti sentono che la struttura \u00e8 stata espressa in modo completo.\nMusica Qawwali del Pakistan.\nLa tradizione \"Qawwali\" dei Sufi musulmani del Pakistan \u00e8 un esempio di musica modale che in certi casi ha sub\u00ecto influssi tonali. I temi dei canti devozionali e religiosi Qawwali sono modali, e basati sui \"raga\" della tradizione classica indiana, cio\u00e8 ogni \"canzone\" rispetta i vincoli del \"raga\" da cui deriva. Con l'introduzione del piccolo armonium portato dai missionari cristiani, che oggi \u00e8 estensivamente usato per accompagnare il canto in India e Pakistan, in certe esecuzioni Qawwali si possono ascoltare delle successioni di accordi (quelli compatibili con il \"raga\" usato). Normalmente l'armonium esegue linee melodiche che doppiano il canto, ma si possono ascoltare anche pezzi \"armonizzati\" tonalmente (qualora il \"raga\" lo permetta), al punto di avere esecuzioni che ricordano da vicino delle canzoni occidentali, accompagnate anche dalla chitarra (non quella indiana, ma quella occidentale).\nStrumenti musicali modali.\nEssendo la musica modale fondata su un centro tonale costante, possiamo suddividere gli strumenti musicali in base al fatto di possedere intrinsecamente una \"nota privilegiata\", che assurge al ruolo di tonica nell'esecuzione musicale, o meno. In tutto il mondo troviamo strumenti che possiedono una tale nota.\nLa modalit\u00e0 in Occidente oggi.\nDissoluzione della tonalit\u00e0.\nLa musica colta dell'Occidente ha abbandonato la modalit\u00e0 con l'avvento dell'armonia tonale, poi ha sviluppato il temperamento equabile, ed in conseguenza di quest'ultimo ha potuto portare alle estreme conseguenze il principio della modulazione. Cos\u00ec si \u00e8 arrivati dapprima a musiche in cui la tonalit\u00e0 viene sospesa (ad es. Mahler e Wagner), poi con lo spartiacque del sestetto per archi di Arnold Sch\u00f6nberg \"Verkl\u00e4rte Nacht\" del 1899, ed il successivo sviluppo della \"dodecafonia\", si \u00e8 addirittura abbandonata l'idea stessa di tonica e di tonalit\u00e0, passando ad una musica volutamente priva di punti di riferimento e di strutture che possano individuare un centro. Tutto ci\u00f2 che resta \u00e8 una \"scala cromatica\" basata sul temperamento equabile: 12 note, di frequenza fissata dallo standard internazionale, a identica distanza di un semitono temperato calcolato matematicamente.\nModalit\u00e0.\nIn ogni caso la modalit\u00e0 in Occidente non \u00e8 mai scomparsa. Essa \u00e8 sempre rimasta presente in molte musiche popolari, ed \u00e8 stata anche recuperata in forme ibride nella musica colta. Il caleidoscopio popolare \u00e8 assai vasto, ma sicuramente musiche con elementi modali sono il \"flamenco\" (che usa successioni di accordi in congiunzione a scale modali), le musiche dell'area greca e le musiche balcaniche ed est-europee (che uniscono sezioni con successioni di accordi a momenti solistici modali in cui la tonica resta costante), e gran parte delle musiche derivate dal blues e diffuse in praticamente tutto il mondo occidentalizzato tramite il \"rhythm and blues\", il \"rock and roll\" e i derivati, basate su pochissimi accordi e l'uso di scale pentatoniche, sia in parti solistiche, sia di accompagnamento.\nIl blues oggi.\nIl blues \u00e8 tuttora una musica fondamentalmente modale. Alle origini \u00e8 stato modale, ed anche con l'evoluzione che ha introdotto successioni di accordi, dapprima sui gradi I-IV, poi I-IV-V, poi ancora altri come nel blues jazzistico, la struttura di base permette ancora di eseguire melodie solistiche o frasi cicliche di accompagnamento (i cosiddetti \"riff\") basate sulla scala pentatonica blues di tonica, una scala pentatonica minore con aggiunta di note alterate e con inflessioni al di fuori del temperamento equabile, forse l'elemento (di derivazione africana) pi\u00f9 noto e caratteristico. La struttura del blues \u00e8 tale che mutamenti in senso tonale che distorcano troppo la modalit\u00e0, semplicemente non vengono pi\u00f9 riconosciuti come \"blues\", ad esempio nel caso di modulazioni temporanee su tonalit\u00e0 troppo distanti (cfr. la struttura armonica del brano \"Blues for Alice\" di Charlie Parker). A tutt'oggi molti ragazzi imparano a suonare la chitarra sulla semplicissima struttura di tre accordi in 12 battute usando una pentatonica blues.\nIl jazz modale.\nIl \"jazz modale\" \u00e8 una forma di jazz che si \u00e8 sviluppata a partire dalla fine degli anni '50 del '900 (registrazione discografica spartiacque \u00e8 \"Kind of Blue\" di Miles Davis del 1959) come reazione all'ipertrofia armonico-tonale del \"be bop\", che era arrivato a successioni armoniche densissime di accordi e livelli di difficolt\u00e0 virtuosistica elevatissimi, e che Davis stesso affermava di non riuscire a suonare per l'inadeguatezza che avevano. Le strutture armoniche vennero cos\u00ec semplificate drasticamente: in uno dei brani simbolo del jazz modale, \"So What\" (in \"Kind of Blue\"; il brano \u00e8 tuttora usato per insegnare il jazz modale), la successione di accordi \u00e8 ridotta semplicemente a due, a distanza di semitono, che riempiono zone temporali molto vaste ma ben definite all'interno del pezzo, al di fuori di qualsiasi logica o regola armonico-tonale. L'improvvisazione solistica \u00e8 libera di svilupparsi melodicamente usando le \"scale modali\" abbinate ai due accordi del brano, con il solo vincolo del cambio di tonica (un semitono) corrispondente al passaggio da un accordo all'altro. Altro brano degno di nota \u00e8 \"Flamenco Sketches\", dove la libert\u00e0 dei modalismi viene portata all'estremo, con tutti gli strumenti che seguono 5 scale modali di base, le quali inoltre possono cambiare a discrezione del solista di turno (che ovviamente marca il passaggio); l'improvvisatore in questo modo \u00e8 totalmente libero da ogni convenzione, poich\u00e9 decide se, cosa, come, quando e quanto suonare. Anche John Coltrane (che suon\u00f2 in \"Kind of Blue\") ha sperimentato improvvisazioni modali, basate su scale in cui la tonica resta costante durante tutto il pezzo, ed il contrabbasso esegue un \"ostinato\" che la ribadisce (ad esempio il brano intitolato significativamente \"India\").\nMusica indiana in Occidente.\nLa musica indiana \u00e8 ormai molto conosciuta, ascoltata e praticata anche in Occidente. Nel '900 importanti maestri indiani sono venuti in Europa ed America portando la loro musica: ricordiamo Ali Akbar Khan (\"sarod\"), figlio di Baba Allauddin Khan (uno dei pi\u00f9 grandi musicisti indiani di tutti i tempi), invitato in America da Yehudi Menuhin nel 1955, che nel 1968 ha fondato in California lo \"Ali Akbar College of Music\"; poi la pietra miliare discografica \"Call of the valley\" del 1968, in cui Shivkumar Sharma (\"santur\"), Hariprasad Chaurasia (\"flauto bansuri\") e Brijbushan Kabra (\"chitarra indiana\") suonano brevi esecuzioni di \"raga\" classici; e Ravi Shankar (\"sitar\"), che acquist\u00f2 grande popolarit\u00e0 in Occidente anche grazie alla collaborazione con George Harrison. Oggi musicisti classici indiani vengono costantemente in Europa per tenere concerti e seminari di insegnamento, sono stati aperti Istituti dove \u00e8 possibile seguire corsi continuativi ed anche i Conservatori di musica classica hanno istituito dei dipartimenti dedicati alla musica indiana. Citiamo il Conservatorio di Rotterdam, che ha pubblicato \"The raga guide\" in collaborazione con Nimbus Records, ed il Conservatorio di Vicenza, con insegnanti anche italiani di musica indiana: dalla fine degli anni '60 del '900 in poi, numerosissimi occidentali si sono recati in Oriente, ed in particolare in India, per assimilare la cultura e la musica di quei luoghi; tra essi Gianni Ricchizzi (\"sitar\", \"vina\") ed Amelia Cuni (canto \"Dhrupad\"), insegnanti a Vicenza, che in India hanno conseguito i massimi livelli, come riconosciuto dagli Indiani stessi."}
{"id": "221246", "revid": "78273", "url": "https://it.wikipedia.org/wiki?curid=221246", "title": "Testi di matematica ricreativa", "text": ""}
{"id": "221251", "revid": "104265", "url": "https://it.wikipedia.org/wiki?curid=221251", "title": "Abenobashi - Il quartiere commerciale di magia", "text": " \u00e8 una serie televisiva anime di 13 episodi prodotta dallo studio Gainax e diretta da Hiroyuki Yamaga. Un adattamento manga in due volumi scritto da Satoru Akahori e disegnato da Ryusei Deguchi \u00e8 stato serializzato sulla rivista \"Afternoon\" di K\u014ddansha dal 2001 al 2002.\nIn Italia l'anime \u00e8 stato pubblicato in DVD da Shin Vision e trasmesso nel 2005 su MTV Italia, mentre i relativi adattamenti sono inediti.\nTrama.\nSashi e Arumi sono due bambini che vivono ad Abenobashi, un vecchio quartiere commerciale di \u014csaka ormai in rovina, che viene a poco a poco acquistato dalle pi\u00f9 grandi multinazionali per costruirvici nuovi ristoranti e condomini. Tuttavia, fra la gente circolano voci che quel quartiere sia magico. Infatti, nei quattro negozi dove risiedono le famiglie pi\u00f9 vecchie sono situate, secondo i quattro punti cardinali, le statue delle quattro magiche divinit\u00e0 propiziatorie animali:\nIl nonno di Arumi, chiamato \"nonno Masa\" da Sashi e \"bimbo Masa\" dagli altri abitanti del quartiere, si rifiuta di cedere il vecchio ristorante che gestisce, nonostante l'insistenza dei figli, ma i genitori di Arumi decidono ugualmente di trasferirsi dopo la fine dell'estate, cos\u00ec Arumi e Sashi, rattristati, sono costretti a lasciarsi. Mentre tenta di scacciare un gatto che si era acciambellato sulla statua del pellicano, il nonno di Arumi finisce per rompere l'impalcatura dov'\u00e8 posizionata la statua, procurandosi cos\u00ec una frattura all'anca ma riuscendo cionostante a salvarsi. Tutto ci\u00f2 causer\u00e0 delle conseguenze magiche. Sashi quella stessa notte vedr\u00e0 infatti uno stormo di draghi blu volteggiare sotto la luna piena. Improvvisamente, Arumi e Sashi si ritroveranno in un universo parallelo, rappresentante una realt\u00e0 alternativa del quartiere dove sono cresciuti e in cui abitano: Abenobashi. Nel tentativo di fare ritorno a casa vivranno numerose avventure il cui scopo sar\u00e0, almeno inizialmente, cercare un piccolo demone che, tramite un rito magico, \u00e8 in grado di riportarli a casa. Durante questo rito magico, i due ragazzi si posizionano in un cerchio magico tracciato a terra precedentemente, per poi mettersi a contatto con la schiena e infine una formula magica.\nIl funzionamento di questa magia, per\u00f2, \u00e8 legato alla volont\u00e0 dei due ragazzi: solo se vorranno realmente tornare a casa, potranno farlo. Sashi, contrariamente ad Arumi, vuole continuare a divertirsi nei mondi paralleli di Abenobashi e per questo ritarder\u00e0 continuamente il ritorno ad Osaka. In questi bizzarri mondi che riproducono in modi differente il quartiere Abenobashi fanno la comparsa, oltre alle persone conosciute, due nuovi personaggi: Yutas Amedo Saimei, un uomo con gli stessi capelli blu di Sashi, e che sembra avere alcuni tratti a lui somiglianti, ed una formosa ed esuberante ragazza, Mune-Mune, sempre alla ricerca continua e disperata di Yutas. La serie procede in questo modo fino agli ultimi episodi in cui finalmente si scopre perch\u00e9 Sashi non voglia fare ritorno a casa: un motivo serio e drammatico dato da una scelta altruista a dispetto di quanto un bambino della sua et\u00e0 potrebbe far credere.\nIn realt\u00e0, Sashi rifiuta istintivamente di tornare alla realt\u00e0 poich\u00e9 insieme ad Arumi ha visto \"nonno Masa\" cadere, mentre cercava di scacciare il gatto sul tetto dopo che l'impalcatura arrugginita ha ceduto, e morire sul colpo. Tuttavia, assistendo al momento scioccante, la mente di Sashi e Arumi rifiutando categoricamente la verit\u00e0, gli ha fatto credere di avere visto \"nonno Masa\" rimanere impigliato con la veste a un chiodo, evitando la caduta. Arumi, pi\u00f9 di Sashi, essendo rimasta davanti all'evento mentre Sashi era entrato nel ristorante per salvarlo, assistendo alla scena perde i sensi per lo shock, rimuovendo dalla memoria l'accaduto. Bench\u00e9 Sashi per primo rammenti quanto successo nel mondo originale tenter\u00e0 inizialmente di rendere felice Arumi nei mondi dove sono finiti per evitare che il ricordo la distrugga dal dolore. Arumi non gradisce i mondi strambi dove finiscono mostrando un lato pi\u00f9 maturo, e desidera tornare alla realt\u00e0 per visitare posti nuovi nel mondo. Arumi insiste con Sashi per tornare a casa rimproverandolo che sia un bambino infantile che desidera solo giocare. A questo rimprover\u00f2 Sashi spinge via violentemente Arumi negando con rabbia tale cosa. Ci\u00f2 lascia sorpresa e confusa Arumi, presumendo infine che Sashi gli stia nascondendo qualcosa.\nArumi, bench\u00e9 distrutta dal dolore, decide di tornare alla realt\u00e0 con Sashi, ringraziandolo, comprendendo infine che lui ha sempre cercato di aiutarla.\nMedia.\nAnime.\nLa serie \u00e8 stata annunciata tramite comunicato dallo studio Gainax nell'estate 2001 nell'ambito degli annunci estivi delle proprie future produzioni. Hiroyuki Yamaga ha diretto l'anime presso lo studio Madhouse, che ha curato le animazioni, Kenji Tsuruta si \u00e8 occupato del character design e Satoru Akahori della sceneggiatura. La serie \u00e8 stata trasmessa da Kids Station durante la stagione televisiva primaverile, dal 4 aprile al 27 giugno 2002. Il brano \"Treat or Goblins\" \u00e8 stato utilizzato come sigla di apertura, mentre per quella di chiusura \u00e8 stato utilizzata la canzone \"Anata no kokoro ni\". Entrambe le sigle sono state interpretate da Megumi Hayashibara e pubblicate in unico CD singolo il 24 aprile 2002 da Starchild Records.\nIn Italia i diritti dell'anime sono stati acquistati da Shin Vision, che ha pubblicato la serie per il mercato home video in 4 DVD nel 2005. L'anime \u00e8 stato trasmesso in prima visione in chiaro da MTV nel contenitore \"Anime Night\" dal 28 giugno al 20 settembre 2005 insieme a \"Cinderella Boy\" e \"Cowboy Bebop\". I diritti della serie sono passati poi a Yamato Video e l'anime \u00e8 stato poi trasmesso nel 2011 sul canale pay-per-view Man-ga.\nManga.\nIl manga fu creato dopo l'anime e presenta i medesimi personaggi principali cos\u00ec come le fasi pi\u00f9 importanti della storia, che tuttavia ha subito dei cambiamenti per adattarsi meglio alla breve durata della versione cartacea. Furono aggiunti alcuni nuovi personaggi con le relative sottotrame, uno di questi \u00e8 Ochi, una giovane padrona di casa che ha un gran legame con Sashi e che ha ricevuto incarnazioni multiple nel corso dei vari mondi. Inoltre i sentimenti che prova Sashi per Arumi sono molto pi\u00f9 definiti ed ambigui rispetto alla controparte animata"}
{"id": "221254", "revid": "8489", "url": "https://it.wikipedia.org/wiki?curid=221254", "title": "DotHACK", "text": ""}
{"id": "221255", "revid": "83723", "url": "https://it.wikipedia.org/wiki?curid=221255", "title": "Trilogy (Emerson, Lake &amp; Palmer)", "text": "Trilogy \u00e8 il terzo album in studio del gruppo musicale britannico Emerson, Lake &amp; Palmer, pubblicato nel luglio 1972 dalla Island Records.\nDescrizione.\nRegistrazione.\nCon gi\u00e0 all'attivo due album in studio e uno dal vivo in meno di un anno di attivit\u00e0, i tre musicisti entrarono in studio nell'ottobre del 1971 per lavorare a un terzo album. Le registrazioni si protrassero sino a gennaio 1972, e il disco usc\u00ec nel luglio seguente, mentre il gruppo era gi\u00e0 impegnato in una tourn\u00e9e promozionale.\nPer la prima volta su quest'album, il gruppo benefici\u00f2 dell'allora nuovissima tecnica di registrazione a 24 tracce. L'abuso di sovraincisioni rese per\u00f2 gran parte del materiale impossibile da riprodurre in concerto, il che spiega come soltanto \"The Sheriff\" e \"Hoedown\" tratti da quest'album siano poi divenuti numeri consueti nei concerti del gruppo, mentre \"The Endless Enigma\" fu eseguito solo nei tour del 1972.\nBrani.\n\"The Endless Enigma (part one) / Fugue / The Endless Enigma (part two)\".\nLunga composizione di Keith Emerson con testi di Lake. Le prime due strofe e l'ultima sono separate da una tipica cadenza per pianoforte solo di Emerson, che risolve poi in una fuga a tre voci, di cui una affidata al basso elettrico di Lake.\nIl testo si domanda invano il senso dell'esistenza umana (l'\u00abeterno enigma\u00bb del titolo) deplorando al contempo facili bugie e ipocrisie varie.\n\"From the Beginning\".\nTipica ballata di Lake, il quale oltre a cantarla vi suona chitarra acustica, chitarra elettrica e basso, lasciando a Carl Palmer l'accompagnamento alle congas e poi al tamburello, mentre Emerson interviene solo nel finale con un \"solo\" al sintetizzatore Minimoog.\nNel testo, Lake si rivolge a una donna con cui ha appena avuto un'avventura, e che lo accusa di essere cinico e indelicato riguardo al loro incontro sessuale, il quale per\u00f2 era chiaramente deciso - come dice il titolo - fin dall'inizio.\nIl brano, pubblicato anche come singolo, fu reinciso nel 1982 dal gruppo folk ceco Marsyas, con testo in lingua ceca dal titolo \"Studen\u00e1 koupel\" (\"bagno freddo\"), e nel 1995 dalla band heavy metal statunitense Dokken. Entrambe queste \"cover\" furono arrangiate in modo piuttosto fedele all'originale.\n\"The Sheriff\".\nCome \"Jeremy Bender\" dal precedente album \"Tarkus\", questa canzone obbed\u00ec alla voglia di Emerson di inserire su ogni album un brano caratterizzato dal piano \"honky-tonk\" e da un'atmosfera da saloon. Il trio, dal vivo, esegu\u00ec spesso \"Jeremy Bender\" e \"The Sheriff\" unite assieme in una sorta di medley. Il testo \u00e8 una parodia del Vecchio West, in cui \u00e8 il bandito a uccidere lo sceriffo e a divenire una leggenda, mentre il tutore della legge viene subito dimenticato da tutti.\n\"Hoedown\".\nAltra consuetudine fissa del gruppo, quella di trascrivere opere classiche in chiave rock. La facciata A del LP si chiude con un adattamento dell'omonimo brano tratto dal balletto \"Rodeo\" del compositore contemporaneo Aaron Copland. Il brano, dall'arrangiamento molto serrato che ben si presta alle acrobazie tecniche di Emerson, divenne anche un pilastro dei concerti del gruppo, da allora in avanti.\n\"Trilogy\".\nIl lato B del vinile si apre con un altro brano di considerevole durata, musicalmente caratterizzato dall'ennesimo florilegio pianistico di Emerson e dall'ulteriore esplorazione delle possibilit\u00e0 offerte al tastierista dal sintetizzatore modulare Moog IIIc, qui strumento solista prevalente. Il testo di Lake \u00e8 una lettera d'addio a una donna amata.\n\"Living Sin\".\nBrano tipicamente \"progressive\", prevalentemente appoggiato su un articolato \"riff\" unisono basso/organo Hammond, con frequenti stacchi in tempi composti e la voce di Lake che alterna toni insolitamente gravi, quasi parlati, ad acuti improvvisi; il tutto condensato in tre minuti. Nel testo, Lake descrive per brevi \"flash\" un'ambigua e sinistra figura femminile.\nLa canzone fu scelta anche come lato B del singolo \"From the Beginning\".\n\"Abaddon's Bolero\".\nLa chiusura dell'album \u00e8 affidata a un lungo brano strumentale di Emerson che, seguendo uno schema analogo a quello del celebre \"Bolero\" di Ravel (ma su tempo in 4/4, tipicamente anglosassone, e con tema totalmente originale), inizia in sordina e, ripetendo sempre lo stesso tema introdotto dall'Hammond, giunge al finale in un crescendo continuo la cui \"orchestrazione\" \u00e8 tutta affidata ai diversi timbri del Moog IIIc che dialogano con linee di basso (anch'esse raddoppiate dal sintetizzatore) progressivamente incalzanti.\nIl brano per la sua complessit\u00e0 pot\u00e9 essere riproposto dal vivo solo anni dopo, nel \"tour\" di \"Works\" del 1977, grazie alla presenza dell'orchestra al seguito del gruppo.\nCopertina.\nIn un primo momento il trio si era ambiziosamente rivolto a Salvador Dal\u00ed per la realizzazione dell'artwork, ma l'idea sfum\u00f2 di fronte al compenso richiesto dall'artista: 150.000 dollari.\nLa grafica fu quindi affidata allo studio Hipgnosis. Per la prima volta nella loro carriera, i tre musicisti figurarono in copertina: all'esterno, furono ritratti dal pittore Phil Crennelf come fusi in un solo corpo; all'interno, comparvero \"moltiplicati\" in un fotomontaggio di scatti effettuati da Storm Thorgerson nel bosco di Epping Forest, alla periferia di Londra.\nAccoglienza.\nL'album si piazz\u00f2 al secondo posto nelle classifiche del Regno Unito e al quinto posto negli Stati Uniti (Billboard 200).\nA distanza di anni, Greg Lake indic\u00f2 \"Trilogy\" come il suo preferito tra tutti gli album del gruppo."}
{"id": "221257", "revid": "1305772", "url": "https://it.wikipedia.org/wiki?curid=221257", "title": "Hack", "text": ""}
{"id": "221259", "revid": "4", "url": "https://it.wikipedia.org/wiki?curid=221259", "title": "Intrusion Detection System", "text": ""}
{"id": "221261", "revid": "767487", "url": "https://it.wikipedia.org/wiki?curid=221261", "title": "Guy Fletcher", "text": "Biografia.\nNato a Maidstone nel Kent (Regno Unito), il 24 maggio 1960.\nInizia a farsi notare negli anni settanta come tecnico del suono, produttore e tastierista nei Rogue. Nel 1981 Bryan Ferry lo chiama con s\u00e9 come tastierista nell'Avalon Tour dei Roxy Music. Nel 1983 Mark Knopfler collabora con Bryan e conosce Guy. \u00c8 la base di un'amicizia e di una collaborazione destinata a durare negli anni. Guy diventa il tastierista dei Dire Straits e segue il geniale chitarrista in tutta la sua carriera solista.\nNel 1990 consolida la collaborazione con il chitarrista dei Dire Straits, fondando i Notting Hillbillies. Ne fanno parte anche Steve Phillips e Brendan Croker, con il quale Fletcher compone la colonna sonora \"On the Big Hill\".\nNel 2000 compone da solo la colonna sonora della serie televisiva \"At Home with the Braithwaites\". Seguir\u00e0 una carriera che lo vede comporre parecchie musiche per film.\nNel 2008 prova un'uscita solista con l'album \"Inamorata\" che replica nel 2010 con \"Natural Selection\" e nel 2016 con \"High Roads\"."}
{"id": "221262", "revid": "198277", "url": "https://it.wikipedia.org/wiki?curid=221262", "title": "Autodromi italiani", "text": "In Italia esistono diversi autodromi. Alcuni di questi durante l'anno ospitano molte gare sia nazionali che internazionali di automobilismo e motociclismo, altri sono strutture private destinate alle prove e allo sviluppo di veicoli destinati sia alla produzione di serie sia all'ambito sportivo.\nLa maggior parte degli autodromi ha subito innumerevoli modifiche durante il corso degli anni, principalmente per adattare i tracciati alle nuove esigenze di sicurezza. Infatti con il progredire della tecnica automobilistica, sono aumentate anche le velocit\u00e0 medie di percorrenza. Questo risultato \u00e8 stato conseguito con vari accorgimenti. Introducendo nuove curve, per spezzare i rettilinei pi\u00f9 veloci in modo da ridurre la velocit\u00e0 media. Sono stati ridotti i raggi di curvatura di alcune curve, in modo da consentire una percorrenza a velocit\u00e0 pi\u00f9 contenuta. Sono state ridimensionate le vie di fuga, aumentano gli spazi all'esterno delle curve ed utilizzando nuovi materiali per il fondo, le vie di fuga consentono di decelerare in sicurezza il veicolo qualora il conducente ne perda il controllo.\nIn campo internazionale, per quanto riguarda l'automobilismo i circuiti italiani pi\u00f9 importanti sono l'Autodromo nazionale di Monza (uno dei pi\u00f9 antichi tracciati del mondo) e l'Autodromo Enzo e Dino Ferrari di Imola, mentre nel motociclismo sono l'Autodromo internazionale del Mugello ed il Misano World Circuit Marco Simoncelli. Monza \u00e8 la storica sede del Gran Premio d'Italia nel Campionato mondiale di Formula 1. Anche Imola ha ospitato a pi\u00f9 riprese gare valide per il campionato del mondo di Formula 1: il Gran Premio d'Italia 1980, il Gran Premio di San Marino dal 1981 al 2006 e il Gran Premio dell'Emilia-Romagna dal 2020. Nel Motomondiale, il Mugello ospita invece il Gran Premio motociclistico d'Italia, mentre dal 2007 Misano Adriatico \u00e8 sede del Gran Premio motociclistico di San Marino e della Riviera di Rimini. Queste piste sono teatro anche di altri importanti eventi sportivi internazionali, come il Campionato mondiale Superbike e la Touring Car International\nPiste di prova.\nTutte le case automobilistiche dispongono di piste di prova private, ove testare i prototipi; molte di esse sono di pertinenza e localizzate nelle immediate vicinanze degli stabilimenti di produzione. Alcune sono abbandonate in seguito alla dismissione degli stabilimenti stessi (ad esempio la pista dell'ex stabilimento Alfa Romeo di Arese).\nDi seguito viene riportato un elenco delle piste di prova delle pi\u00f9 note marche automobilistiche e di aziende private di componentistica per l'automobile.\nLocalizzazione.\nUtilizzando le coordinate fornite, \u00e8 possibile individuare esattamente il circuito con un programma di navigazione satellitare o di visualizzazione mappe terrestri."}
{"id": "221263", "revid": "228587", "url": "https://it.wikipedia.org/wiki?curid=221263", "title": "Alan Parker", "text": "Biografia.\nNato nel Borgo metropolitano di Islington, Londra, entra nel mondo del cinema inizialmente come creatore di spot e filmati commerciali per conto di varie agenzie. Successivamente diventa produttore egli stesso. Con questa attivit\u00e0 si aggiudica numerosi premi e riconoscimenti di settore. Di questo periodo \u00e8 la serie di spot realizzati per la \"Cinzano\", con protagonisti Joan Collins e Leonard Rossiter.\nIl film che gli diede grande notoriet\u00e0 \u00e8 \"Fuga di mezzanotte\" (\"Midnight Express\"), del 1978, che prende spunto dalla vicenda reale di un giovane cittadino americano, Billy Hayes, arrestato per possesso di droga in Turchia e che, nonostante le lunghe vicende giudiziarie, riesce a tornare in patria solo grazie ad un'evasione. Una parte considerevole della sua produzione cinematografica ha come argomento la musica o vi \u00e8 in qualche modo correlata. Appartengono a questo filone dei classici del genere, come \"Piccoli gangsters\", \"Saranno famosi\", \"Pink Floyd The Wall\", \"The Commitments\" ed \"Evita\".\nOltre ai numerosi premi e riconoscimenti conquistati in campo cinematografico, Alan Parker \u00e8 stato nominato commendatore dell'Impero britannico nel 1995 e baronetto nel 2002 dalla regina Elisabetta II. \u00c8 morto il 31 luglio 2020, a 76 anni, dopo una lunga malattia."}
{"id": "221271", "revid": "767487", "url": "https://it.wikipedia.org/wiki?curid=221271", "title": "The Notting Hillbillies", "text": "The Notting Hillbillies sono stati un gruppo roots rock/alternative country britannico, fondato nel 1987 da Mark Knopfler, Steve Phillips, Brendan Croker e Guy Fletcher.\nHanno all'attivo un solo album, ma sono stati protagonisti di centinaia di concerti nei pi\u00f9 prestigiosi locali londinesi e non solo per tutti gli anni novanta. Nel 1999 in particolare hanno movimentato parecchie serate allo storico Ronnie Scott's Club, tempio della musica jazz. Nel luglio 2002 si sono nuovamente riuniti per i concerti di beneficenza noti come \"Mark Knopfler and Friends\".\nIl nome della band ha origine da un \"calembour\": Notting Hill \u00e8 il quartiere londinese in cui Croker, Knopfler e Phillips erano soliti incontrarsi, mentre \u00ab\"hillbilly\"\u00bb \u00e8 un vocabolo dell'inglese americano che indica una persona semplice e per nulla sofisticata; inoltre, la locuzione \u00ab\"hillbilly music\"\u00bb viene usata per designare un particolare filone di musica alternative country.\nStile musicale.\nIn termini generali, l'approccio espressivo del gruppo pu\u00f2 essere accostato agli stilemi del roots rock e del country rock, con particolare riferimento al filone dell'alternative country noto come \u00ab\"hillbilly music\"\u00bb. Negli undici brani della loro unica uscita discografica, Mark Knopfler e compagni hanno concentrato la propria attenzione su diverse variet\u00e0 stilistiche della musica folclorica americana, fra cui si annoverano il blues di matrice tradizionale, il gospel, il bluegrass, il country folk e il country blues; nell'eterogeneo repertorio proposto dal vivo, non mancano inoltre incursioni nel rock and roll, nel boogie rock, nel jazz e nel blues rock."}
{"id": "221273", "revid": "15756", "url": "https://it.wikipedia.org/wiki?curid=221273", "title": "Caparozzolante", "text": "Caparozzolante \u00e8 un termine di origine dialettale veneta che identifica il pescatore di vongole veraci raccolte nelle lagune costiere del Veneto. Tali molluschi sono chiamati per l'appunto \"capar\u00f2ssoli\", che \u00e8 un vezzeggiativo di \"capa\", cio\u00e8 \"conchiglia\", e vanno distinti dalle \"bevarasse\", che sono invece le vongole comuni (\"Chamelea gallina\" o \"Venus gallina\"), di dimensioni minori e con colori e striature meno appariscenti.\nL'attivit\u00e0 illegale.\nBench\u00e9 si tratti di un'attivit\u00e0 lecita e riconosciuta ufficialmente, il termine ha assunto una valenza negativa a causa di un circuito di protratta illegalit\u00e0 che ha visto il coinvolgimento di caparozzolanti in episodi di abusivismo: gli elementi discriminanti fra attivit\u00e0 legale e illegale dei caparozzolanti sono costituiti dal contesto e dalle modalit\u00e0 operative.\nFondamentale ad esempio \u00e8 l'ubicazione dei luoghi in cui viene praticata la raccolta: ovviamente sempre nelle acque interne lagunari, che sono l'habitat ideale per le vongole veraci e dove esistono aree date regolarmente in gestione o in concessione per il loro allevamento. Tuttavia, nella laguna di Venezia esistono molte zone libere ricche di questi apprezzati e redditizi molluschi, ma nella maggior parte dei casi si tratta di acque ad alto tasso d'inquinamento e perci\u00f2 assolutamente interdette a qualsiasi tipo di pesca, come quelle antistanti la zona industriale di Fusina o il polo chimico-industriale di Marghera (dove in alcuni tratti \u00e8 persino vietata la navigazione, ma dove le temperature meno fredde e l'idrodinamismo favoriscono una crescita pi\u00f9 rapida di vongole pi\u00f9 grosse).\nInoltre, quando \u00e8 di natura fraudolenta l'attivit\u00e0 si svolge di notte, a luci spente e a bordo dei cosiddetti \"drifting\", imbarcazioni di basso costo che operano sotto costa e quindi non idonee alla navigazione d'altura, fornite nondimeno di motori potenti e addirittura di radar per poter sfuggire alle motovedette di Carabinieri e Guardia di Finanza. Con i loro motori da oltre 200 cv, i drifting dei caparozzolanti possono superare anche velocit\u00e0 di 45 nodi, a dispetto delle loro prue tutt'altro che affusolate, e competere quindi con i mezzi delle forze dell'ordine. Inoltre sono dotati della \"turbosoffiante\" o \"draga idraulica\", cio\u00e8 un motore marino secondario di piccola potenza (sotto i 25 cv) che, collegato a una pompa aspirante, viene utilizzato per la pesca vera e propria: calato all'esterno dell'imbarcazione, la sua elica spazza le acque e la sua lama taglia il fondale facendo emergere i caparozzoli, mentre la piccola idrovora assorbe tutto espellendo poi solo il fango e l'acqua attraverso un setaccio. Tale impiego provoca un'usura rapidissima dell'attrezzatura, il cui uso \u00e8 vietato in laguna e che spesso \u00e8 realizzata illegalmente o di provenienza furtiva.\nL'attivit\u00e0 illegale dei caparozzolanti produce alla collettivit\u00e0 tutta una serie di conseguenze decisamente negative. A cominciare dai danni alla salute pubblica perch\u00e9, come detto, molto spesso le vongole cos\u00ec raccolte (e vendute a prezzi concorrenziali) sono fortemente inquinate (al loro interno sono state riscontrate alte percentuali di mercurio, arsenico, piombo e idrocarburi clorurati). Ci sono poi i danni arrecati all'ambiente perch\u00e9 le attrezzature illegali impiegate per la raccolta da un lato rovinano in modo pesante il delicato ecosistema dei fondali lagunari, distruggendone la normale tessitura sedimentaria, e dall'altro provocano il depauperamento delle risorse ittiche con la loro pesca indiscriminata. Va infine considerato il danno erariale derivante dalla vendita illegale.\nLa continuit\u00e0 di tale attivit\u00e0 illegale \u00e8 periodicamente testimoniata sulla stampa dalla recrudescenza di sequestri di vongole, di arresti di pescatori di frodo e di multe o chiusure per i ristoranti colti in flagrante dalle forze dell'ordine.."}
{"id": "221275", "revid": "30610", "url": "https://it.wikipedia.org/wiki?curid=221275", "title": "Salmorejo", "text": "Il salmorejo (o \"salmorejo cordob\u00e9s\") \u00e8 una zuppa fredda spagnola, tipica della zona di Cordova in Andalusia, a base di pomodoro, aglio, pezzi di pane duro, olio extravergine di oliva, aceto e sale, il tutto frullato con un frullatore ad immersione. La sua consistenza \u00e8 quella di un pur\u00e8 o di una salsa; il piatto si serve con l'aggiunta in cima di spicchi di uovo sodo, pezzetti di jam\u00f3n serrano (prosciutto crudo stagionato) e un filo di olio d'oliva.\nNon va confuso con il gazpacho, da cui si differenzia per densit\u00e0 (\u00e8 notevolmente pi\u00f9 denso in quanto contiene grandi quantit\u00e0 di pane), gusto (pi\u00f9 delicato) e colore (rosso arancione anzich\u00e9 rosso rosa per via del maggior tenore di olio). Va servito a temperatura ambiente.\nA Osuna, in provincia di Siviglia, \u00e8 noto come \"ardoria\" o \"aldoria\"."}
{"id": "221277", "revid": "1632387", "url": "https://it.wikipedia.org/wiki?curid=221277", "title": "From the Muddy Banks of the Wishkah", "text": "From the Muddy Banks of the Wishkah \u00e8 un album dei Nirvana contenente materiale registrato dal vivo tra il 1989 e il 1994. Si tratta del secondo album pubblicato dopo la morte del cantante e chitarrista Kurt Cobain avvenuta nell'aprile 1994.\nIl disco.\n\"From the Muddy Banks of the Wishkah\" fu il secondo album dei Nirvana ad essere pubblicato dopo la morte di Cobain e venne principalmente compilato dal bassista dei Nirvana Krist Novoselic, che si occup\u00f2 anche di scrivere le note interne dell'album. Originariamente, Novoselic e Dave Grohl (batterista del gruppo) avevano pensato di far uscire il disco nel 1994 insieme a \"MTV Unplugged in New York\" come album doppio intitolato \"Verse Chorus Verse\", che avrebbe contenuto le due \"anime\" dei Nirvana, quella acustica e quella pi\u00f9 propriamente rock, ma dato lo sconcerto causato dall'inaspettata morte di Cobain, accantonarono il progetto.\nIl nome \"Wishkah\", cui fa riferimento il titolo dell'album, \u00e8 in realt\u00e0 un fiume dello Stato di Washington, USA, che passa attraverso i luoghi in cui Cobain ha trascorso parte della sua vita ed \u00e8 dove \u00e8 stato sparso un terzo delle sue ceneri in seguito alla cremazione del suo corpo.\nDall'album non venne estratto nessun singolo, ma a scopo promozionale per le radio furono prodotti singoli con alcuni brani, inclusi \"Aneurysm\" (US &amp; UK), \"Drain You\" (USA), \"Lithium\" (Paesi Bassi) e \"Smells Like Teen Spirit\" (Spagna e Francia). Inoltre, in Australia fu anche distribuito un cofanetto box set in edizione limitata contenente tre singoli promozionali con le canzoni \"Aneurysm\", \"Heart-Shaped Box\", e \"Polly\"."}
{"id": "221285", "revid": "767487", "url": "https://it.wikipedia.org/wiki?curid=221285", "title": "El vals del obrero", "text": "El vals del obrero (che in spagnolo significa \"Il Valzer dell'operaio\") \u00e8 un album degli Ska-P datato 1996, il secondo in ordine cronologico.\nSul CD originale non vi \u00e8 inoltre nessuna scritta, ma solo l'immagine del Subcomandante Marcos."}
{"id": "221286", "revid": "287204", "url": "https://it.wikipedia.org/wiki?curid=221286", "title": "Tenontosaurus", "text": "Tenontosaurus (il cui nome significa \"lucertola tendine\") \u00e8 un genere estinto di medio dimensioni di dinosauro ornitopode iguanodonte vissuto ne Cretaceo medio, circa 115-108 milioni di anni fa (Aptiano-Albiano), in quello che oggi \u00e8 il Nord America.\nIl genere contiene due specie, \"T. tilletti\" (descritta da John Ostrom, nel 1970) e \"T. dossi\" (descritta da Winkler, Murray e Jacobs, nel 1997). Diversi esemplari di \"T. tilletti\" sono stati ritrovati in diverse formazioni geologiche in tutto il Nord America occidentale, mentre, la specie \"T. dossi\" \u00e8 nota solo da una manciata di esemplari raccolti nella Formazione Twin Mountains, nella Contea di Parker, Texas.\nDescrizione.\n\"Tenontosaurus\" \u00e8 un dinosauro di medie dimensioni, che popolava il territorio americano quando ancora era diviso dall'oceano interno; pu\u00f2 essere paragonato alle pecore odierne, ma con una grossa coda all'estremit\u00e0 del corpo. Poteva raggiungere una lunghezza media di 6 metri, mentre i pi\u00f9 grandi esemplari arrivavano persino a 6,5-8 metri (21-26 piedi) e ad un'altezza di 3 metri (10 piedi) in postura bipede, pari al loro pi\u00f9 noto cugino: l'Iguanodon. solitamente \"Tenontosaurus\" pesava circa 1000 kg, ma potevano arrivare ad un peso di circa 1-2 tonnellate (1-2 tonnellate corte); tramite la loro coda massiccia riuscivano a stare in equilibrio anche su due zampe, per raggiungere anche la vegetazione situata pi\u00f9 in alto. La caratteristica pi\u00f9 appariscente dell'animale \u00e8 la sua lunga e muscolosa coda, che poteva sfiorare anche i 4,5 metri di lunghezza, e che, come la schiena dell'animale, era irrigidita da una rete di tendini ossei. Grazie a questa \"Tenontosaurus\" poteva dare del filo da torcere anche a pericolosi predatori come il raptor Deinonychus, ed il gigantesco Acrocanthosaurus.\nClassificazione.\nIl seguente cladogramma mostra i risultati dell'analisi di Butler \"et al\" (2011):\nStoria della scoperta.\nIl primo esemplare fossile di \"Tenontosaurus\" venne ritrovato nella Contea di Big Horn, nel Montana, da una spedizione dell'American Museum of Natural History (AMNH) nel 1903. Scavi successivi nella stessa area durante gli anni trenta portarono alla luce altri 18 esemplari, e ulteriori quattro esemplari furono ritrovati negli anni quaranta. Nonostante il gran numero di esemplari fossili, l'animale non fu nominato o descritto scientificamente durante questo periodo, sebbene Barnum Brown dell'AMNH gli diede il nome informale di \"Tenantosaurus\", che significa \"lucertola tendine\", in riferimento al vasto sistema di tendini irrigiditi lunga la schiena e la coda dell'animale.\nDurante gli anni sessanta, la Yale University incominci\u00f2 uno scavo a lungo termine nell'area del bacino del Big Horn (Formazione Cloverly) del Montana e del Wyoming. La spedizione era guidata da John Ostrom, il cui team scopr\u00ec pi\u00f9 di 40 nuovi esemplari. Dopo la sua spedizione, Ostrom divenne il primo a descrivere e nominare l'animale, nominandolo \"Tenontosaurus\", una leggera variazione dell'ortografia del nome informale di Brown.\nDal 1970, sono stati segnalati molti altri esemplari di \"Tenontosaurus\", sia dalla Formazione Cloverly sia da altre formazioni geologiche, tra cui la Formazione Antlers in Oklahoma, la Formazione Paluxy del Texas, la Formazione Wayan dell'Idaho, la Formazione Cedar Mountain dello Utah, e la Formazione Arundel del Maryland.\nPaleobiologia.\nDieta.\nLa flora nell'ecosistema di \"Tenontosaurus\" era probabilmente dominata da felci e felci arboree, cicadee e dalle prime piante da fiore. Le piante e gli alberi pi\u00f9 grandi erano rappresentate da gimnosperme, come conifere e ginkgo. \"Tenontosaurus\" era un basso brucatore e persino un individuo adulto avrebbe raggiunto un'altezza massima per brucare di circa 3 metri (10 piedi) se avesse adottato una postura bipede. Questo limitava \"Tenontosaurus\", in particolare i giovani, a nutrirsi di basse felci e arbusti. Il suo potente becco a forma di U e le superfici di taglio inclinate dei suoi denti, tuttavia, indicano che non si limitava a una singola parte della pianta, ed \u00e8 probabile che fosse in grado di nutrirsi anche di foglie, legno e, forse, anche frutta.\nPredatori.\nNel corso degli anni sono stati rinvenuti diversi denti e scheletri appartenenti al dromeosauride \"Deinonychus\" in associazione a resti e scheletri di \"T. tilletti\". \"Tenontosaurus\" \u00e8 presente in oltre 50 siti e 14 di questi contengono anche resti di \"Deinonychus\". Secondo uno studio del 1995, solo sei siti contenenti fossili di \"Deinonychus\" non contengono tracce di \"Tenontosaurus\", e solo raramente si trovano resti di \"Deinonychus\" associati ad altre potenziali prede, come \"Sauropelta\". Complessivamente, il 20% dei fossili di \"Tenontosaurus\" si trova nelle immediate vicinanze di \"Deinonychuse\", pertanto diversi scienziati hanno suggerito che ci\u00f2 implicasse che \"Deinonychus\" era il principale predatore dei \"Tenontosaurus\". Tuttavia, i \"Deinonychus\" sono molto pi\u00f9 piccoli dei \"Tenontosaurus\" adulti, ed \u00e8 improbabile che un singolo \"Deinonychus\" sarebbe stato in grado di attaccare e uccidere un \"Tenontosaurus\" adulto. Pertanto, alcuni scienziati suggerirono che \"Deinonychus\" cacciassero in branchi per sottomettere la preda. Tuttavia, questa visione \u00e8 stata contestata da numerosi esperti, sulla base sia di una mancanza di prove di una caccia coordinata (oggi si ritiene pi\u00f9 probabile che pi\u00f9 individui non cooperanti si fossero riuniti intorno a una carcassa, il che sarebbe in linea con il comportamento sociale di molti uccelli e rettili moderni, sebbene siano stati osservati coccodrilli effettuare una caccia cooperativa in pi\u00f9 occasioni), sia per la presenza di prove che mostrerebbero che i \"Deinonychus\" presenti, in una frenesia alimentare, oltre a cibarsi dei resti di \"Tenontosaurus\" avessero cannibalizzato anche membri della propria specie. Pertanto, \u00e8 probabile che i \"Deinonychus\" predassero solo gli esemplari pi\u00f9 giovani di \"Tenontosaurus\", e quando quest'ultimi raggiungevano le loro dimensioni adulte non erano pi\u00f9 alla portata dei piccoli teropodi, che avrebbero comunque potuto cibarsi delle loro carcasse. Il fatto che la maggior parte dei resti di \"Tenontosaurus\" ritrovati in associazione con \"Deinonychus\" sono individui giovani o subadulti supporta questa visione. Un altro predatore che avrebbe potuto rappresentare una minaccia anche per gli esemplari adulti era il carcharodontosauride \"Acrocanthosaurus\".\nRiproduzione.\nLa presenza di tessuto osseo midollare nell'osso della coscia e nello stinco di un esemplare indica che i \"Tenontosaurus\" usavano questo tessuto (oggi presente solo negli uccelli che depongono le uova) nella riproduzione. Inoltre, come \"Tyrannosaurus\" e \"Allosaurus\", altri due dinosauri noti per la presenza di tessuto osseo midollare, questo individuo non aveva ancora raggiunto le piene dimensioni adulte al momento della sua morte a 8 anni. Siccome la linea dei dinosauri teropodi, che include \"Allosaurus\" e \"Tyrannosaurus\", si discosta dalla linea evolutiva che ha portato a \"Tenontosaurus\" molto presto nell'evoluzione dei dinosauri, si pensa che tutti dinosauri in generale producessero tessuto midollare e che raggiungessero la maturit\u00e0 sessuale prima di raggiungere le loro dimensioni massime. Uno studio istologico ha dimostrato che \"T. tilletti\" crescesse molto rapidamente all'inizio della vita e durante l'\"adolescenza\", ma rallentava nella fase adulta, a differenza di altri iguanodonti.\nPaleoecologia.\nAll'interno della Formazione Cloverly, \"Tenontosaurus\" \u00e8 di gran lunga il vertebrato pi\u00f9 comune, cinque volte pi\u00f9 abbondante del secondo erbivoro pi\u00f9 comune, il nodosauride \"Sauropelta\". Nell'arido Little Sheep Mudstone Member, \"Tenontosaurus\" \u00e8 l'unico dinosauro erbivoro e condivideva l'habitat con il comune dromeosauride \"Deinonychus\", nonch\u00e9 una specie indeterminata di teropode allosauroide e un coccodrillo goniopholide. Dopo il grande mutamento climatico all'inizio dell'Himes Member nella met\u00e0 dell'et\u00e0 Albiano, diversi dinosauri migrarono nella regione, incluso l'ornitopode \"Zephyrosaurus\", l'oviraptorosauro \"Microvenator\" e una specie indeterminata di sauropode titanosauriforme e di ornithomimide. La fauna di questo ambiente dal clima tropicale includeva anche il piccolo mammifero \"Gobiconodon\", tartarughe come \"Glyptops\" e diverse specie di dipnoi. \nLa comunit\u00e0 ecologica era simile ad altre regioni, con dinosauri come \"Tenontosaurus\" e \"Deinonychus\" come i grandi vertebrati pi\u00f9 comuni. La formazione Antlers si estende dal sud-ovest dell'Arkansas attraverso l'Oklahoma sud-orientale e nel Texas nord-orientale. Questa formazione geologica non \u00e8 stata datata radiometricamente. Gli scienziati hanno utilizzato dati biostratigrafici e il fatto che condividano molti degli stessi generi del Trinity Group del Texas, per ipotizzare che questa formazione risalisse alla fase Albiano del Cretaceo inferiore, circa 110 milioni di anni fa. L'area conservata in questa formazione era una grande pianura alluvionale che defluiva in un mare interno poco profondo. Diversi milioni di anni dopo, questo mare si sarebbe espanso a nord, diventando il Mare interno occidentale dividendo il Nord America in due per quasi l'intero Cretaceo superiore. Il paleoambiente della Formazione Antlers consisteva in foreste tropicale o subtropicale, pianure alluvionali, delta fluviali, paludi costiere, baie e lagune, probabilmente simili a quelle della moderna Louisiana. Nella Formazione Antlers in quello che oggi \u00e8 l'Oklahoma, \"Tenontosaurus\" e \"Deinonychus\" condividevano lo stesso paleoambiente con altri dinosauri, come i sauropodi \"Astrodon\" (\"Pleurocoelus\") e \"Sauroposeidon\", e il carnosauro \"Acrocanthosaurus\", che probabilmente rappresentava il superpredatore della regione. Altri vertebrati che condividevano l'habitat con lui comprendevano l'anfibio \"Albanerpeton\", i rettili \"Atokasaurus\" e \"Ptilotodon\", il rettile crurotarso \"Bernissartia\", i pesci cartilaginei \"Hybodus buderi\", \"Lissodus anitae\" e \"Gyronchus dumblei\", il coccodrillo \"Goniopholis\", e le tartarughe \"Glyptops\" e \"Naomichelys\". Sono stati, inoltre, ritrovati resti indeterminati di uccelli. Le prove fossili suggeriscono che il lepisosteide \"Lepisosteus\" era il vertebrato pi\u00f9 comune in questa regione. I primi mammiferi conosciuti da questa regione includono \"Atokatherium boreni\" e \"Paracimexomys crossi\".\nClima.\nNella Formazione Cloverly del Montana e del Wyoming, i resti di \"Tenontosaurus\" sono comuni in due distinte unit\u00e0 di roccia: la pi\u00f9 antica Little Sheep Mudstone Member (unit\u00e0 V della Formazione Cloverly) e la pi\u00f9 recente Himes Member (unit\u00e0 VI e VII). La parte pi\u00f9 antica della formazione, il Conglomerato di Pryor, non contiene fossili di \"Tenontosaurus\", e compaiono solo nella parte pi\u00f9 superiore e pi\u00f9 recente del Little Sheep Mudstone Member. Catherine Forster, in un articolo del 1984 sull'ecologia di \"Tenontosaurus\", lo us\u00f2 come prova per suggerire che le popolazioni di \"Tenontosaurus\" non arrivarono nell'area del Bacino di Bighorn fino al tempo dell'unit\u00e0 Little Sheep Mudstone Member.\nAll'epoca in cui \"Tenontosaurus\" apparve per la prima volta nel Wyoming e nel Montana (ai primi dell'Albiano), il clima della regione era arido e semi-arido, secco, con periodi stagionali di pioggia e siccit\u00e0 stagionali. Tuttavia, per un periodo di alcuni milioni di anni, il clima nella regione si tramut\u00f2 in un clima di piogge crescenti rendendo l'ambiente da subtropicale a tropicale, con delta fluviali, pianure alluvionali e foreste con insenature paludose che ricordano la moderna Louisiana, anche se marcata da stagioni secche, che creavano anche savane. Il cambiamento nei livelli di pioggia \u00e8 probabilmente dovuto all'avanzare del litorale del Mare Skull Creek, una parte del Mare interno occidentale che, pi\u00f9 avanti nel periodo Cretaceo, avrebbe completamente diviso il Nord America.\nQuesto drammatico mutamento del clima coincise con un apparente aumento, piuttosto che una diminuzione, nell'abbondanza delle popolazioni di \"Tenontosaurus\". Ci\u00f2 dimostra che \"Tenontosaurus\" era un animale estremamente adattabile, che persistette per un lungo lasso di tempo in una regione nonostante i cambiamenti nel suo ambiente."}
{"id": "221287", "revid": "18397", "url": "https://it.wikipedia.org/wiki?curid=221287", "title": "Close To The Edge", "text": ""}
{"id": "221295", "revid": "958185", "url": "https://it.wikipedia.org/wiki?curid=221295", "title": "Positivismo giuridico", "text": "Col termine positivismo giuridico o giuspositivismo si intende quella dottrina di filosofia del diritto, la quale considera come unico possibile diritto il diritto positivo, ossia quello posto dal legislatore umano.\nDefinizioni.\nLa dottrina del giuspositivismo si presenta in opposizione sia a quella del legalismo o giusformalismo kelseniano (secondo cui, ad eccezione di un'ipotetica \"Grundnorm\" astratta, diritto \u00e8 quello promulgato nel rispetto formale delle norme di produzione) sia a quella del giusnaturalismo, tanto che Bobbio le ha chiamate \"i due fratelli nemici\".\nLa differenza tra le ultime due consiste nel fatto che:\nPer i giusnaturalisti il diritto positivo, per essere valido, dev'essere giusto e quindi conforme ai principi del diritto naturale.\nIl giusnaturalismo stabilisce una correlazione necessaria tra il diritto storicamente vigente e la morale, come insieme di principi razionali che governano la vita associata.\nIl giuspositivismo, invece, esclude che tra i due debba esservi una relazione necessaria e ammette in alcune sue forme che il diritto possa essere anche ingiusto, scindendo la sua validit\u00e0 dalla sua giustizia.\nNorberto Bobbio (mutuando la posizione di Thomas Hobbes) sostiene che il diritto naturale non possa essere considerato un vero e proprio diritto, ma sia \"un diritto disarmato\", perch\u00e9, a differenza del diritto positivo, manca del carattere della coercibilit\u00e0, cio\u00e8 della possibilit\u00e0 di essere fatto valere con la forza.\nPrecursori.\nTra i precursori del positivismo giuridico si pu\u00f2 considerare Thomas Hobbes (1588-1679), con la sua teoria dell'assolutismo politico, secondo la quale il sovrano \u00e8 al di sopra delle leggi che egli stesso pone.\nLo Stato, che Hobbes chiama \u00abDio mortale\u00bb, \u00e8 uno stato assoluto in cui i poteri legislativo, esecutivo e giudiziario sono concentrati nelle mani del sovrano.\nDa questa concezione politica deriva una concezione giuspositivista secondo cui unico possibile diritto \u00e8 la legge del sovrano, che determina il giusto e l'ingiusto.\nLe codificazioni moderne.\nSe Hobbes rappresenta l'origine del giuspositivismo moderno, l'et\u00e0 della codificazione, poco pi\u00f9 di un secolo dopo, \u00e8 il fenomeno che consolida e afferma definitivamente la concezione giuspositivista.\nSono tre le forze che conducono alla nascita dei codici e alla dottrina secondo cui il diritto coincide con la legge:\nLa codificazione sembr\u00f2 quindi a molti la chiave per far coincidere chiarezza, razionalit\u00e0, giustizia ed efficacia.\nDal momento in cui nacquero i primi codici civili (1794 codice prussiano, 1804 codice francese, 1811 codice austriaco) il diritto civile stesso fin\u00ec per coincidere col codice: il lavoro del giudice era ridotto a una mera applicazione di una norma. Unica interpretazione ammessa era quella letterale che doveva cogliere il significato delle parole della legge, espressione della volont\u00e0 del legislatore.\nLa concezione che nasce dai codici si chiama anche legalista, perch\u00e9 fa coincidere il diritto con la legge.\nIl pensiero di Kelsen.\nMa la dottrina che ha rielaborato la concezione giuspositivista nel '900 \u00e8 quella del giuspositivismo formalista, il cui massimo rappresentante \u00e8 Hans Kelsen.\nKelsen enuncia una teoria della validit\u00e0 formale secondo cui il diritto, per essere valido, e quindi applicabile dai giudici, deve essere prodotto in conformit\u00e0 ad una norma di grado superiore, che stabilisca il modo in cui la norma inferiore deve essere prodotta.\nIl contenuto delle norme, e quindi la loro giustizia o ingiustizia, riguarda la politica del diritto e non la scienza del diritto.\nPer la scienza del diritto, unico diritto \u00e8 il diritto valido, prodotto secondo i criteri stabiliti dalla Costituzione e dalle altre norme di produzione.\nIn sintesi il giuspositivismo \u00e8 una concezione che identifica il diritto con la legge dello Stato.\nDibattito contemporaneo.\nA partire dagli anni '60, tuttavia, la contrapposizione tra giusnaturalismo e giuspositivismo \u00e8 andata sfumando per lasciare il passo al nuovo confronto tra i giuspositivisti, che continuano ad escludere la necessaria connessione tra diritto dello Stato e principi morali, e i neocostituzionalisti (Dworkin), che ritengono invece che tra i due esista una connessione necessaria, espressa dai principi costituzionali."}
{"id": "221305", "revid": "3358", "url": "https://it.wikipedia.org/wiki?curid=221305", "title": "Giuspositivismo", "text": ""}
{"id": "221306", "revid": "599013", "url": "https://it.wikipedia.org/wiki?curid=221306", "title": "Porta (informatica)", "text": "Una porta, in informatica, \u00e8 un punto fisico (hardware) sul quale terminano le connessioni di un'interfaccia cio\u00e8 il canale fisico attraverso il quale i dati vengono trasferiti tra un dispositivo di \"input\" e il processore o tra processore e dispositivo di \"output\".\nLa porta nella tecnologia delle reti \u00e8 invece un concetto diverso, non fisico ma logico attinente ai processi comunicativi di tipo informatico.\nStoria.\nNel corso della storia dell'informatica ne sono state prodotti diverse tipologie di interfacce per la trasmissione di dati audio e video: tra le pi\u00f9 famose si ricordano il tipo D-subminiature, la \"game port\" le IEEE 488, IEEE 1394, Video Graphics Array, Digital Visual Interface e DisplayPort; successivamente l'evoluzione tecnologica e ha portato alla diffusione uniforme di standard principali, come l'USB e l'HDMI.\nTipologie di trasmissione.\nLe tipologie di trasmissione dei dati che esse sono in grado di veicolare possono essere raggruppate un due grandi categorie:"}
{"id": "221307", "revid": "14691", "url": "https://it.wikipedia.org/wiki?curid=221307", "title": "Time And A Word", "text": ""}
{"id": "221311", "revid": "125710901", "url": "https://it.wikipedia.org/wiki?curid=221311", "title": "Elenco telefonico", "text": "Lelenco telefonico \u00e8 una pubblicazione contenente nominativi e numeri di telefono di privati e aziende, ordinati alfabeticamente e raggruppati per comune (Pagine bianche) o per categoria merceologica (Pagine gialle).\nItalia.\nInizialmente pubblicati in esclusiva dalla Seat, la pubblicazione degli elenchi telefonici in Italia \u00e8 stata liberalizzata negli anni novanta.\nIn seguito all'emanazione di alcuni provvedimenti da parte dell'Autorit\u00e0 Garante per la privacy, le societ\u00e0 telefoniche hanno richiesto agli abbonati ai propri servizi un consenso \"libero, differenziato e revocabile\", consentendo loro di decidere liberamente se e come apparire negli elenchi.\nGli odierni elenchi telefonici possono contenere anche i numeri di cellulare.\nSvizzera.\nIl primo elenco telefonico europeo apparve nel 1880 nella citt\u00e0 di Zurigo come elenco di abbonati dell'allora \"Z\u00fcrcher Telephon-Gesellschaft\" con appena 98 nominativi. La citt\u00e0 di Basilea segu\u00ec l'esempio gi\u00e0 nel 1881, pubblicando il proprio elenco. L'elenco telefonico conobbe una rapida diffusione in Svizzera. Gi\u00e0 nel 1900 erano registrati 38.000 utenti, nel 1959 venne raggiunta la soglia del primo milione e ora vi sono circa 4,3 milioni di voci.\nDal 2013 sono disponibili i nuovi elenchi telefonici regionali denominati \"Local Guide\", pubblicati da local.ch. L'elenco telefonico cartaceo sostituisce, con circa 100 edizioni regionali, tutti gli attuali elenchi della Svizzera. La \"Local Guide\" contiene le note pagine gialle e bianche con i numeri di telefono e gli indirizzi di aziende e utenti privati della Svizzera. La \"Local Guide\" propone inoltre una parte redazionale con informazioni di carattere regionale e viene stampata su carta riciclata al 100%.\nStati Uniti d'America.\nIl 21 febbraio 1878 fu pubblicato il primo elenco telefonico al mondo: un foglio di 14x21 centimetri con i nomi di 50 persone. Erano gli abbonati al primo centralino telefonico della storia. Fu New Haven, nel Connecticut, a stabilire il primato."}
{"id": "221312", "revid": "1305772", "url": "https://it.wikipedia.org/wiki?curid=221312", "title": "Pino Pedano", "text": "Biografia.\nFormazione e famiglia.\nDal 1951, i genitori, contadini, lo instradarono verso il lavoro artigianale di falegname che intraprese come apprendista. Nel 1961 si trasfer\u00ec a Milano, dove di giorno lavorava e la sera studiava per ottenere la licenza media, in modo da arrivare in seguito alla maturit\u00e0 artistica.\nNegli anni ottanta si \u00e8 sposato con Annette Felke, da cui ha avuto tre figli, Isa, Francesco e Stefano.\nImprenditore.\nNel 1966 inizi\u00f2 ad occuparsi di politica sociale e, nello stesso tempo, apr\u00ec la sua prima bottega artigiana, collaborando con artisti, designer e architetti.\nNel 1971 nella sede di un vecchio garage inizi\u00f2 a disegnare e a produrre mobili (Pedano Arredamenti), puntando sul legno come alternativa alla plastica. Le prime realizzazioni erano in legno massiccio di pioppo e in multistrati di pioppo, vendute grezze o verniciate. Nel 1972 venne invitato a partecipare alla IV edizione dell'Eurodomus a Torino, dove present\u00f2 un progetto di cellula abitativa. Nel 1974 brevett\u00f2 un sistema per la lavorazione del legno multistrato denominato \"millefogli\", che venne poi presentato per la prima volta al salone del mobile di Milano.\nNegli anni novanta, sulla base dell'interesse verso i materiali naturali si \u00e8 occupato di bioarchitettura e ha iniziato a distribuire con la propria azienda materassi in lattice prodotti da una ditta austriaca (Naturland).\nAttivit\u00e0 artistica.\nNel 1976 sue sculture furono esposte per la prima volta alla \"Galleria del Naviglio\" di Milano e nel 1977 espose ancora nella Galleria di Jeanne e Paul Facchetti a Parigi. Numerose altre mostre delle sue opere si sono svolte in particolare a partire dal 1984; nel marzo del 1990 ha esposto le sue opere presso il Victoria and Albert Museum di Londra e in tale occasione \u00e8 stato presentato anche un libro monografico sulla sua opera di artista. Nell'aprile del 1992 una mostra gli \u00e8 stata dedicata presso la Rotonda della Besana a Milano.\nNel 1997 ha progettato e realizzato il \"fotomonumento\" dedicato a Padre Pio, per una grazia ricevuta cinque anni prima. L'opera \u00e8 alta 3,5 m e lunga 8 m, e si compone di sette fotografie a sviluppo graduale.\nNel 2006, dopo 14 anni di assenza, torna a esporre con una mostra personale all'Oratorio della Passione, presso la Basilica di Sant'Ambrogio. La mostra, dal titolo \"La Vita Nuova\" \u00e8 dedicata alla vita nascente e alla figura della madre, oltre che alla vita nuova dell'artista stesso dopo la grazia ricevuta nel 1992.\nIn quell'occasione incontra Pierluigi Lia, professore di teologia alla Universit\u00e0 Cattolica del Sacro Cuore di Milano e sacerdote residente in Santa Maria Annunciata in Chiesa Rossa, con cui nasce il progetto delle grandi opere realizzate per la mostra del 2008.\nMostre.\nSi elencano di seguito le mostre personali, a cui si aggiungono numerose altre mostre collettive."}
{"id": "221315", "revid": "547992", "url": "https://it.wikipedia.org/wiki?curid=221315", "title": "Enrico Maria Salerno", "text": "Interprete di grande talento, dalla solida formazione teatrale, \u00e8 considerato uno degli attori pi\u00f9 completi e versatili nella storia dello spettacolo italiano, avendo spaziato con risultati spesso eccellenti in un vastissimo repertorio, dai classici del teatro al cinema d'autore e di genere, dalla televisione al doppiaggio.\nBiografia.\nEnrico Maria Salerno nacque a Milano il 18 settembre del 1926, secondogenito dei quattro figli di Antonino Salerno, un avvocato originario di Erice (in provincia di Trapani), e di Milka Storff, una violinista jugoslava. Proprio come lui, tutti i suoi fratelli perseguirono carriere artistiche: Titta fu un pittore e critico d'arte, Ferdinando un cantautore, e Vittorio un cineasta. A soli diciassette anni d'et\u00e0, a seguito dell'armistizio dell'8 settembre 1943, aderisce alla Repubblica Sociale Italiana, arruolandosi come ufficiale della Guardia Nazionale Repubblicana presso la scuola AA.UU. \"Varese\". Con la Liberazione, viene imprigionato presso il campo per prigionieri di guerra di Coltano, nei pressi di Pisa.\nTra le figure pi\u00f9 rappresentative dello spettacolo italiano nella seconda met\u00e0 del Novecento, nella sua carriera d'attore interpreta 102 spettacoli teatrali, gira 92 film come interprete, 3 come regista, innumerevoli tv-movie, centinaia di ore di trasmissioni TV, centinaia di ore di Radio.\nTeatro.\nEsord\u00ec giovanissimo in teatro, cimentandosi anche nell'operetta. Fu scritturato nell'immediato dopoguerra dalla famiglia Rame, e per la prima volta si confront\u00f2 con un testo shakespeariano: \"Romeo e Giulietta\" (Salerno nel ruolo di Romeo, una Franca Rame appena adolescente in quello di Giulietta). Dopo altre esperienze minori, nel 1949 entr\u00f2 nella compagnia di Laura Adani e Sergio Tofano e, nel 1950, fu scritturato da Giorgio Strehler per \"La morte di Danton\". Dopo la breve ma fruttuosa collaborazione col Piccolo Teatro di Milano, viene diretto da Orazio Costa in alcuni spettacoli classici e recita in varie compagnie accanto ad attori come Luigi Cimara e Memo Benassi, fino a imporsi come uno degli attori di punta della nuova generazione con l'interpretazione de \"I fratelli Karamazov\" (1953). Dal 1955 al 1958 \u00e8 primo attore del Teatro Stabile di Genova, portando in scena con successo (talvolta anche come regista) opere di Shakespeare, Alfieri, Cechov, Plauto, Dostoevskij, Pirandello e Giraudoux: apprezzato interprete drammatico, dotato di una voce calda e ammaliante, diventa in breve un grande e noto attore teatrale.\nNel 1960 fonda insieme a Ivo Garrani e Giancarlo Sbragia la \"Compagnia degli Attori Associati\", gruppo che allest\u00ec spettacoli impegnati e di critica sociale, come \"Sacco e Vanzetti\" di Mino Roli e Luciano Vincenzoni. Nel 1963 \u00e8 un marito vittima di un vizioso m\u00e9nage coniugale in una riuscita trasposizione della pi\u00e8ce \"Chi ha paura di Virginia Woolf?\" di Edward Albee, con la regia di Franco Zeffirelli. Nel 1966 al Teatro dell'Opera di Roma \u00e8 protagonista del \"Manfred\" di Byron, nel ruolo di attore recitante sullo spartito musicale di Schumann, diretto da Claudio Abbado, regia di Mauro Bolognini. Nel 1967 viene scritturato da Garinei e Giovannini come protagonista della commedia musicale \"Viola, violino e viola d'amore\", e avr\u00e0 come compagne di lavoro le Gemelle Kessler: con una delle due, Alice, ha avuto anche una relazione sentimentale.\nNel 1974 interpreta con Paolo Stoppa e Rina Morelli \"Le rose del lago\" di Franco Brusati. Nel 1976 fa coppia con Giovanna Ralli in una commedia di Bernard Slade, \"Fra un anno alla stessa ora\". Nel novembre del 1979 vuole accanto a s\u00e9 a teatro Veronica Lario, come protagonista femminile della commedia di Fernand Crommelynck \"Il magnifico cornuto\": Veronica aveva 23 anni e ricopriva il ruolo di Stella, moglie di un uomo patologicamente geloso che, a un certo punto, la costringe a mostrare il seno nudo a un altro uomo (per la cronaca, l'attore Gerardo Amato, fratello di Michele Placido).\nNelle stagioni 1980-1981 e 1981-1982 \u00e8 regista e protagonista di \"Io, l'erede\" e di \"Questi fantasmi!\" di Eduardo De Filippo. Nel 1985 interpreta l\"'Otello\" di Shakespeare con la regia di Giancarlo Sbragia. Nel 1991 torna alla collaborazione con Franco Zeffirelli per la messa in scena dei \"Sei personaggi in cerca d'autore\" di Luigi Pirandello dove \u00e8 straordinario interprete del personaggio del padre. Il suo ultimo spettacolo debutta al Teatro Pergolesi di Jesi, nel gennaio 1993: \u00e8 lui il protagonista del dramma di Arthur Miller \"Morte di un commesso viaggiatore\", allestimento di cui Salerno cura anche la regia. Dopo la morte, \u00e8 stato intitolato alla memoria dell'attore un prestigioso premio a sostegno della drammaturgia contemporanea.\nCinema.\nNel cinema esord\u00ec in ruoli minori, imponendosi all'attenzione della critica con l'interpretazione del gerarca fascista padre di Jean-Louis Trintignant in \"Estate violenta\" (1959), di Valerio Zurlini, e soprattutto con quella di un farmacista reso invalido dalla sifilide in \"La lunga notte del '43\" (1960), esordio registico di Florestano Vancini: da allora altern\u00f2 ruoli da protagonista (\"Odissea nuda\", 1961, e \"Smog\", 1962, ambedue di Franco Rossi, \"L'ombrellone\", 1965, di Dino Risi; \"Le stagioni del nostro amore\", 1966 e \"\", 1972, entrambi ancora di Vancini; \"L'estate\", 1966, di Paolo Spinola; \"Un prete scomodo\", 1975, di Pino Tosini) a partecipazioni e ruoli di contorno (\"La bellezza di Ippolita\", 1962, di Giancarlo Zagni, \"Il fornaretto di Venezia\", 1963, di Duccio Tessari, \"Io la conoscevo bene\", 1965, di Antonio Pietrangeli; \"L'armata Brancaleone\", 1966, di Mario Monicelli; \"Nell'anno del Signore\", 1969, di Luigi Magni, \"Amori miei\", 1978, di Steno), rivelando sempre un'assoluta padronanza del personaggio. Negli anni Settanta interpret\u00f2 molti ruoli di commissario di polizia, a partire da \"L'uccello dalle piume di cristallo\" (1970) di Dario Argento per poi inserirsi nel filone poliziottesco con l'epocale capostipite \"La polizia ringrazia\" (1972) di Stefano Vanzina (meglio conosciuto come Steno). Attore duttile e completo, ha spaziato dalla commedia al dramma sentimentale, dal cinema d'impegno civile ai film di genere, con risultati sempre eccellenti.\nCome regista colse un grande successo al primo film, \"Anonimo veneziano\" (1970), struggente storia d'amore e morte scritta con Giuseppe Berto e accompagnata da una fortunatissima colonna sonora eseguita da Stelvio Cipriani, cui seguirono \"Cari genitori\" (1973) ed \"Eutanasia di un amore\" (1978), tratto dall'omonimo romanzo di Giorgio Saviane, che collabor\u00f2 pure alla sceneggiatura. I film di Salerno ebbero in comune il tema melodrammatico del distacco dagli affetti e dalla famiglia, con una sottesa critica ai costumi e ai vincoli della societ\u00e0 moderna.\nDoppiaggio.\nSalerno fu anche un doppiatore di successo: la sua voce dal timbro caldo, modulata dallo studio e dal forte tabacco francese di cui faceva largo uso fu, tra gli altri, di Clint Eastwood nella Trilogia del dollaro di Sergio Leone, del Cristo ne \"Il Vangelo secondo Matteo\" di Pier Paolo Pasolini e \"Il messia\" di Roberto Rossellini, Farley Granger in \"Senso\" di Luchino Visconti, Laurence Olivier nel \"Re Lear\" della BBC. Fu anche Amleto, doppiando il \"Re degli attori sovietici\", come era chiamato in patria: Innokentij Smoktunovskij: il film, \"Gamlet\", del 1963, diretto da Grigorij Kozincev, si avvalse della traduzione in russo di Boris Pasternak e della colonna sonora composta da Dmitrij \u0160ostakovi\u010d. Il timbro nitido e inconfondibile di Salerno si riconosce anche nella voce fuori campo di molti documentari e film d'autore: \"Guerra e pace\" di King Vidor, \"Tom Jones\" di Tony Richardson, \"Il t\u00e8 nel deserto\" di Bernardo Bertolucci. Diede la voce anche allo scrittore Georges Simenon in un'intervista concessa alla televisione italiana, dalla dimora elvetica del grande romanziere, trasmessa nel 1963..\nTelevisione.\nFu molto prolifica e di grande rilievo anche la sua attivit\u00e0 televisiva, che incominci\u00f2 prestissimo: gi\u00e0 nel 1954 Salerno prese parte ad alcuni adattamenti di opere teatrali (tra cui \"Il piacere dell'onest\u00e0\" di Pirandello). In pochi anni fu eccellente protagonista di sceneggiati di successo (\"Orgoglio e pregiudizio\", \"Umiliati e offesi\", \"Mastro Don Gesualdo\") e di grandi classici del teatro (\"Romeo e Giulietta\", \"Le tre sorelle\", \"Macbeth\", \"Antonio e Cleopatra\"). Giunto al culmine della notoriet\u00e0, nel 1959 partecip\u00f2 a un originale televisivo che fece epoca, \"I figli di Medea\": la storia del rapimento di un improbabile figlio di Enrico Maria Salerno e Alida Valli da parte dello stesso attore appassion\u00f2 l'intero paese rivelando al pubblico italiano l'incredibile potere di persuasione del nuovo mezzo di comunicazione.\nIn seguito ottenne un'enorme popolarit\u00e0 nel biennio 1968-69 come protagonista del telefilm \"La famiglia Benvenuti\": suoi compagni di lavoro erano Valeria Valeri, Gina Sammarco e il piccolo Giusva Fioravanti, che anni dopo avrebbe fondato il gruppo terroristico neofascista NAR. La serie, considerata l'antesignana delle moderne \"fiction\", \u00e8 il primo sceneggiato scritto appositamente per la televisione, incentrato sulle vicende di una comune famiglia borghese italiana. Salerno saltuariamente accett\u00f2 anche di indossare i panni di conduttore: nel 1970 present\u00f2 il Festival di Sanremo con Nuccio Costa e Ira von F\u00fcrstenberg e nel 1978 gli venne affidata la conduzione del programma televisivo \"Ieri e oggi\".\nNel 1983 apparve in \"Legati da tenera amicizia\" di Alfredo Giannetti. Nel 1988 per la Rai lesse la \"Divina Commedia\" di Dante Alighieri (Paradiso) alternandosi con Giorgio Albertazzi (Inferno) e Giancarlo Sbragia (Purgatorio): a tutt'oggi \u00e8 la prima e unica lettura integrale del grande poema realizzata dalla televisione italiana. La lettura dei tre celebri attori era preceduta da un commento introduttivo dell'insigne dantista Giorgio Petrocchi. Nel 1990 imperson\u00f2 Don Orione nel film \"Qualcosa di Don Orione\", su sceneggiatura di Ermanno Olmi. Nel 1991 torn\u00f2 a lavorare con Alfredo Giannetti nella miniserie \"Doris, una diva di regime\", sulla storia di Doris Duranti, diva dell'epoca fascista.\nPrese parte anche agli \"sketch\" della rubrica pubblicitaria televisiva \"Carosello\": da 1965 al 1966 pubblicizz\u00f2, insieme a Giulio Platone, la benzina e l'olio lubrificante della Total; nel 1969, con Ciccio Barbi, la Pura Lana Vergine per il Segretariato internazionale della Lana e nel 1970 ancora la Pura Lana Vergine, insieme a Lia Tanzi; dal 1974 al 1976 le cucine componibili Salvarani.\nMorte.\nSalerno \u00e8 morto il 28 febbraio del 1994 al Policlinico Agostino Gemelli di Roma, dove era ricoverato da un mese per un tumore ai polmoni, all'et\u00e0 di 67 anni. Oggi riposa nel Cimitero comunale di Castelnuovo di Porto, comune dove visse molti anni della sua vita.\nVita privata.\nEnrico Maria aveva tre fratelli: Giovanbattista, detto Titta (artista e professore d'arte), Ferdinando (compositore di musica) e Vittorio (regista). Si \u00e8 sposato due volte. La prima con Fioretta Pierella, dalla quale ha avuto quattro figli: Giambattista, Eduardo, Petruccio e Nicola. La seconda con l'attrice Laura Andreini, con cui ha vissuto gli ultimi dodici anni della sua vita.\nFuori dal matrimonio ebbe una relazione con l'attrice e doppiatrice Valeria Valeri: ebbe da lei una figlia (che riconobbe e a cui diede il suo cognome), Chiara, anch'ella divenuta attrice e doppiatrice. Alla fine degli anni settanta ebbe inoltre una breve relazione anche con l'attrice Veronica Lario, con cui recit\u00f2 nello spettacolo teatrale \"Il magnifico cornuto\", e che in seguito sarebbe divenuta la seconda moglie di Silvio Berlusconi. Enrico Maria Salerno era agnostico. \nLa critica.\nSecondo Ugo Volli, \"Salerno \u00e8 stato uno degli attori pi\u00f9 popolari del teatro italiano, molto amato dal pubblico soprattutto per una capacit\u00e0 di comunicazione semplice e diretta, per un rapporto lineare e privo di ambiguit\u00e0 coi suoi personaggi, per una pratica dell'identificazione coi suoi ruoli che andava al di l\u00e0 della tecnica e delle convenzioni, toccando naturalmente quella zona difficile ma essenziale del mestiere dell'attore in cui il lavoro teatro confina con la psicologia del profondo, con l'indistinzione fra il s\u00e9 e l'altro... Ma al di l\u00e0 degli aspetti esteriori di una carriera fra le pi\u00f9 cospicue del teatro italiano del dopoguerra, al di l\u00e0 di un grande, indubitabile talento, nella memoria degli spettatori rester\u00e0 il coraggio e la lucidit\u00e0 di un attore straordinariamente capace di scavare in se stesso, di esporsi, di rischiare se stesso sul palcoscenico\".\nPer Masolino D'Amico: \"Salerno era un attore sommo che il teatro aveva prestato troppo spesso al cinema e alla tv in virt\u00f9 della sua fotogenia e della sua versatile bravura, all'origine dell'enorme variet\u00e0 dei ruoli propostigli... Ma la vera misura di s\u00e9 Salerno la diede sul teatro, dove solo una certa discontinuit\u00e0 delle sue apparizioni gli imped\u00ec di essere acclamato ufficialmente come il massimo attore della sua generazione\".\nIl regista Florestano Vancini, che diresse in diverse occasioni l'attore milanese, cos\u00ec sintetizzava la sua arte di attore: \"I personaggi che gli si affidavano parevano acquistare sempre un altro spessore rispetto all'intuizione iniziale. E ci\u00f2 accadeva perch\u00e9 Salerno non era l'attore che adattava il personaggio a se stesso rendendosi cos\u00ec sempre riconoscibile, se non prevedibile. La sua straordinaria duttilit\u00e0 gli ha permesso di interpretare fra teatro, cinema e televisione una gamma infinita di personaggi assolutamente diversi l'uno dall'altro. A molti attori, anche grandi, \u00e8 accaduto di crearsi una specie di modello o clich\u00e9 e di prestarlo di volta in volta ai vari personaggi interpretati. Credo che Salerno in tutta la sua carriera non abbia mai ripetuto un gesto, un vezzo gi\u00e0 utilizzato.\"\nLo scrittore e regista Michele Perriera, in un suo libro, distingueva la carriera dell'attore in due periodi, privilegiando nettamente il primo: \"Non parlo certo del Salerno degli anni settanta e ottanta - quell'attore perduto nel mestiere. Il Salerno che ho amato era quello degli anni cinquanta e sessanta: quel suo sottotono pastoso e assorto, quella voce calda e carezzevole che sembrava tuttavia emergere da un sostrato di tormento, di follia, di ubriachezza dello spirito. Nel suo febbrile e ritroso verismo c'era qualcosa delle vecchie baccanti; qualcosa che faceva avvertire modernamente, ermeticamente le radici dionisiache del teatro\".\nPer il critico Maurizio Giammusso: \"In un tempo in cui la recitazione ancora risentiva gli echi enfatici di vecchi modelli, e la lezione dell'asciuttezza di Eduardo non era ancora cos\u00ec penetrata, Salerno era il rigore, il prosciugarsi, la tecnica del \u201ctogliere, togliere, togliere\u201d, la sublimazione del personaggio, la lotta contro ogni concessione. Un attore moderno, pi\u00f9 di tutti gli altri\".\nDoppiatori italiani.\nAnche Enrico Maria Salerno \u00e8 stato doppiato in alcuni film. Di seguito i doppiatori che gli hanno prestato la voce:"}
{"id": "221317", "revid": "74801", "url": "https://it.wikipedia.org/wiki?curid=221317", "title": "Apia", "text": "Apia \u00e8 la capitale delle Samoa. La citt\u00e0 si trova sulla costa settentrionale dell'isola di Upolu. \u00c8 il porto principale e l'unica vera citt\u00e0 del Paese.\nStoria.\nDal 1900 al 1919 fu la capitale delle Samoa tedesche.\nCultura.\nIstruzione.\nUniversit\u00e0.\n\u00c8 sede di tre universit\u00e0.\nGeografia fisica.\nTerritorio.\nLa citt\u00e0 di Apia \u00e8 collocata in un'insenatura naturale alla foce del fiume Vaisigano, che forma la pianura costiera alle pendici del Monte Vaea, alto ."}
{"id": "221319", "revid": "154639", "url": "https://it.wikipedia.org/wiki?curid=221319", "title": "Lucio Anneo Seneca il Vecchio", "text": " \nEra il padre del pi\u00f9 illustre Seneca il Giovane.\nBiografia.\nDi agiata famiglia equestre di origine italica, arriv\u00f2 a Roma giovanissimo nel 43 a.C. dove, a parte alcuni brevi soggiorni a Cordova, rimase per tutta la vita. Durante la giovinezza si form\u00f2 presso le scuole di declamazione, conoscendovi Marco Porcio Latro, con il quale ebbe stretti rapporti per tutta la vita. Il suo oratore preferito era Cicerone, disapprovando cos\u00ec la tendenza alla spettacolarizzazione dell'oratoria tipica del suo tempo.\nNel 10 a.C. Seneca spos\u00f2 Elvia, da cui ebbe tre figli: Marco Anneo Novato, che fu governatore dell'Acaia, Lucio Anneo Seneca il famoso filosofo e scrittore e Marco Anneo Mela, padre del poeta Lucano.\nA dispetto del soprannome \"retore\" non risulta che abbia mai insegnato retorica, ma che la sua opera sia la raccolta degli insegnamenti ricevuti in giovent\u00f9: dunque, pur non essendo scrittore professionista, decise di trasmettere le proprie memorie e conoscenze ai figli in forma scritta per aiutarli, come egli stesso affermava, ad \"addestrarsi al foro e alle magistrature\".\nRisulta, anche dalle sue opere, che Seneca morisse intorno al 39 d.C., quasi centenario.\nOpere.\nSeneca il Vecchio fu anche autore di un'opera storica a lungo considerata interamente perduta, le \"Historiae ab initio bellorum civilium\".\nNel maggio del 2018, solo l'esame e la ricomposizione dei frammenti carbonizzati di un antico papiro (conservato alla Biblioteca Nazionale di Napoli) ha portato la filologa Valeria Piano alla scoperta della loro paternit\u00e0, e al riconducimento degli stessi all'unica opera storica del Retore.\nL'opera narra la storia di Roma dall'inizio delle guerre civili al periodo della sua morte e che fu pubblicata da suo figlio, premettendovi un'introduzione in cui parla del padre e dell'opera: in essa, come si apprende da Lattanzio, la storia dell'Urbe era narrata seguendo una metafora biologica, che assimilava le varie fasi della storia romana alle fasi della vita e che fu ripresa da Floro nella sua \"Epitoma\":\nL'unica opera di Seneca il Vecchio a noi pervenuta, sia pure in parte, venne da lui riunita sotto il titolo \"Oratorum et rhetorum sententiae, divisiones, colores\", cio\u00e8 \"Le tesi sostenute nelle opere degli oratori e dei retori, la distribuzione della materia, il colorito e lo stile dell'esposizione\".\nIl piano dell'opera comprendeva dieci libri di \"Controversi\u00e6\" e un libro di \"Suasori\u00e6\": a noi sono giunte le \"Controversi\u00e6\", sette delle \"Suasori\u00e6\" ed alcuni estratti degli altri scritti.&lt;br&gt;Si tratta, in effetti, di vere e proprie lezioni pratiche di eloquenza e di retorica e forniscono un quadro preciso della formazione culturale di uno studente del tempo, analizzata da Seneca soprattutto nelle prefazioni, premesse a ciascun libro, in cui l'autore discute le caratteristiche dei vari retori, che spesso aveva conosciuto di persona."}
{"id": "221321", "revid": "1005847", "url": "https://it.wikipedia.org/wiki?curid=221321", "title": "Trasformismo (politica)", "text": "Nel gergo parlamentare, il trasformismo indica una pratica politica che consiste nella sostituzione del confronto aperto tra la maggioranza che governa e l'opposizione che controlla con la cooptazione nella maggioranza di elementi dell'opposizione per esigenze tipicamente utilitaristiche.\nNella storia della politica italiana il trasformismo emerse dopo il 1880 nel Regno d'Italia, come prassi comune ai gruppi parlamentari, di Destra e Sinistra, di variare le maggioranze in base a convergenze d'intenti su problemi circoscritti anzich\u00e9 su programmi politici a lungo termine. Il singolo parlamentare non era legato a un partito, per il semplice motivo che nell'Italia dell'Ottocento i partiti organizzati non esistevano. La candidatura alle elezioni era personale e ci\u00f2 favoriva l'individualismo del singolo deputato. La base elettorale era ristretta: il deputato rispondeva del proprio operato alla propria base clientelare. Il passaggio di un parlamentare da uno schieramento all'altro era segno della conclusione di una trattativa nella quale il deputato aveva mercanteggiato il proprio voto in cambio della soddisfazione di certi interessi privati. Durante il periodo in cui il trasformismo fu prassi politica le maggioranze parlamentari che di volta in volta si costituirono poggiarono su singole personalit\u00e0 politiche che, manovrando il costituirsi delle varie combinazioni di gruppi parlamentari, risultarono l'unico elemento di stabilit\u00e0 politica.\nNella politica moderna il termine trasformismo ha acquistato una connotazione prettamente negativa. Viene infatti attribuito: a) ad azioni chiaramente dettate dallo scopo di mantenere il potere o di rafforzare il proprio schieramento politico; b) alla consuetudine di evitare il confronto parlamentare e ricorrere a compromessi, clientelismi e sotterfugi politici, senza tenere conto dell'apparente incoerenza ideologica di certi connubi o consociazioni. Conseguenze negative in tal senso sono: lo scadimento del dibattito politico (viene a mancare una vera alternanza al potere), l'allontanamento del sistema politico dall'interesse collettivo verso il Sistema Paese (poich\u00e9 il sistema politico obbedisce a logiche interne di proprio interesse, con spregio della responsabilit\u00e0 verso gli elettori) e, in ultimo ma non per ultimo, la dimostrazione di scarsa moralit\u00e0 da parte dei parlamentari agli occhi dei cittadini elettori.\nAntecedenti: il \"Marais\".\nIl trasformismo trova un antecedente storico, anche se non nelle forme pi\u00f9 propriamente note, durante la rivoluzione francese nel gruppo della Pianura (\"Plaine\" in francese), cio\u00e8 il centro moderato della Convenzione durante il quadriennio 1792-1795. La \"Palude\", come veniva chiamata in modo spregiativo, nacque dalle elezioni del 1792 che ridisegnarono la geografia politica della nuova assemblea. Essa appariva come il polo pi\u00f9 numeroso, ma pi\u00f9 eterogeneo e fluido rispetto alla sinistra montagnarda e al gruppo brissottiano (girondini). Le due ali estreme, tuttavia, non potevano prescindere dall'appoggio dei moderati della \"Palude\", e in effetti fu solo grazie a essa che la prima pot\u00e9 trionfare sui girondini nel 1793, portando all'istituzione giacobina del Comitato di salute pubblica e alla stagione del Terrore, per poi uscire la reale vincitrice degli eventi perigliosi di tale intervallo con la presa del potere dei Termidoriani (1794) a seguito della morte di Robespierre. La \"Palude\" si era mostrata, a tutti gli effetti, ago degli equilibri, eliminando dapprima la destra brissottiana, poi appoggiando la sinistra montagnarda, ma sempre esercitando una ferma influenza sul prevalere dei poteri nell'assemblea, tanto all'epoca della Convenzione, quanto poi della svolta costituzionale del 1795.\nFamosi trasformisti o camaleontisti, che a volte finirono per sostenere la seconda restaurazione, furono Talleyrand, Fouch\u00e9, Tallien, Fr\u00e9ron, David, Barras e Siey\u00e8s.\nNel Regno d'Italia.\nIl termine \u00abtrasformismo\u00bb si diffuse a partire dal 1882, durante il governo di Agostino Depretis. Il premier della Sinistra liberale auspic\u00f2 che gli esponenti pi\u00f9 progressisti della Destra entrassero nell'orbita della Sinistra. Venne cos\u00ec a crearsi un nuovo schieramento centrista moderatamente riformatore, che bloccava l'azione delle ali progressiste del Partito Radicale Italiano presenti in Parlamento.\nPrecedenti: il \"Connubio Rattazzi-Cavour\".\nAlla base del fenomeno politico del trasformismo c'era una vera e propria tradizione italiana, manifestatasi inizialmente nel 1852 grazie all'alleanza parlamentare dell'ala pi\u00f9 progressista dalla maggioranza cavouriana con la componente pi\u00f9 moderata della Sinistra; tale accordo prese il nome di \"Connubio\" e fu organizzato dall'azione mediatrice di Cavour con lo scopo di potere trovare una pi\u00f9 ampia maggioranza che fosse poi in grado di attuare sostanziali riforme del paese. Similmente, anche nelle camere subalpina e italiana vi erano state sensibili manovre parlamentari.\nIl Connubio ebbe per\u00f2 connotati diversi rispetto al trasformismo di Depretis: non fu infatti caratterizzato dall'inclusione nello schieramento moderato di singoli parlamentari della parte politica avversa, bens\u00ec un'alleanza pi\u00f9 o meno trasversale che non si risolse mai nell'assimilare completamente l'opposizione. Inoltre, il Connubio ebbe la particolarit\u00e0 di creare coesione fra singoli gruppi all'interno del paese e di alcune \u00e9lite. Parallelamente al trasformismo per\u00f2, il Connubio spost\u00f2 l'asse politico verso l'area centrale e moderata, eliminando gli scontri con le ali estreme e la loro incisivit\u00e0 nello scontro politico.\nCondizioni storico-politiche.\nTra il 1861 e il 1876 il governo dell'Italia unitaria fu guidato dalla Destra storica. Durante questo lasso di tempo gli eredi politici di Cavour incentrarono la propria azione politica sul risanamento del bilancio economico (attraverso l'aumento della pressione fiscale e il corretto controllo della riscossione delle tasse), causando per\u00f2 un progressivo scollamento della politica dalla dimensione sociale; ci\u00f2 permise all'opposizione - la Sinistra storica - di cavalcare l'onda del dissenso, soprattutto riguardo a provvedimenti altamente impopolari come per esempio l'imposta sul macinato. Inoltre la Destra non fu capace di risolvere completamente i problemi del Mezzogiorno. Gli unici provvedimenti adottati furono le alienazioni delle propriet\u00e0 e la ricostituzione di un ceto borghese di grandi proprietari terrieri, incapace per\u00f2 di ridare slancio produttivo ed economico all'Italia meridionale; parallelamente la Destra non colse l'occasione di includere nel proprio progetto politico elementi di spicco della societ\u00e0 civile meridionale, \"in primis\" le personalit\u00e0 legate al passato regime borbonico. Alle elezioni politiche del 1876 la Destra fu sconfitta, consegnando per la prima volta il governo del Paese alla Sinistra.\nSecondo l'analisi di Benedetto Croce le condizioni che resero possibile il manifestarsi del trasformismo in Italia sono da rintracciare non soltanto nella debolezza strutturale che aveva portato la Destra storica al tracollo elettorale, bens\u00ec nella composizione del ceto parlamentare, che non rappresentava le classi sociali esistenti nel Paese, essendo composto unicamente dalla grande borghesia e dal notabilato. Non era possibile distinguere nitidamente la Sinistra dalla Destra; i due schieramenti maggiori non corrispondevano alla comune distinzione fra \"Progressisti\" e \"Conservatori\". Per Croce le differenze maggiori erano evidenti soltanto in merito a questioni particolari, generalmente in relazione con la posizione politica del singolo parlamentare, e non del raggruppamento di cui faceva parte.\nI governi Depretis.\nIl 25 marzo 1876 si insedi\u00f2 il primo governo della Sinistra storica, formato da Agostino Depretis. Il governo nacque debole, essendo composto da esponenti provenienti unicamente dalle forze di Sinistra. Il nuovo presidente del Consiglio diede una dimostrazione della propria abilit\u00e0 politica riuscendo ad acquisire l'appoggio di alcuni elementi di Destra, cui promise la cancellazione del progetto di nazionalizzazione delle ferrovie, argomento che aveva creato polemiche interne allo schieramento moderato. Tale provvedimento tuttavia spacc\u00f2 al suo interno il raggruppamento di Sinistra. La conseguenza obbligata furono le elezioni, indette per il 5 novembre 1876, che confermarono Depretis come \"leader\" della maggioranza. Alla formazione del nuovo governo contribu\u00ec l'ingresso di organi e clientele di potere nello schieramento di Sinistra, come per esempio le grandi industrie e, all'estremo opposto, il re Vittorio Emanuele II, che si augurava di potere ampliare la spesa pubblica per l'esercito. Depretis apr\u00ec un lungo ciclo che dur\u00f2 fino al luglio 1887, interrotto solo da due brevi governi di Benedetto Cairoli (marzo-dicembre 1878 e luglio 1879 - maggio 1881).\nLa politica trasformista di Depretis.\nIn opposizione al modello politico della Destra storica la Sinistra di Depretis riusc\u00ec a organizzare le proprie politiche in modo tale da includere al proprio interno il dissenso popolare nei confronti dell'operato della Destra, le nostalgie borboniche dell'elettorato del sud e le diverse componenti dei ceti pi\u00f9 produttivi del paese.\nAgostino Depretis, ex membro della Giovine Italia e massone, aveva frequentato numerosi protagonisti delle lotte risorgimentali. Per il loro carattere rivoluzionario e anti-sistemico gli elementi pi\u00f9 estremi erano sempre rimasti fuori dal Parlamento. Uno degli scopi che si prefisse il primo ministro fu quello di integrare tali protagonisti nell'arena parlamentare. L'azione riusc\u00ec pienamente, anche perch\u00e9 a quell'epoca i membri del Parlamento appartenevano in larga maggioranza al medesimo ceto sociale, ovvero a quello borghese.\nLa politica del Depretis si sforz\u00f2 di includere nelle proprie schiere elementi quanto pi\u00f9 vicini alla propria politica sotto il profilo del moderatismo, a prescindere dall'appartenenza o meno a uno schieramento alleato oppure d'opposizione. Le esigenze politiche di Depretis si conciliarono con il desiderio di una parte della Destra Storica di tornare a coprire incarichi di potere. Esemplare fu in questo senso il progressivo distaccarsi dalla Destra storica di esponenti politici che cercavano posizioni di prestigio nel governo, come per esempio Cesare Correnti, che collabor\u00f2 a lungo con Depretis, oppure Marco Minghetti, cavouriano che nel 1883 si alline\u00f2 con la maggioranza.\nEsistono vari riscontri di questa pratica nella letteratura dell'epoca. Federico De Roberto, per esempio, nel suo romanzo \"L'Imperio\" esordisce con la descrizione di una seduta storica, certamente la pi\u00f9 nota e drammatica della XV legislatura del Regno d'Italia: quella del 19 maggio 1883 in cui Depretis (nel romanzo, Milesio) ottiene un clamoroso voto di fiducia grazie a Minghetti (nel romanzo, Griglia) e alla Destra.\nNel periodo dal 1876 al 1881 Depretis ampli\u00f2 la sua base elettorale attraverso la realizzazione di una vera e propria riforma elettorale. Tale allargamento era funzionale alla creazione di nuove maggioranze in Parlamento; esso fu dettato dalla necessit\u00e0 di allargare e conciliare maggioranze parlamentari via via sempre pi\u00f9 esigue.\nL'inclusione degli esponenti pi\u00f9 radicali gi\u00e0 protagonisti delle lotte risorgimentali nell'alveo parlamentare e l'allargamento della base elettorale furono i cardini della politica trasformista di Depretis.\nAgostino Depretis mor\u00ec in carica, il 29 luglio 1887.\nIl governo Crispi.\nIl successore di Depretis fu Francesco Crispi, anch'egli esponente della Sinistra storica, gi\u00e0 Presidente della Camera nel 1876. Fino al 1886 Crispi appartenne a un gruppo di esponenti di Sinistra che si oppose a Depretis. Ma quando Depretis, qualche mese prima della morte, gli propose la carica di Ministro dell'interno nel suo ottavo governo, Crispi accett\u00f2. Egli effettu\u00f2 un cambio di schieramento politico, passando direttamente dalla Pentarchia alla collaborazione con l'ex avversario.\nSimilmente a quanto fu messo in atto dal suo predecessore, Crispi prosegu\u00ec quella che era diventata oramai una prassi all'interno del Parlamento. Rappresentante della nuova borghesia italiana, Crispi si dimostr\u00f2 ampiamente trasformista, riuscendo a conciliare di volta in volta gli interessi delle clientele pi\u00f9 influenti all'interno del parlamento. La fusione delle diverse esigenze utilitaristiche avvenne nel primo anno di governo, quando nel 1887 fu approvata una particolare tariffa, la quale innalz\u00f2 i dazi protettivi applicati ad alcuni prodotti importati e a gran parte delle merci che l'industria nazionale poteva produrre autonomamente. Attraverso l'introduzione di questa nuova imposta protezionista, Francesco Crispi riusc\u00ec ad allineare assieme gli interessi delle antiche oligarchie agricole d'origine risorgimentale, le societ\u00e0 industriali protezioniste e i proprietari terrieri pi\u00f9 conservatori. Il processo d'unificazione attuato attraverso la politica protezionista del Crispi mise in correlazione le clientele a livello locale e i gruppi di potere regionali, che si saldarono definitivamente con gli interessi generali a livello nazionale.\nEpisodio paradigmatico della commistione trasformista tra il mondo degli affari e la maggioranza parlamentare di Crispi fu la nomina di ben ottantaquattro nuovi senatori, avvenuta durante il periodo di crisi finanziaria e di scandali bancari che fece ombra alla parte finale dei nove anni di predominanza crispina. La gran parte dei nominati apparteneva alla nobilt\u00e0, e fra questi spiccavano tre grandi industriali dell'epoca (Vincenzo Breda, Pietro Bastogi e Luigi Orlando). L'esperienza politica del governo di Francesco Crispi evidenzi\u00f2 inoltre una netta dicotomia - assimilabile anch'essa al trasformismo - oscillando di volta in volta fra l'anticlericalismo e la riconciliazione tra Stato e Chiesa, tra il pacifismo e l'interventismo imperialista, tra il liberalismo e l'autoritarismo.\nMalcostume politico e primo governo Giolitti.\nIl fenomeno del trasformismo, iniziato con Depretis e proseguito con Crispi, fu foriero di una serie di manifestazioni di immoralit\u00e0 e clientelismo fra i parlamentari, le quali culminarono pi\u00f9 d'una volta in scandali e processi che impressionarono l'opinione pubblica e alimentarono il discredito popolare nei confronti delle istituzioni.\n\u00c8 d'esempio la vicenda che vide coinvolto il deputato Filippo Cavallini, che sfrutt\u00f2 il mandato parlamentare per allacciare strette relazioni con numerosi colleghi, a prescindere dalle distanze politiche che lo dividevano da costoro; Cavallini fece da tramite fra i gruppi di potere della finanza, dell'industria e della politica procurando denaro, senza tuttavia riaverlo indietro, a imprese e personalit\u00e0 pubbliche. Quando le sue vicende divennero note al pubblico a causa del fallimento di un istituto di credito di Como, a Cavallini furono attribuiti dei legami diretti con lo stesso Francesco Crispi, accusato tra l'altro di essere il responsabile della reiterata impunit\u00e0 del deputato.\nIn questo contesto si inser\u00ec la prima, nonch\u00e9 breve, esperienza al governo del liberale Giovanni Giolitti, che costitu\u00ec un governo di Destra il 15 maggio 1892 dopo la prima, grande crisi del governo Crispi. Nonostante il cambio di maggioranza, la pratica del trasformismo prosegu\u00ec, senza soluzione di continuit\u00e0 con la precedente maggioranza di Sinistra. Ne furono testimonianza evidente l'ormai consolidata pratica della cooptazione di personalit\u00e0 influenti a livello economico, come per esempio la nomina a Senatore del Regno di Bernardo Tanlongo, governatore della Banca Romana che gi\u00e0 era stato coinvolto in alcuni episodi di corruzione di uomini politici e che fu poi consigliere finanziario di numerosi Presidenti del Consiglio e cardinali.\nIl 15 dicembre 1893 il governo Giolitti I cadde a causa dell'emergere del suo coinvolgimento nello scandalo della Banca Romana; il crollo dell'istituto evidenzi\u00f2 in modo inequivocabile la prassi consolidata, fra politica e mondo della finanza, fatta di relazioni di mutuo interesse trasversali rispetto agli schieramenti politici.\nIl periodo giolittiano.\nGiolitti fu di nuovo capo del governo nel 1903, rimanendo al vertice dell'esecutivo quasi ininterrottamente fino al marzo 1914. Durante questo periodo fu il \"dominus\" della politica italiana. La sua azione politica fu volta a smussare le divergenze fra l'ala conservatrice e quella fortemente progressista. In un periodo, i primi anni del Novecento, caratterizzato da forti turbolenze sociali, con gli scioperi dei lavoratori salariati e le mobilitazioni di piazza, accompagnate dalla pressante richiesta di riforme quanto pi\u00f9 democratiche, Giolitti tent\u00f2 di incanalare queste forze centrifughe in una forma di governo aperta alle loro istanze; ci\u00f2 si espresse in una politica parzialmente innovatrice di continuo compromesso fra le differenti correnti politiche presenti in parlamento. Essa trov\u00f2 inizialmente l'opposizione tanto delle frange pi\u00f9 conservatrici quanto di quelle di Sinistra, mentre ricevette l'appoggio degli esponenti riformisti.\nL'azione di Giolitti mirava a integrare politiche conservatrici nell'ambito delle politiche di Sinistra, in modo tale da frenare le spinte centrifuge di socialisti, repubblicani (all'epoca collocati a sinistra) e radicali. Il tentativo di convergenza fra forze relativamente divergenti fu intrapreso dapprima cercando un'intesa con l'ala riformista del movimento socialista: nell'ottobre del 1903 Giolitti cerc\u00f2 d'integrare nel proprio ministero il socialista Filippo Turati, che tuttavia non partecip\u00f2 al governo giolittiano e rest\u00f2 all'opposizione; analogamente, il medesimo tentativo fu effettuato nel 1911 con Leonida Bissolati, che a sua volta rifiut\u00f2 l'incarico offerto. Nonostante tali fallimenti il governo riusc\u00ec a portare avanti la propria attivit\u00e0 e a mantenere una maggioranza sufficiente grazie al contributo di alcuni esponenti radicali e di gruppi parlamentari di minoranza della Sinistra - vicini ai socialisti - disposti a offrire il proprio appoggio al governo. Altra manovra del Giolitti fu quella di concedere il suffragio universale maschile, con l'intento nuovamente di integrare i socialisti riformisti nell'opera di governo - cosa che in parte riusc\u00ec grazie all'ottenimento dell'appoggio del P.S.I. in vista della ripresa del progetto coloniale in Libia.\nGiolitti adott\u00f2 provvedimenti volti all'aumento della base elettorale. L'azione di Giolitti apparve speculare a quella condotta a suo tempo da Depretis. Per Giolitti il fine era intercettare i voti dei cattolici (che, a causa del \"Non expedit\" di Pio IX si astenevano in tutte le consultazioni elettorali) e convogliarli verso gli esponenti della Destra. A questo scopo impresse al suo governo una linea di non ostilit\u00e0 con la Santa Sede. I suoi sforzi furono coronati da successo: le elezioni del 1904 videro per la prima volta una partecipazione massiccia dei cattolici.\nLa partecipazione alle elezioni dei cattolici e il loro appoggio ai liberali fu confermata e accresciuta in occasione delle elezioni del 1909. In vista delle elezioni del 1913 Giovanni Giolitti consent\u00ec a esponenti liberali di stringere un accordo elettorale con l'associazione che riuniva i cattolici impegnati in politica, guidata dal conte Vincenzo Ottorino Gentiloni (che prese il nome di \u00abPatto Gentiloni\u00bb). In base al Patto, che ottenne il benestare della Chiesa, furono selezionati dei candidati liberali graditi alla base cattolica. Alle elezioni i cattolici indirizzarono i loro voti su di essi.\nCome scrisse Benedetto Croce la politica giolittiana ebbe un chiaro carattere trasformista, anche se tale giudizio \u00e8 totalmente privo di qualsiasi connotazione negativa; infatti per il filosofo idealista nel periodo storico nel quale Giolitti fu al governo si ebbe un progressivo attenuarsi dell'antitesi fra conservatori e rivoluzionari e di conseguenza l'unificarsi delle due tendenze, ovviamente libere da qualsiasi spinta estremista. In breve, Croce riconosce al metodo politico giolittiano la capacit\u00e0 d'avere conservato il potere dello Stato e la stabilit\u00e0 sociale pur compiendo un'azione riformista circa i nuovi bisogni della nazione. Pi\u00f9 negativo \u00e8 invece il giudizio di Gaetano Salvemini. Tralasciando le critiche alla politica di Giolitti nei confronti del meridione d'Italia, \u00e8 da sottolineare come, per lo storico e politico meridionalista, il senso del trasformismo giolittiano fu il volere perseguire attraverso i politici democratici, repubblicani e riformisti, un'azione di governo prettamente conservatrice; per Salvemini tale programma si attu\u00f2 convincendo singoli parlamentari attraverso lusinghe individuali (nomine senatorie), oppure politiche, attuando riforme che, stando al giudizio di Salvemini, accontentavano le pretese politiche dell'ala riformista senza danneggiare direttamente le basi dello Stato (riforma del suffragio, leggi sociali).\nIl trasformismo moderno.\nPrima Repubblica.\nGi\u00e0 da tempo la vita politica italiana ha vissuto fenomeni di trasformismo, come per esempio lo slittamento al centro del Partito Socialista Italiano, avvenuto molto tempo prima della crisi del 1992. Sul finire della Prima Repubblica, la trasformazione politica dei partiti \u00e8 culminata con la progressiva perdita delle classiche discriminanti fra la Democrazia Cristiana e il Partito Comunista Italiano, venute meno in virt\u00f9 degli sconvolgimenti politici nazionali, come la vicenda di Mani pulite, e internazionali, come la caduta del muro di Berlino; il primo e pi\u00f9 rapido a trasformarsi \u00e8 il PCI, che il 3 febbraio 1991 si scioglie, riaggregandosi nel nuovo Partito Democratico della Sinistra, passando dall'ideologia comunista al socialismo democratico e alla socialdemocrazia. Allo stesso modo degli ex-PCI, personalit\u00e0 eminenti dei partiti laici come Giorgio La Malfa e Mariotto Segni costituiscono una piccola coalizione denominata Alleanza Democratica. La dialettica politica scade, perdendo di pregnanza ideologica: le posizioni politiche divengono sempre pi\u00f9 trasversali, le alleanze si fondano e si sciolgono facilmente, le coalizioni politiche si rivelano fragili, sempre soggette al ricatto di singoli individui politici - o talvolta di gruppi pi\u00f9 numerosi.\nSeconda Repubblica.\nNella Seconda Repubblica il trasformismo \u00e8 rimasto la costante pi\u00f9 radicata nella politica italiana, accentuando tuttavia le proprie caratteristiche in una evoluzione su pi\u00f9 larga scala, capace di stravolgere non pi\u00f9 un solo partito o un'intera classe sociale, bens\u00ec il sistema politico nella sua interezza. Secondo lo storico britannico Perry Anderson, la classe politica italiana, alla luce dello scandalo di Tangentopoli, non \u00e8 stata in grado di rinnovarsi con il passaggio dalla Prima Repubblica alla Seconda, non \u00e8 riuscita a invertire la tendenza alla corruttela e al malcostume politico, trasformando s\u00e9 stessa e i suoi propositi d'evoluzione nella propria nemesi.\nNel 1993, circa un anno prima delle elezioni politiche del 1994 che segnarono la fine della Prima Repubblica, in un suo articolo pubblicato sulle pagine del Corriere della Sera il giornalista Ernesto Galli della Loggia ha definito la stessa nascita della Seconda Repubblica, sviluppatasi sulle ceneri della Prima, come una sorta di \"rivoluzione passiva\" (concetto teorizzato da Gramsci e che comprende fra i suoi fattori di sviluppo la presenza di fenomeni trasformistici nello scenario politico) poich\u00e9 sviluppatasi con chiari connotati trasformistici: il vecchio e il nuovo, i \"vincitori\" e i \"vinti\" della politica italiana si sono ben mescolati durante il ricambio politico tra la Prima e la Seconda Repubblica, garantendo continuit\u00e0 al sistema stesso.\nBench\u00e9 spesso deprecato nel caso di politici in carica, specie dai partiti comunisti e populisti, esso non \u00e8 vietato poich\u00e9 secondo la Costituzione della Repubblica Italiana, di ispirazione liberaldemocratica, il parlamentare non deve rendere conto al partito che lo ha candidato o all'elettore che lo ha votato, ma a tutta la Nazione, in piena coscienza (\u00e8 invece reato di corruzione il trasformismo attuato in cambio di denaro).\nAnalisi ed effetti del trasformismo.\nIl manifestarsi del trasformismo in ambito prettamente politico coincide, generalmente, con lo svuotarsi di significato dello scontro politico e delle stesse istanze ideologiche alla base dei diversi movimenti politici.\nPer esempio, con il costituirsi del governo Depretis I, da pi\u00f9 parti si profilava il timore dell'arrivo al potere di un gruppo dirigente altamente pericoloso, poich\u00e9 avverso alle dinamiche politiche dei suoi predecessori - Cavour in primis. Invece, grazie alla cooptazione di clientele e gruppi dominanti, grazie all'inserimento degli elementi pi\u00f9 estremi nelle strutture governative, grazie all'assorbimento di elementi moderati delle altre parti politiche, le stesse radici democratiche e repubblicane alla base del pensiero politico della Sinistra vennero meno, diventando sovrastrutture retoriche prive di un corrispettivo nell'azione di governo, che invece si spostava sempre pi\u00f9 su posizioni centriste, moderate e conservatrici.\nNonostante alcune azioni riformatrici della Sinistra come per esempio l'allargamento del suffragio e la riforma dell'istruzione, di fatto il trasformismo di Depretis immobilizz\u00f2 lo scontro politico italiano e lo scambio dialettico divenne sempre pi\u00f9 una sorta di scambio di favori e clientele fra le diverse parti del Grande Centro. Fulcro di questi scambi era sempre il capo del governo, che provvedeva a mediare e armonizzare le parti, a scapito di una pi\u00f9 chiara e trasparente vita politica.\nDiversa \u00e8 l'analisi storico-politica che ne fa Benedetto Croce, il quale ritiene fisiologico il trasformismo per l'evoluzione del parlamentarismo moderno; considerando la mancanza di schieramenti politici o propriamente riformatori o propriamente conservatori, per lo storico l'avvicinarsi di alcuni membri della Destra attorno al polo di Sinistra fu il sintomo evidente che il processo parlamentare italiano si stava sviluppando correttamente.\nInoltre Croce si discosta dal giudizio negativo che molti storici hanno formulato in merito al trasformismo di Depretis, puntualizzando come l'opera di avvicinare alcuni membri dello schieramento opposto non fosse affatto un'azione politica moralmente deplorevole, bens\u00ec una dimostrazione di pragmatismo: attraverso la pratica del \"trasformarsi\", fu possibile trovare convergenze comuni in merito a delle singole questioni che difficilmente potevano essere contestualizzate nei programmi propriamente di Destra o di Sinistra.\nAntonio Gramsci inserisce invece il concetto di trasformismo nella pi\u00f9 ampia e vasta analisi della \"rivoluzione passiva\", ovvero quel fenomeno, teorizzato dallo stesso filosofo marxista, secondo cui gli sconvolgimenti politici, sociali, culturali e storici avvengono senza il coinvolgimento delle grandi masse popolari, e che a suo giudizio si era manifestato fin dall'Unit\u00e0 d'Italia; il trasformismo viene associato al Cesarismo come mezzo attraverso il quale si effettua la Rivoluzione passiva, poich\u00e9 consente di assimilare in un grande partito i potenziali leader delle classi subalterne. Per analogia, secondo Gramsci il trasformismo riesce a impedire lo sviluppo di idee potenzialmente pericolose per il sistema politico, evitando la formazione di un'opposizione organica - specialmente da parte del proletariato, delle classi meno abbienti - in grado di inserirsi nella lotta politica.\nIl trasformismo, iniziato con Depretis, continu\u00f2 con i governi di Giovanni Giolitti, assumendo sempre pi\u00f9 una connotazione negativa, in quanto strettamente legato a fenomeni di corruzione, degrado morale e scarso coinvolgimento dell'opinione pubblica nella vita politica del Paese; quest'ultima connotazione coincide con la progressiva eliminazione del modello bipartitico in luogo del trasformismo, che tende a rendere la politica eccessivamente omogenea.\nSi pu\u00f2 ritenere dunque che il trasformismo sia sempre stato una costante della storia della democrazia italiana, che negli anni 1980 ha preso la configurazione di consociativismo.\nIl ritorno a un modello bipolare e tendenzialmente bipartitico nella Seconda Repubblica non ha tuttavia posto fine alle pratiche trasformistiche, che sono facilitate dall'assenza di contrapposizioni ideologiche e divergenze di programma politico, che fanno sembrare un cambio di appartenenza politica meno incoerente e pi\u00f9 accettabile dal punto di vista etico.\nUn aspetto caratteristico delle pratiche trasformistiche \u00e8 la personalizzazione dello scontro politico, per la quale un cambio di partito pi\u00f9 che essere dovuto a nuove idee e convinzioni personali, \u00e8 giustificabile come una rivalit\u00e0 personale con il \"leader\" del partito di appartenenza, oppure \u00e8 visto come un tradimento di questi.\nIl trasformismo \u00e8 favorito dalle Costituzioni moderne che conferiscono piena libert\u00e0 morale ai parlamentari eletti, i quali hanno un patto di fiducia politica con l'elettorato, scevro di diritti e doveri, nessun mandato imperativo verso il proprio collegio elettorale. Hanno un obbligo puramente morale, non giuridico, e una volta eletti hanno piena indipendenza di opinioni e di condotta e, dal punto di vista della legge, non rappresentano altro che s\u00e9 stessi."}
{"id": "221323", "revid": "1305772", "url": "https://it.wikipedia.org/wiki?curid=221323", "title": "Duecento (disambigua)", "text": ""}
{"id": "221325", "revid": "10473", "url": "https://it.wikipedia.org/wiki?curid=221325", "title": "Rendimento di scala", "text": ""}
{"id": "221326", "revid": "122548108", "url": "https://it.wikipedia.org/wiki?curid=221326", "title": "Consociativismo", "text": "Il consociativismo \u00e8 una forma di governo che garantisce una rappresentanza politica ai diversi gruppi sociali che compongono un paese profondamente diviso. Viene spesso adottato per gestire i conflitti interni che sorgono in comunit\u00e0 nazionali profondamente divise per ragioni storiche, etniche o religiose.\nI suoi obiettivi sono: garantire la stabilit\u00e0 del governo, assicurare la sopravvivenza degli accordi di divisione del potere e la sopravvivenza della democrazia, evitare l'uso della violenza politica. Quando il consociativismo viene organizzato secondo le diverse confessioni religiose che convivono in un determinato paese, \u00e8 noto anche come confessionalismo.\n\u00c8 spesso visto come un sinonimo dell'espressione 'condivisione del potere' (\"power-sharing\"), sebbene da un punto di vista tecnico sia solo una delle forme attraverso cui pu\u00f2 realizzarsi la condivisione del potere.\nEnucleazione del concetto.\nIl consociativismo \u00e8 stato trattato in termini accademici dal politologo olandese Arend Lijphart. Lijphart, peraltro, affermava di aver \"unicamente messo in luce quali professionisti della politica \u2013 gli uni indipendentemente dagli altri e senza tener conto dall'opera di specialisti accademici \u2013 avessero ripetutamente inventato il sistema negli anni precedenti\".\nJohn McGarry e Brendan O'Leary fanno risalire il consociativismo al 1917, quando venne per la prima volta utilizzato nei Paesi Bassi. Infatti, Lijphart fa profondi riferimenti all'esperienza del suo paese d'origine per sviluppare la sua tesi in favore dell'approccio consociativo per regolare i conflitti etnici. Nel periodo d'oro della \"pillarizzazione\", ognuna delle quattro componenti di quel sistema comprendeva gruppi saldamente organizzati, scuole, universit\u00e0, ospedali e giornali, tutti rigidamente separati secondo lo schema della struttura sociale a \"pilastri\". La teoria, secondo Lijphart, si focalizza sul ruolo delle \u00e9lite sociali, sui loro accordi e la loro cooperazione, come chiave per raggiungere una democrazia stabile.\nCaratteristiche.\nLijphart identifica quattro caratteristiche chiave delle democrazie consociative:\nCondizioni favorevoli.\nLijphart identifica anche una serie di 'condizioni favorevoli' sotto le quali il consociativismo pu\u00f2 avere successo:\nCasistica.\nNel periodo tra il 1857 e il 1967, i Paesi Bassi, paese consociativo, furono divisi in quattro \"pilastri\" non territoriali: i calvinisti, i cattolici, i socialisti e i liberali (anche se, fino al 1917 era in vigore un sistema elettorale di tipo maggioritario).\nAnche la Svizzera \u00e8 nota per il suo regime consociativo, stante la forma di governo direttoriale che agevola questo tipo di intese. Un esempio di governo in cui sia stato applicato il consociativismo - nella sua variante del confessionalismo - \u00e8 offerto dal Libano, mentre il consociativismo colombiano del periodo del \"Frente Nacional\" fu frutto di un'intesa, volta alla stabilizzazione del Paese successiva ad una guerra civile.\nIl caso dell'Italia \u00e8 discusso: secondo alcuni, l'addebito di consociativismo fatto al PCI durante la cosiddetta prima Repubblica \u00e8 ingiusto; secondo altri, invece, non solo \u00e8 esistito ma ha orientato parte della spesa pubblica di quel periodo.\nDemocrazia consociativa in Svizzera.\nLa democrazia consociativa in Svizzera (\"Konkordanzdemokratie\" in tedesco, o \"democrazia di concordanza\") non \u00e8 un principio sancito a livello costituzionale, a differenza ad esempio del rispetto delle minoranze linguistiche, ma \u00e8 piuttosto una pratica democratica emersa lentamente nel corso dei decenni come conseguenza di un pronunciato rispetto delle minoranze sul territorio svizzero e della costante minaccia di referendum legislativi.\nIl governo svizzero o consiglio federale (\"Bundesrat\" in tedesco) \u00e8 costituito da sette membri. Quando nel 1943 venne eletto il primo governo socialdemocratico sotto Ernst Nobs, tutti i principali partiti vi erano rappresentati. Il governo successivo, guidato dal socialdemocratico Max Weber, dovette dimettersi nel 1953 in seguito ad una sconfitta nel referendum popolare sulla riforma finanziaria e il partito socialdemocratico torn\u00f2 di nuovo all'opposizione. Nel 1959, dopo le dimissioni di quattro membri del consiglio federale, si giunse alla cosiddetta \"formula magica\" (\"Zauberformel\" in tedesco), secondo la quale tutti i partiti pi\u00f9 importanti ottennero di essere rappresentati all'interno del governo da uno o pi\u00f9 dei sette membri del consiglio federale: l'FDP, il CVP e l'SP ottennero due membri ciascuno, mentre il BGB, predecessore dell'attuale SVP, ne ottenne uno. Questa composizione partitica rimase inalterata fino al 2003. I quattro partiti cos\u00ec rappresentati nel consiglio federale nelle elezioni del 19 Ottobre 2003 potevano vantare una rappresentazione elettorale dell'81.6% del voto popolare, occupavano cumulativamente 217 dei 246 seggi nel parlamento svizzero, pi\u00f9 precisamente 171 dei 200 seggi nel consiglio nazionale e la totalit\u00e0 dei seggi nel consiglio degli stati.\nQuando la rappresentazione politica nell'organo esecutivo \u00e8 proporzionale alla rappresentazione parlamentare, tutti i partiti maggiori (e quindi la maggioranza degli elettori) sono rappresentati proporzionalmente nel governo e possono quindi confrontarsi alla pari sulle tematiche politiche di comune interesse e cercare delle soluzioni condivise. Tutti i partiti maggiori possono sostenere le proprio iniziative e il proprio operato politico a lungo termine senza particolari sconvolgimenti da una tornata elettorale all'altra. I membri del parlamento non sono pi\u00f9 costretti a conformarsi alle dinamiche di maggioranza-opposizione, tipiche delle democrazie maggioritarie, o a cercare continuamente di formare nuove coalizioni al termine di ogni elezione. Piuttosto nel parlamento vengono a costituirsi via via differenti maggioranze e minoranze, a seconda delle particolari tematiche discusse. Il margine di negoziazione politica e la prontezza al compromesso tra le varie frazioni partitiche e persino tra i singoli parlamentari sono pertanto molto pi\u00f9 ampie che in una democrazia maggioritaria, in cui invece il governo deve essere sostenuto da una costante maggioranza parlamentare, pena il decadimento dell'esecutivo stesso. Ogni frazione politica \u00e8 sia al governo che all'opposizione, a seconda del particolare tema discusso. La posizione del parlamento nei confronti del governo \u00e8 pi\u00f9 forte che in una democrazia maggioritaria, dal momento che il governo non pu\u00f2 fare affidamento ad una coalizione di maggioranza data, ma piuttosto deve cercare di costruire continuamente nuove maggioranze politiche per ogni tema dell'agenda di governo e occasionalmente accettare di aver fallito nell'impresa, senza per questo dover decadere, con conseguente interruzione della legislatura. \nLa democrazia consociativa svizzera mira agli ideali di stabilit\u00e0 e di continuo rinnovamento. In Svizzera non \u00e8 possibile far fallire il governo tramite un voto di sfiducia. Dal momento che il consiglio federale (cos\u00ec come tutti i governi cantonali e comunali) \u00e8 un organo di governo collegiale, tutti e sette i ministri sono rappresentanti della politica di governo, che \u00e8 quindi il risultato delle maggioranze vincolanti che costituiscono al proprio interno. Pertanto \u00e8 talvolta possibile che un partito, pur essendo rappresentato al governo da uno o pi\u00f9 membri del consiglio federale, si opponga ad un'iniziativa del governo stesso. Tuttavia quando questo accade, come anche nel caso di voti popolari o parlamentari contrari all'opinione espressa dal governo, non c'\u00e8 alcun obbligo di dimissione per il governo. Le forze politiche sconfitte debbono sottostare alla maggioranza popolare o parlamentare e lasciare che l'operato dell'esecutivo sia determinato dal risultato elettorale. Il consociativismo richiede a tutti i partecipanti politici una forte propensione al compromesso, poich\u00e9 altrimenti l'abilit\u00e0 del governo di operare e prendere decisioni potrebbe essere fortemente compromessa. \nPossibili problemi e soluzioni.\nAnche in una democrazia consociativa un'eccessiva polarizzazione politica pu\u00f2 causare problemi. D'altro canto si corre anche il rischio che un'efficiente opposizione minoritaria, agendo al di fuori del consenso politico, possa insabbiare il sistemo politico della Svizzera tramite un'ondata continua di referendum ed iniziative popolari. Fu proprio questo a portare nel 1891 all'inclusione nel governo del CVP (\"Christlichdemokratische Volkspartei,\" il partito democristiano svizzero) e nel 1959 dei socialdemocratici e fu uno dei fattori che portarono all'elezione di Christoph Blocher nel 2003.\nTuttavia \u00e8 tradizione del consociativismo che ci si opponga a candidati che non godono di un vasto consenso politico, ad esempio quando la maggioranza parlamentare sceglie di eleggere al governo rappresentanti di un partito che sono pi\u00f9 moderati di quelli nominati dal partito stesso. \nQuesto accadde spesso con candidati dell'SP (\"Sozialdemokratische Partei der Schweiz,\" il partito socialista svizzero): cos\u00ec nel 1959 non fu eletto il presidente del partito, Walther Bringolf, nominato dall'SP stesso, per via del suo passato comunista, mentre al suo posto Hans-Peter Tschudi entr\u00f2 a far parte del consiglio federale. Nel 1973 Willi Ritschard fu scelto al posto dell'allora presidente del partito, Arthur Schmid. Quando nel 1983 l'SP propose di nominare Lilian Uchtenhagen come prima donna membro del consiglio federale, il parlamento scelse Otto Stich, il quale tra l'altro come ministro delle finanze si dimostr\u00f2 cos\u00ec abile nell'attuare le politiche socialdemocratiche, che la maggioranza liberale si pent\u00ec spesso di averlo votato. \nNel 1993 si giunse allo scandalo quando Christiane Brunner fu nominata dall'SP e al suo posto venne eletto Francis Matthey. In seguito all'elezione vi furono proteste su scala nazionale, specialmente organizzate da donne, cosicch\u00e9 Matthey rifiut\u00f2 l'incarico. Al suo posto fu eletto Ruth Dreifuss.\nNel Dicembre 2003 l'SVP (\"Schweizerische Volkspartei\", il partito popolare svizzero), che nel frattempo aveva raggiunto la maggioranza relativa nel consiglio nazionale, ma non nel consiglio degli stati, richiese di ottenere un secondo seggio nel consiglio federale. Ruth Metzler (CVP) non venne rieletto, a favore di Christoph Blocher, di modo che il governo venne ad essere composto da due membri ciascuno per SVP, FDP ed SP, e da un solo membro per il CVP. Ci\u00f2 fu giustificato in termini di un passaggio da un consenso basato sull'equilibrio degli orientamenti politici ad un consenso su base puramente numerica. \nIn seguito alle elezioni del 2007 fu eletta Eveline Widmer-Schlumpf in qualit\u00e0 di candidata di compromesso al posto dell'allora membro del consiglio federale Blocher, come risultato di una strategia adottata da Andrea H\u00e4mmerle, membro del consiglio nazionale per l'SP. Eveline Widmer-Schlumpf si insedi\u00f2 contro l'espressa volont\u00e0 della leadership del proprio partito, l'SVP. L'SVP successivamente esplulse dal partito entrambi i propri rappresentanti al governo, Samuel Schmid e Widmer-Schlumpf e dichiar\u00f2 di \"andare all'opposizione\", fintanto che i due candidati nominati dal partito stesso non fossero eletti nel consiglio federale. Mentre molti commentatori all'estero e l'SVP stesso giudicavano l'accaduto come prova del collasso della democrazia consociativa, i membri del parlamento svizzero di tutti gli altri partiti erano piuttosto dell'opinione che nella nuova congiuntura venutasi a creare la democrazia consociazionista fosse stata piuttosto rivendicata e persino rafforzata. \nAnche all'interno dell'SVP stesso il passaggio all'opposizione voluto dalle ale pi\u00f9 radicali zurighesi e della Svizzera orientale non rimase incontestato: le divisioni cantonali dell'SVP pi\u00f9 moderate, come quelle di Berna e del Cantone dei Grigioni, mantennero i \"propri\" membri del governo locale e i membri dei governi cantonali dell'SVP rimasero molto scettici nei confronti di qualsiasi politica di opposizione radicale. Di seguito le sezioni locali richiesero la riammissione nell'SVP dei due membri espulsi dal consiglio federale, altre invece minacciarono la secessione dal partito. L'1 Giugno 2008 il consiglio centrale dell'SVP esplulse l'SVP del Cantone dei Grigioni, inclusa Eveline Widmer-Schlumpf, membra del consiglio federale. Quest'ultima ed altri politici moderati dell'SVP diedero quindi vita al BDP.\nIn seguito alle elezioni del 2008 fu eletto Ueli Maurer, presidente di lunga data dell'SVP, in sostituzione del dimissionario Samuel Schmid, cosicch\u00e9 l'SVP torn\u00f2 al governo ed usc\u00ec dall'opposizione.\nNelle elezioni del 2011, durante le quali tra le altre cose fu centrale la questione della rielezione di Eveline Widmer-Schlumpf, il concetto di concordanza politica divenne oggetto di varie interpretazioni. Poich\u00e9 nelle elezioni del Consiglio nazionale dell'autunno 2011, oltre al BDP anche i Verdi Liberali (GLP), un altro Partito di centro, erano entrati in Consiglio nazionale, i rappresentanti del CVP, del BDP e del GLP rivendicarono questo seggio del BDP come loro seggio congiunto e chiesero che l'FDP, che aveva perso una notevole quantit\u00e0 di voti alle elezioni, cedesse il proprio secondo seggio del consiglio federale all'SVP, cosa che fu respinta dall'SVP e dall'FDP. \nVantaggi del consociativismo.\nIn uno stato consociativo, tutti i gruppi, incluse le minoranze, godono di una rappresentanza sullo scenario politico ed economico. I fautori del consociativismo sostengono che, nelle societ\u00e0 affette da profonde divisioni, esso garantisce un'opzione pi\u00f9 realistica, rispetto all'integrazione razziale nell'affrontare la risoluzione dei conflitti..\nGli viene riconosciuta la capacit\u00e0 di aver garantito il successo per una transizione non violenta alla democrazia in paesi come il Sudafrica.\nPer converso, in realt\u00e0 come quella italiana il consociativismo \u00e8 stato definito parte del problema della democrazia bloccata e necessaria condizione per la sua soluzione."}
{"id": "221327", "revid": "59975", "url": "https://it.wikipedia.org/wiki?curid=221327", "title": "Rock cristiano", "text": ""}
{"id": "221331", "revid": "400694", "url": "https://it.wikipedia.org/wiki?curid=221331", "title": "Marocco (disambigua)", "text": ""}
{"id": "221332", "revid": "1590006", "url": "https://it.wikipedia.org/wiki?curid=221332", "title": "Federal Reserve System", "text": "Il Federal Reserve System, conosciuto anche come Federal Reserve (it. Riserva federale) ed informalmente come la Fed, \u00e8 la banca centrale degli Stati Uniti d'America.\nStoria.\nLa \"First Central Bank\" e la \"Second Central Bank\".\nIl primo tentativo di una moneta nazionale statunitense ebbe luogo durante la Guerra d'indipendenza americana. Nel 1775 il Congresso continentale, cos\u00ec come le singole colonie, cominciarono a stampare biglietti detti \"Continentals\". Questi \"Continentals\" erano garantiti solo dal futuro gettito fiscale ed erano utilizzati per finanziare i costi della Guerra d'Indipendenza. L'eccesso di emissione, nonch\u00e9 la stampa di falsi da parte degli Inglesi, provoc\u00f2 la svalutazione dei \"Continentals\". Questa cattiva esperienza con la cartamoneta spinse gli Stati Uniti a eliminare il diritto di stampare \"Bills of Credit\" (banconote) dalla bozza della Costituzione nel 1787, e a proibire che i singoli stati emettessero la propria cartamoneta, limitando il potere degli stati a dichiarare moneta legale solo monete d'oro o d'argento.\nLa prima istituzione statunitense che abbia svolto le funzioni di banca centrale fu la Prima banca degli Stati Uniti d'America, autorizzata dal Congresso e promulgata dal Presidente George Washington nel 1791, su sollecitazione di Alexander Hamilton. L'istituzione fu approvata nonostante la forte opposizione di Thomas Jefferson e James Madison, fra gli altri. La concessione aveva durata ventennale e spir\u00f2 nel 1811 durante la presidenza di Madison, in quanto il Congresso rifiut\u00f2 di rinnovarla.\nIn ogni modo, nel 1816, dopo la Guerra anglo-americana, Madison ricostitu\u00ec una banca centrale, la cosiddetta Seconda banca degli Stati Uniti, soprattutto per mettere fine all'inflazione galoppante seguita alla Guerra. L'istituto aveva una concessione ventennale. Nell'imminenza della scadenza, il rinnovo fu il principale argomento nel dibattito che port\u00f2 alla rielezione del presidente Andrew Jackson. Dopo che Jackson, oppositore dell'idea di una banca centrale, fu rieletto, egli prelev\u00f2 i depositi federali dalla banca centrale nel 1833, e le entrate federali furono dirottate su banche private selezionate per ordine dell'esecutivo.\nSperando di estorcere il rinnovo della concessione, il Presidente della Seconda Banca degli Stati Uniti, Nicholas Biddle, rispose riducendo l'emissione di moneta\ne causando una breve crisi finanziaria la cui responsabilit\u00e0 fu inizialmente attribuita all'azione esecutiva di Jackson.. Ma nel 1834 un sollevamento generale contro Biddle pose fine al panico e gli sforzi per il rinnovo della concessione furono abbandonati.\nIn ogni modo nel 1836 sotto la presidenza Jackson la concessione non fu rinnovata.\nEntrambe le banche erano state istituite sul modello della Banca d'Inghilterra.\nFra il 1837 e il 1862 non ci fu nessuna banca centrale, e perci\u00f2 questo periodo \u00e8 detto \"Free banking Era\".\nDal 1863 fu istituito un sistema di banche nazionali. Tuttavia si verific\u00f2 una serie di crisi economiche, nel 1873, nel 1893 e nel 1907.\nLa fondazione della \"Federal Reserve\".\nNel 1908, in conseguenza del cosiddetto \"panico del 1907\", il Congresso degli Stati Uniti eman\u00f2 l\"Aldrich\u2013Vreeland Act\", che prese provvedimenti per una valuta d'emergenza e costitu\u00ec una commissione, la \"National Monetary Commission\", per studiare una riforma monetaria.\nLa \"National Monetary Commission\" produsse fino al 1911 una notevole quantit\u00e0 di studi e analisi sul sistema monetario e finanziario statunitense e sui sistemi monetari e sulle banche centrali presenti nei vari paesi dell'epoca. La Commissione avanz\u00f2 diverse proposte per l'introduzione di una istituzione che avesse il compito di prevenire e contenere eventuali crisi finanziarie.\nBench\u00e9 in precedenza contrastata dal Partito Democratico, quando i democratici, nel novembre 1912, vinsero le elezioni sia al Congresso che per la Casa Bianca, il nuovo presidente Woodrow Wilson ritenne che la proposta di Aldrich richiedesse poche modifiche. La proposta di Aldrich divenne cos\u00ec la base per il \"Federal Reserve Act\" del 1913. La principale differenza fra i due testi stava nel fatto che il controllo passava dal \"Board of Directors\" (ribattezzato \"Federal Open Market Committee\" nel \"Federal Reserve Act\") al Governo. \nLa Fed fu istituita con l'approvazione del Federal Reserve Act del 23 dicembre 1913 dal Congresso degli Stati Uniti e inizi\u00f2 le sue operazioni nel 1916.\nIl difficile dibattito al Congresso per l'approvazione del \"Federal Reserve Act\" e la diffidenza da parte dei politici verso soluzioni troppo accentrate determinarono una soluzione legislativa di compromesso che diede vita a una struttura del \"Federal Reserve System\" articolata in modo da poter ricevere impulso da tutte le parti del paese e da mantenere una conformazione federale.\nL'organizzazione era costituita da una banca centrale con sede a Washington e da quindici banche regionali. La nuova istituzione era posta sotto l'autorit\u00e0 del Governo, che nominava come membri del \"Federal Reserve Board\" il Segretario al tesoro e il \"Comptroller of the Currency\".\nLa crisi del 1929 e la riforma del 1935.\nQuando scoppi\u00f2 la crisi del 1929, la \"Federal Reserve\" persegu\u00ec erroneamente una politica monetaria restrittiva, che aggrav\u00f2 le conseguenze della depressione. Infatti, dopo il crollo della Borsa nell'ottobre 1929, la Fed continu\u00f2 a contrarre l'offerta di moneta e rifiut\u00f2 di salvare le banche in difficolt\u00e0 a causa del \"bank run\".\nLa crisi aveva mostrato i limiti del sistema. Conseguentemente il \"Banking Act\" del 1935 trasform\u00f2 il \"Federal Reserve Board\" in \"Board of Governors\", che acquis\u00ec un potere di controllo sulle banche regionali. Venne inoltre istituito il \"Federal Open Market Committee\", il comitato che decide la politica monetaria e in particolare regolamenta i tassi d'interesse.\nIl sistema di Bretton Woods.\nIl sistema monetario internazionale creato con gli accordi di Bretton Woods dava al dollaro ed alla \"Federal Reserve\" il ruolo di perno del sistema. Infatti il nuovo sistema, detto anche \"Gold-Exchange Standard\" era basato su una sola moneta, il dollaro statunitense: tutte le altre monete erano definite in dollari e solo il dollaro era definito in oro. Il riferimento all'oro nel rapporto di 35 dollari per un'oncia d'oro, presupponeva che non ci sarebbe stato uno scivolamento incontrollato da parte della \"Federal Reserve\" e che essa avrebbe cercato di mantenere il valore reale della propria moneta.\nIn questo sistema le diverse monete nazionali (eccetto il dollaro statunitense) avevano un tasso di cambio fisso, ma aggiustabile in caso di bisogno a condizione del consenso degli altri membri. Nel tempo la convertibilit\u00e0 delle monete in rapporto al dollaro era incorniciata da un cambio minimo e da uno massimo, che impedivano a queste valute uno scarto di pi\u00f9 del 2% rispetto alla parit\u00e0 iniziale fissata.\nDopo il 1971.\nLe registrazioni dello scandalo Watergate rivelarono che il presidente della Fed, Arthur Burns, operava in modo strumentale rispetto al presidente Richard Nixon: per favorire la rielezione di Nixon nel 1972 aveva attuato una politica monetaria espansiva, che aveva favorito una temporanea crescita economica. A questa, tuttavia, era seguita una forte inflazione (12%) e poi una pesante recessione. I danni causati all'economia dall'uso politico della leva monetaria portarono ad una completa trasformazione nei rapporti fra politica e autorit\u00e0 monetaria, e crearono il consenso per l'autonomia della banca centrale dalla politica.\nLa riforma della Banca fu attuata mediante il \"Federal Reserve Reform Act\" del 1977 e lo \"Humphrey\u2013Hawkins Full Employment Act\" del 1978. Con queste leggi venne introdotto l'obbligo di relazioni trimestrali al Congresso circa l'ammontare degli aggregati monetari e creditizi previsti per i successivi dodici mesi. Inoltre, il \"Board of Governors\" fu d'allora in poi obbligato a consegnare due volte all'anno al Congresso una relazione circa la propria politica monetaria. Ma soprattutto con questa riforma furono indicati alla Fed degli obiettivi propri e svincolati dalla politica economica del Governo: la stabilit\u00e0 dei prezzi e la crescita nel lungo periodo.\nIl primo Presidente dopo la riforma fu Paul Volcker, dal 1979 al 1987, che mise fine all'inflazione degli anni Settanta, a prezzo di una rilevante recessione, aumentando i tassi d'interesse \"overnight\" fino a raggiungere il 20%.\nDal 1987 al 2006 si \u00e8 avuto il lungo mandato di Alan Greenspan, contrassegnato dalla paura di una ripetizione degli errori commessi all'indomani della crisi del 1929, quando la Federal Reserve aveva adottato una politica monetaria restrittiva.\nSotto la direzione di Greenspan la Federal Reserve ha attuato una politica espansiva, fornendo liquidit\u00e0 al sistema bancario in occasione di ogni crisi, e soprattutto tenendo molto bassi i tassi d'interesse, con la conseguenza, per\u00f2, di favorire le \"bolle\" speculative (\"Dot-com bubble\" nel 2000 e \"Housing bubble\" nel 2004-2005). \nGreenspan \u00e8 stato criticato in particolare per il suo ruolo nella crescita della bolla immobiliare degli anni 2000 e nel successivo scoppio della crisi dei subprimes nel 2007.\nBen Bernanke ha gestito il periodo della crisi del 2008. Per evitare quanto accaduto nel '29, ha condotto una politica espansiva, abbassando il tasso d'interesse fino allo 0 %. \nNel 2009, per contrastare gli effetti della recessione negli Stati Uniti, la Fed ha deciso di comprare 300 miliardi di dollari di \"bonds\" federali, nonch\u00e9 750 miliardi di dollari di \"Mortgage Backed Securities\" e infine di acquistare debiti di Fannie Mae e Freddie Mac per 100 miliardi di dollari.\nIl 6 gennaio 2014, Janet Yellen diventa presidente della Fed, nominata dal presidente Barack Obama e gi\u00e0 vice di Ben Bernanke dall'ottobre 2010. \u00c8 la prima donna nella storia a ricoprire l'incarico.\nIl 5 febbraio 2018, Jerome Powell prende il posto della Yellen e diventa il sedicesimo presidente.\nCaratteristiche.\nLa Fed ha una \u201cstruttura unica che \u00e8 sia pubblica che privata\u201d ed \u00e8 descritta come \u201cindipendente all'interno del governo statunitense\u201d, con finalit\u00e0 pubblicistiche e con alcuni aspetti di natura privatistica. La Fed viene considerata una banca centrale indipendente perch\u00e9 le sue decisioni non sono ratificate da alcun organo del potere esecutivo o legislativo.\nIl Federal System \u00e8 oggi costituito da una agenzia governativa centrale, il Board of Governors of the Federal Reserve System - con sede nella capitale Washington D.C. e composto da 7 governatori nominati dal Presidente degli Stati Uniti - e da dodici Federal Reserve Bank regionali, i cui presidenti sono nominati con complesse procedure.\nSia il Board che le 12 Reserve Bank condividono responsabilit\u00e0 nel campo della vigilanza sugli intermediari finanziari e le loro attivit\u00e0, nonch\u00e9 per quanto riguarda l'offerta di servizi bancari alle istituzioni creditizie e al governo. Uno dei principali componenti del Federal Reserve System \u00e8 il Federal Open Market Committee (FOMC), composto da 12 membri: tutti i 7 membri del Board of Governors, dal presidente della Federal Reserve Bank di New York e, a rotazione, da 4 dei rimanenti 11 presidenti delle altre Reserve Bank federali. Il FOMC \u00e8 responsabile della definizione delle operazioni di mercato aperto, il principale strumento della Fed per influenzare i tassi di interesse sui mercati monetari e finanziari.\nInoltre, i membri del Board una volta nominati non possono essere rimossi fino alla scadenza del loro mandato. Le 12 banche federali regionali rappresentano l'articolazione operativa del sistema di banca centrale degli Stati Uniti e sono organizzate come enti di diritto privato. Le azioni di ogni distretto possono essere detenute soltanto da banche statunitensi.\nQuesta \u00e8 condizione necessaria per essere ammesse ad operare sotto la vigilanza della Fed, ma non \u00e8 condizione obbligatoria per l'esercizio dell'attivit\u00e0 bancaria. Una banca pu\u00f2 scegliere di non far parte del Federal Reserve System. In questi casi, la banca pu\u00f2 essere vigilata da altre entit\u00e0, come ad esempio, l'Office of the Comptroller of the Currency (OCC) e la Federal Deposit Insurance Corporation (FDIC). Le azioni delle banche di riserva federale non possono essere vendute, negoziate o date in pegno, i dividendi, per legge sono pari al 6 per cento annuo. La restante quota di utili viene trasferita al Dipartimento del Tesoro degli Stati Uniti.\nComposizione.\nLa struttura semipubblica della Fed si articola in:\nFunzioni.\nIn base alla documentazione ufficiale, i compiti della Fed si possono suddividere in quattro macro-aree:\nStruttura.\nFederal Reserve Banks.\nL'organizzazione territoriale del sistema si compone di 12 \"regional Federal Reserve Banks\" ciascuna competente per un distretto (i numeri corrispondono con quelli della cartina):\nAgenzie che esercitano attivit\u00e0 complementari.\nAltre agenzie con compiti simili alla Fed che collaborano reciprocamente in materia di vigilanza bancaria e finanziaria sono: \nQuest'ultimo garantisce il coordinamento tra le varie agenzie di vigilanza bancaria e l'applicazione uniforme dei principi di sorveglianza sul sistema bancario e finanziario."}
{"id": "221333", "revid": "78273", "url": "https://it.wikipedia.org/wiki?curid=221333", "title": "Rock Cristiano", "text": ""}
{"id": "221334", "revid": "1543377", "url": "https://it.wikipedia.org/wiki?curid=221334", "title": "Capitoli di Orange Road", "text": "Lista dei capitoli di \"Orange Road\", manga scritto e illustrato da Izumi Matsumoto. L'opera \u00e8 stata serializzata a partire dal numero 15 della rivista \"Weekly Sh\u014dnen Jump\" del marzo 1984 e si \u00e8 conclusa nel numero 42 dell'ottobre 1987. Successivamente i 156 capitoli sono stati raccolti in 18 volumi tank\u014dbon per conto della Sh\u016beisha, pubblicati tra l'ottobre 1984 e il luglio 1988. Nel 1991 \u00e8 stata pubblicata, invece, una edizione \"deluxe\" in 10 volumi con in media 350 pagine ciascuno. In Giappone il manga ha venduto oltre 18 milioni di copie attestandosi al 26\u00ba posto in quanto a vendite fra tutti i manga di sempre. L'opera \u00e8 incentrata sul triangolo d'amore fra Ky\u014dsuke Kasuga, un ragazzo dotato di poteri paranormali (ESP), Madoka Ayukawa e Hikaru Hiyama.\nIn Italia la prima edizione del manga \u00e8 stata pubblicata da ottobre 1992 a ottobre 1994 dalla Star Comics con il senso di lettura occidentale e con una suddivisione dei capitoli diversa da quella originale: di conseguenza, i volumi furono 25 anzich\u00e9 18. Una seconda edizione \u00e8 stata pubblicata dalla stessa casa editrice dal dicembre 2004 al maggio 2006: questa edizione ha mantenuto la medesima traduzione e lo stesso senso di lettura della prima, ma la suddivisione dei capitoli rispetta quella dell'edizione originale giapponese. Una terza edizione basata sulla versione \"deluxe\" giapponese \u00e8 stata messa in commercio dalla casa editrice J-Pop a partire dal mese di novembre 2012.\nIl manga ha avuto, oltre ai 156 capitoli ordinari, anche due capitoli extra: , considerato il 157, \u00e8 stato pubblicato sul CD-ROM \"Comic On 1\" il 7 febbraio 1996. Il capitolo \u00e8 stato pubblicato dalla Star Comics nel libro \"Izumi Matsumoto World\" nell'ottobre 2004; , considerato il 158, \u00e8 stato pubblicato in un'edizione speciale della rivista \"Super Jump\" nel settembre 1999.\nLista volumi.\nN.B.: La seguente tabella segue la distribuzione dei capitoli utilizzata nella prima edizione italiana della Star Comics.\nLight novel.\nUna serie di tre light novel intitolate \u00e8 stata pubblicata in Giappone dalla Sh\u016beisha fra il 1994 ed il 1997, ispirate alla serie, di cui rappresentano idealmente un sequel. Lo stesso autore di \"Orange Road\", Izumi Matsumoto, ha curato le illustrazioni dei tre romanzi, scritti da Kenji Terada. Dal primo volume \u00e8 stato tratto il film d'animazione \"\". Tutti e tre i volumi della serie sono stati pubblicati in Italia dalla Kappa Edizioni a partire dal 1997."}
{"id": "221336", "revid": "339392", "url": "https://it.wikipedia.org/wiki?curid=221336", "title": "Kimagure Orange Road", "text": ""}
{"id": "221339", "revid": "29244", "url": "https://it.wikipedia.org/wiki?curid=221339", "title": "Capricciosa Orange Road", "text": ""}
{"id": "221342", "revid": "27723", "url": "https://it.wikipedia.org/wiki?curid=221342", "title": "Deborah Cox", "text": " \nBiografia.\nDebutt\u00f2 nel mondo della musica nel 1995 con un album R&amp;B, diventando in seguito famosa anche come cantante di musica dance. Cominci\u00f2 come corista di C\u00e9line Dion, poco dopo firm\u00f2 un contratto con l'Arista Records. Il suo primo album \"Deborah Cox\" fu visto di buon occhio dalla critica, anche se in classifica non fece la differenza. And\u00f2 meglio con il secondo album \"One wish\", lanciato nel 1998. Il primo singolo tratto da One Wish, \"Nobody's Supposed To Be Here\", batt\u00e9 molti record restando al numero 1 della classifica americana \"Hot R&amp;B/Hip-Hop Singles &amp; Tracks\" per ben 14 settimane: basti pensare che solo Mary J. Blige con la sua \"Be Without You\" ha fatto meglio di Deb.\nNel 2002 fu lanciato il suo terzo album, \"The Morning After\", che non solo riusc\u00ec a mantenere intatto lo standard della diva, ma contribu\u00ec a porre Deborah sulla vetta delle classifiche meglio che in passato, almeno a livello di album. Dal suo terzo album furono lanciati quattro singoli, di cui due raggiunsero la vetta della classifica dance americana, Deborah fu cos\u00ec salutata come la nuova \"regina della dance music\".\nNel 2003 lanci\u00f2 un disco chiamato \"Remixed\" in cui raccoglieva i suoi pi\u00f9 celebri momenti di musica dance. Nel 2004, fece il proprio esordio a Broadway debuttando nel musical di Elton John \"Aida\". Molti fan si chiedono se la Cox sia una cantante R&amp;B oppure Dance, fatto sta che entrambi i generi le hanno regalato un successo dopo l'altro.\nNella primavera del 2004 \u00e8 uscita la prima vera collezione della sua carriera, \"Ultimate Deborah Cox\", che contiene praticamente tutti i suoi singoli.\nUn nuovo singolo uscito nel 2005 \u00e8 stato \"House Is Not A Home\" che \u00e8 arrivato al primo posto della classifica dance americana diventando la nona canzone di Deborah a raggiungere tale posizione.\nIl 29 giugno 2006 Deborah ha dato alla luce una figlia. Per lei \u00e8 gi\u00e0 il secondo figlio.\nNel giugno 2007, la cantante ha lanciato \"Destination Moon\", un album che ripropone i classici della cantante jazz Dinah Washington.\nNel luglio 2007, Deborah ha lanciato un nuovo singolo dai tratti Dance/Club intitolato \"Everybody Dance (Clap Your Hands)\".\nNel mese di novembre 2008 \u00e8 uscito \"The Promise\", il suo quarto album R&amp;B. Il disco arriva a sei anni di distanza dall'ultimo \"The Morning After\" ed \u00e8 stato anticipato dal singolo \"Did You Ever Love Me\". La canzone \u00e8 arrivata al numero 69 della classifica R&amp;B americana.\nIn Canada \u00e8 stata preferita \"Beautiful U R\" come primo singolo. La scelta \u00e8 stata giusta, in quanto ha permesso a Deborah di tornare in top 10 dieci anni dopo \"Nodoby Supposed To Be Here\". Visto il successo, la canzone \u00e8 uscita anche negli USA dove ha raggiunto il primo posto nella classifica dance, diventando la decima numero 1 hit dell'artista.\nPer le radio R&amp;B \u00e8 stata scelta \"Saying Goodbye\" che per\u00f2 non ha ottenuto il successo sperato. Il quarto singolo sar\u00e0 la title-track \"The Promise\", che, scritta da John Legend, sar\u00e0 mandata nelle radio americane nel mese di luglio.\nLo scorso aprile, i dj Axwell, Sebastian Ingrosso, Steve Angello e Laidback Luke hanno lanciato la canzone house \"Leave The World Behind\" che, cantata interamente da Deborah, sta avendo un gran successo in Europa ed ha recentemente debuttato al numero 47 nella classifica dance americana.\nSposata con il produttore Lascelles Stephens, la Cox \u00e8 madre di tre figli."}
{"id": "221344", "revid": "20638", "url": "https://it.wikipedia.org/wiki?curid=221344", "title": "Dagherrotipo", "text": ""}
{"id": "221353", "revid": "2176804", "url": "https://it.wikipedia.org/wiki?curid=221353", "title": "Saprofita", "text": "Col termine saprofita, dal greco \u03c3\u03b1\u03c0\u03c1\u03cc\u03c2 (\"sapr\u00f3s\") \"marcio\" e \u03c6\u03c5\u03c4\u03cc\u03bd (\"phyt\u00f3n\") \"pianta\", si indicano quegli organismi che si nutrono di materia organica morta o in decomposizione.\nSono saprofiti alcuni funghi e licheni, che, sono formati da cianobatteri e funghi (gli altri sono parassiti o simbiotici), e parte dei batteri e protozoi. Alcune volte vengono definiti saprofiti anche alcuni tipi di orchidee e inusuali piante prive di clorofilla. Il termine saprofita \u00e8 per\u00f2 improprio nei funghi e batteri, che non sono pi\u00f9 classificati come appartenenti al regno vegetale.\nQuesti organismi sono capaci di sintetizzare sostanze inorganiche da sostanze organiche. Sono fondamentali nelle catene alimentari degli ecosistemi in quanto \"decompositori\", cio\u00e8 contribuiscono a \"smontare\" le sostanze organiche in elementi inorganici o comunque meno complessi (acqua, sali minerali, anidride carbonica), partecipando alla formazione dell'humus.\nAlcuni generi tra i funghi saprofiti sono: \"Agaricus\", \"Coprinus\", \"Macrolepiota\", \"Lepista, \"Abortiporus biennis.\nTra i saprofiti si annovera anche la Veillonella, batterio gram-negativo, non patogeno, presente nella saliva, e Clostridium Botulinum, batterio gram positivo. Quest'ultimo, tramite intossicazione alimentare, pu\u00f2 provocare paralisi flaccide, problemi all'oculomotricit\u00e0, disfagia e problemi cardiaci. Ad alte dosi provoca la paralisi e successivamente la morte."}
{"id": "221355", "revid": "161374", "url": "https://it.wikipedia.org/wiki?curid=221355", "title": "Equazione di Tsiolkowsky", "text": ""}
{"id": "221358", "revid": "363629", "url": "https://it.wikipedia.org/wiki?curid=221358", "title": "Bertoldo, Bertoldino e Cacasenno (disambigua)", "text": ""}
{"id": "221360", "revid": "729019", "url": "https://it.wikipedia.org/wiki?curid=221360", "title": "RomaSette", "text": "RomaSette \u00e8 il settimanale di informazione della diocesi di Roma. In supplemento in edicola ogni domenica con il quotidiano \"Avvenire\" fornisce contenuti servizi e notizie sulla vita della Chiesa e della citt\u00e0 di Roma e su iniziative di carattere culturale. RomaSette si inserisce nell'accentuato impegno nel campo della pastorale della comunicazione e della cultura, pi\u00f9 volte riaffermato negli anni del suo operato dall'ex cardinale vicario Camillo Ruini anche a livello nazionale, concretizzatosi nel consolidamento dei media cattolici (Avvenire, SIR, settimanali diocesani) e nella nascita di nuovi media (Sat2000, InBlu, siti internet).\nStoria.\n\"Roma Sette\", nato alla vigilia dell'Anno santo del 1975, fa parte della Federazione italiana settimanali cattolici (Fisc), che riunisce 155 settimanali diocesani d'Italia. Da oltre trent'anni \u2013 dodici dei quali in un formato tabloid \u2013 \"Roma Sette\" racconta la vita della diocesi di Roma. Nell'ottobre del 2004 il settimanale cambi\u00f2 veste editoriale e grafica, aprendo una finestra sui grandi temi della vita cittadina e proponendo rubriche di carattere culturale.\nDal 2005 \u00e8 attivo il sito internet Romasette.it; direttore responsabile della testata \u00e8 Angelo Zema, coordinatore del settimanale diocesano. Il sito fornisce notizie sulla diocesi e la citt\u00e0 di Roma, propone interviste a personaggi della cultura e della societ\u00e0, offre approfondimenti di carattere culturale con rubriche su arte, cinema, libri, musica, teatro."}
{"id": "221361", "revid": "198277", "url": "https://it.wikipedia.org/wiki?curid=221361", "title": "Marconi Volley (maschile)", "text": "La Marconi Volley \u00e8 una societ\u00e0 pallavolistica maschile italiana con sede nella citt\u00e0 di Spoleto.\nStoria.\nLa societ\u00e0 nasce nel 1966 nel quartiere spoletino di Passo Parenzi, in via Guglielmo Marconi, andando a disputare nell'immediato campionati locali prima e regionali poi. Con l'arrivo del \"patron\" e sponsor Elvio Venturi il club, che in questi anni adotta i colori gialloverdi, inizia a scalare le categorie nazionali. Nel 1984 raggiunge la Serie B, cui segue nel 1987, con Carmelo Pittera in panchina, l'approdo in Serie A2 e la vittoria della Coppa di Lega.\nL'anno seguente arriva per la Marconi il debutto in Serie A1, campionato dove gioca pressoch\u00e9 stabilmente fino al 1993; alla retrocessione del 1990 segue l'immediato ritorno in massima serie grazie alla vittoria del campionato di A2 1990-91, preludio alla stagione 1991-92 in cui la matricola umbra, allenata da Ra\u00fal Lozano, ottiene il migliore risultato della sua storia raggiungendo i quarti di finale dei play-off scudetto, dov'\u00e8 eliminata da .\nDopo due campionati di A2, la retrocessione in B del 1995 chiude un'epoca per la Marconi, che per il successivo decennio \u00e8 relegata nella categorie minori. Grazie al sopraggiunto impegno di Monini, tra il 2005 e il 2008 c'\u00e8 un primo ritorno alla ribalta nazionale per la squadra, nel frattempo passata alle tinte giallobl\u00f9, che disputa tre campionati di A2 condotti tuttavia tra salvezze e ripescaggi, e culminati con un declassamento in Serie B1 cui segue, poco dopo, la ripartenza del sodalizio dalla Serie C.\nLa Marconi deve attendere la vittoria del campionato di B1 2015-16 per poter calcare nuovamente i campi di A2. Stavolta l'esperienza in seconda serie ha un piglio diverso per gli spoletini che raggiungono constantemente i play-off promozione, fallendo il ritorno in massima serie nelle stagioni 2016-17 e 2017-18 solo in finale, perse rispettivamente contro ed .\nAl termine del campionato 2018-19 la societ\u00e0 palesa la rinuncia alla A2 e contestuale disimpegno della prima squadra, con un prosieguo dell'attivit\u00e0 orientato sul settore giovanile; viene quindi instaurata una collaborazione con i corregionali della , volta alla nascita una squadra comune (Sir Safety Monini) formata dai migliori elementi \"under\" dei due club e iscritta alle categorie minori."}
{"id": "221379", "revid": "78273", "url": "https://it.wikipedia.org/wiki?curid=221379", "title": "Metodo Globale Autodifesa", "text": ""}
{"id": "221384", "revid": "287204", "url": "https://it.wikipedia.org/wiki?curid=221384", "title": "Above the line", "text": "Above the line (\"sopra la linea\") in pubblicit\u00e0 \u00e8 un termine tecnico impiegato e si usa per indicare tutte le attivit\u00e0 di comunicazione che sfruttano i media classici, ovvero:\nIl termine complementare \u00e8 \"Below the line\", che indica invece altre attivit\u00e0 che \"non\" sfruttano tali media, come ad esempio le sponsorizzazioni, le attivit\u00e0 di promozione, le relazioni pubbliche e il \"direct marketing\".\nL'espressione non deve essere confusa con \"above the fold\" che, nel gergo giornalistico, indica i contenuti posti nella met\u00e0 superiore, cio\u00e8 sopra (\"above\") la piega (\"fold\") della prima pagina di un quotidiano esposto assieme agli altri in edicola. Questo concetto, ripreso e utilizzato anche nel campo del \"web design\", ha poco o nulla a che vedere con l\"advertising\"."}
{"id": "221388", "revid": "287204", "url": "https://it.wikipedia.org/wiki?curid=221388", "title": "Funzione aperta", "text": "In topologia, una funzione \u00e8 aperta se l'immagine di ogni aperto \u00e8 un aperto. Pi\u00f9 formalmente, una funzione formula_1 tra spazi topologici \u00e8 aperta se per ogni aperto formula_2 di formula_3 la sua immagine formula_4 \u00e8 aperta in formula_5.\nPropriet\u00e0.\nLa definizione di funzione aperta \u00e8 simile a quella di funzione continua (= la \"controimmagine\" di ogni aperto \u00e8 un aperto). Nonostante possa sembrare pi\u00f9 naturale parlare di immagini che di controimmagini, le funzioni aperte sono in topologia (e in matematica in generale) molto meno importanti delle funzioni continue.\nNella maggior parte dei casi, \u00e8 necessario dimostrare che una funzione \u00e8 aperta con lo scopo di verificare che sia un omeomorfismo. Infatti una formula_1 tra spazi topologici \u00e8 un omeomorfismo se e solo se valgono le seguenti ipotesi:\nInfatti, se formula_7 \u00e8 biunivoca, la sua inversa \u00e8 continua se e solo se formula_7 \u00e8 aperta. Inoltre, sempre se formula_7 \u00e8 biunivoca, una funzione \u00e8 aperta se e solo se \u00e8 chiusa. Spesso \u00e8 pi\u00f9 facile dimostrare che \u00e8 chiusa.\nEsempi.\nLa proiezione del piano euclideo su uno dei due assi \u00e8 aperta. In generale, la proiezione di uno spazio euclideo su un sottospazio (con la topologia del sottospazio) \u00e8 aperta.\nLa parabola formula_13 data da formula_14 non \u00e8 aperta, perch\u00e9 l'immagine dell'intervallo aperto formula_15 \u00e8 l'intervallo formula_16. \nEsistono funzioni bigettive e continue non aperte. Ad esempio, prendiamo una qualsiasi corrispondenza biunivoca formula_17 fra i numeri interi formula_18 e i numeri razionali formula_19. Poich\u00e9 formula_18 ha la topologia discreta, la formula_7 \u00e8 continua. D'altra parte, formula_19 non ha la topologia discreta, e quindi la formula_7 non pu\u00f2 essere aperta. Esistono anche esempi di funzioni biunivoche e continue ma non aperte definite su uno spazio connesso, ad esempio formula_24."}
{"id": "221389", "revid": "1226", "url": "https://it.wikipedia.org/wiki?curid=221389", "title": "Romasette", "text": ""}
{"id": "221390", "revid": "363629", "url": "https://it.wikipedia.org/wiki?curid=221390", "title": "Below the line", "text": "Below the line (abbreviato con BTL) \u00e8 un termine tecnico impiegato in pubblicit\u00e0 e nel marketing per indicare tutte le attivit\u00e0 di comunicazione che riguardano un gruppo di utenti. \u00c8 contrapposto a \"above the line\" che invece si riferisce ad attivit\u00e0 di comunicazione su larga scala su media tradizionali come la televisione o la radio. \nAlcune delle attivit\u00e0 di comunicazione BTL sono:\nIl termine trae origine dal gergo dell'amministrazione finanziaria, in particolare rifacendosi alle voci del conto economico. La linea cui si fa riferimento \u00e8 quella che separa le operazioni di addizione e sottrazione tra le entrate e le voci di spesa, dal profitto lordo che \u00e8 il risultato dell'attivit\u00e0 operativa. Sotto la linea (\"below the line\") solitamente vengono poste le spese di bassa entit\u00e0 che per imprevisto, o per via della scarsa incidenza sul conto economico, possono essere aggiunte in un secondo momento pur non essendo state messe in preventivo. Nel linguaggio dei pubblicitari, dunque, il marketing e la comunicazione \"below the line\" rientrano fra le attivit\u00e0 a basso budget. Gli esempi pi\u00f9 classici di questo genere di iniziative sono i flash mob e il guerrilla marketing.\nL'espressione contraria \"above the line\", indica invece le attivit\u00e0 veicolate attraverso i media classici, come televisione, radio, editoria, affissioni. Tuttavia, sia per la velocit\u00e0 di evoluzione che per l'alta influenza lessicale che le lingue anglosassoni esercitano sul nostro gergo della comunicazione, oggi i termini \"above\" e \"below the line\" nella pratica sono considerati sorpassati. Le aziende, infatti, prediligono piani di comunicazione integrati, adottando le strategie pi\u00f9 opportune a seconda del medium che utilizzano e, comunque, modulando alcuni interventi sui canali \"mainstream\" con altre iniziative mirate su pubblici pi\u00f9 selezionati. Questo mix tra piani d'azione viene ormai comunemente definito con il neologismo \"through the line\", che sembra destinato a soppiantare i due precedenti.\nL'espressione non deve essere confusa con \"below the fold\", che nel gergo giornalistico, indica i contenuti posti nella met\u00e0 inferiore, cio\u00e8 sotto (\"below\") la piega (\"fold\") della prima pagina di un quotidiano esposto assieme agli altri in edicola. Questo concetto, ripreso e utilizzato anche nel campo del web design, ha poco o nulla a che vedere con la pubblicit\u00e0."}
{"id": "221391", "revid": "729019", "url": "https://it.wikipedia.org/wiki?curid=221391", "title": "SS-F\u00fchrungshauptamt", "text": "L'SS-F\u00fchrungshauptamt (SS-FHA) era il Quartier generale operativo delle SS, con sede a Berlino.\nSviluppatosi dal Dipartimento per le operazioni dell\"'SS-Hauptamt\", nell'agosto del 1940 divenne un'unit\u00e0 separata, fino a diventare il pi\u00f9 grande tra tutti gli \"SS-Haupt\u00e4tmter\" con un personale di 40.000 uomini nel 1944. La ragione di questa sua rapida espansione fu la crescita delle Waffen-SS, che determin\u00f2 per il comando delle SS un carico amministrativo immenso.\nTutte le unit\u00e0 delle SS in servizio e non sottoposte al comando della \"Wehrmacht\" erano totalmente subordinate all'SS-FHA sia per gli scopi amministrativi che per quelli operativi: difatti organizzava il pagamento dei salari, il rifornimento degli equipaggiamenti, di armi, munizioni e di veicoli, oltre alla manutenzione ordinaria e alla riparazione degli equipaggiamenti in deposito.\nLa sezione dell'SS-FHA predisposta al personale era responsabile delle nomine, dei trasferimenti e delle promozioni, nonostante le questioni riguardanti il personale dirigente venissero prese in accordo con l\"'SS-Personalhauptmant\"; inoltre l'SS-FHA coordinava l'addestramento di tutte le formazioni, militari e non, delle SS, e gestiva un gran numero di istruttori, di scuole e di campi, oltre ad una sezione medica che controllava gli ospedali delle SS. Esisteva inoltre un ufficiale responsabile di tutte le questioni riguardanti i trasporti delle SS e della polizia, che comprendevano sia il trasporto ferroviario, marittimo e aereo. Esisteva infine un dipartimento per il servizio postale, che controllava gli uffici postali da campo delle SS e della censura della corrispondenza.\nLa guida dell'SS-FHA venne assunta direttamente da Heinrich Himmler, il 15 agosto 1940, fino al 30 gennaio 1943, quando il comando venne assunto dall\"'SS-Obergruppenf\u00fchrer\" Hans J\u00fcttner.\nOrganizzazione.\nAmtsgruppe A (\"Organisation, personal, versorgung\" - Organizzazione, personale e rifornimenti)\nAmtsgruppe B (\"Ausbildung\" - Addestramento)\nAmtsgruppe C (\"Inspektionen\" - Ispettorato)\nAmtsgruppe D (\"Sanit\u00e4tswesen der Waffen-SS\" - Dipartimento medico delle Waffen-SS)"}
{"id": "221393", "revid": "287204", "url": "https://it.wikipedia.org/wiki?curid=221393", "title": "Funzione chiusa", "text": "In topologia, una funzione \u00e8 chiusa se l'immagine di ogni chiuso \u00e8 un chiuso. Pi\u00f9 formalmente, una funzione \"f:X\" \u2192 \"Y\" tra spazi topologici \u00e8 chiusa se per ogni chiuso \"F\" di \"X\" la sua immagine \"f(F)\" \u00e8 chiusa in \"Y\".\nPropriet\u00e0.\nLa definizione di funzione chiusa \u00e8 collegata a quella di funzione aperta (= l'immagine di ogni aperto \u00e8 un aperto). Le due definizioni non coincidono.\nNella maggior parte dei casi \u00e8 necessario dimostrare che una funzione \u00e8 chiusa con lo scopo di verificare che sia un omeomorfismo. Infatti una \"f:X\" \u2192 \"Y\" tra spazi topologici \u00e8 un omeomorfismo se e solo se valgono le seguenti ipotesi:\nInfatti, se \"f\" \u00e8 biunivoca, la sua inversa \u00e8 continua se e solo se \"f\" \u00e8 aperta. Inoltre, sempre se \"f\" \u00e8 biunivoca, una funzione \u00e8 aperta se e solo se \u00e8 chiusa. \nSpesso \u00e8 pi\u00f9 facile dimostrare che una funzione \u00e8 chiusa piuttosto che \u00e8 aperta, grazie al fatto seguente: \nNon esiste un analogo teorema per le funzioni aperte.\nEsempi.\nLa parabola \"f\":R \u2192 R data da \"f(x) = x\"2 \u00e8 una funzione chiusa. L'arcotangente \"f(x) = \"arctan(\"x\") non \u00e8 chiusa.\nLa proiezione del piano euclideo su uno dei due assi non \u00e8 chiusa. Infatti un ramo di iperbole \u00e8 un sottospazio chiuso del piano, che si proietta su una semiretta aperta \"x\" &gt; 0.\nPi\u00f9 in generale, le proiezioni di un prodotto di spazi topologici non sono necessariamente chiuse. Tuttavia, se \"Y\" \u00e8 uno spazio compatto, la proiezione \"X\"\u00a0\u00d7\u00a0\"Y\"\u00a0\u2192\u00a0\"X\" \u00e8 chiusa. Questo risultato segue dal cosiddetto lemma del tubo."}
{"id": "221399", "revid": "1924342", "url": "https://it.wikipedia.org/wiki?curid=221399", "title": "La Oreja de Van Gogh", "text": "La Oreja de Van Gogh (\u201cL'orecchio di Van Gogh\u201d) \u00e8 un gruppo musicale pop spagnolo.\nStoria.\nIl gruppo si \u00e8 formato nel 1996, quando il chitarrista Pablo Benegas, il bassista \u00c1lvaro Fuentes, il tastierista Xabi San Mart\u00edn e il percussionista Haritz Garde si sono conosciuti all'universit\u00e0. Inizialmente La Oreja de Van Gogh si \u00e8 dedicato a pezzi di alternative rock e la voce del gruppo \u00e8 stata Garde, finch\u00e9 Amaia Montero \u00e8 entrata come voce nel gruppo, su invito di Benegas, che l'aveva appena conosciuta. Pi\u00f9 tardi, la band \u00e8 approdata al concorso musicale pop-rock di San Sebasti\u00e1n, dove \u00e8 stata scoperta dalla Sony Music.\nIl loro primo album, \"Dile al sol\" (\"Di' al sole\"), \u00e8 uscito nel 1998 ed ha scalato le classifiche di vendita spagnole fino a vincere il Premio Ondas per l'artista dell'anno. Dopo parecchi tour, il gruppo ha pubblicato altri due album, \"El Viaje de Copperpot\" (\"Il viaggio di Copperpot\") e \"Lo que te cont\u00e9 mientras te hac\u00edas la dormida\" (\"Quello che ti ho raccontato mentre facevi finta di dormire\"), nonch\u00e9 due DVD: \"La Oreja De Van Gogh\", con materiali tratti dai due primi album, e una performance live chiamata \"Lo que te cont\u00e9 mientras te hac\u00edas la dormida, Gira 2003\".\nI testi e la musica delle canzoni sono principalmente opera di Xabi San Mart\u00edn in collaborazione con Amaia Montero e/o Pablo Benegas. Temi delle canzoni del gruppo sono soprattutto l'amore, l'amicizia e i rapporti tra due persone, nonch\u00e9 l'adolescenza e la giovinezza. Negli album successivi sono stati trattati anche argomenti pi\u00f9 impegnati, tentando un approccio politico o sociale, come ad esempio con la canzone \"Un mundo mejor\" (\"Un mondo migliore\"), che tenta una lieve critica alla situazione cubana. Nell'album \"Guapa\" gli esempi sono pi\u00f9 numerosi, come in \"Perdida\" (\"Persa\") dove si parla della droga, \"Vuelve\" (\"Torna\") dove si parla di una figlia abbandonata dalla madre e \"Manhattan\" dove si parla di tradimento.\nTra le canzoni pi\u00f9 note del gruppo: \"La playa\", \"Cu\u00eddate\" e \"Rosas\".\nIl quarto album del gruppo, \"Guapa\", pubblicato in Spagna il 25 aprile 2006, \u00e8 uscito il 17 maggio 2007 anche in Italia, ma in una versione differente. Sono state infatti inserite \"Mu\u00f1eca de trapo\" (\"Bambola di pezza\") e \"Dulce locura\" (\"Dolce follia\") cantate in italiano. Le traduzioni dei testi in italiano sono state curate da Eros Ramazzotti. Dello stesso disco \u00e8 uscita anche una versione speciale, \"M\u00e1s guapa\", contenente altre 14 canzoni, sia pezzi nuovi che riarrangiamenti di canzoni tratte da dischi anteriori.\nSempre Eros Ramazzotti duetta con Amaia Montero nel brano \"Est\u00e1 pasando Noviembre\" presente nell'album-raccolta del cantautore italiano intitolato \"e\u00b2\".\nIl 19 novembre 2007 Amaia Montero ha annunciato sul sito ufficiale del gruppo la volont\u00e0 di abbandonare La Oreja de Van Gogh per dedicarsi a progetti solisti.\nIl 14 luglio del 2008 il gruppo annuncia ufficialmente l'integrazione della nuova cantante Leire Mart\u00ednez (anche se da qualche mese la stampa aveva gi\u00e0 rivelato al pubblico la notizia). Anche Leire \u00e8 basca, di San Sebasti\u00e1n, come il resto dei componenti della band (la solista precedente, Amaia Montero, \u00e8 basca anche lei, ma di Ir\u00fan). Leire \u00e8 stata scoperta e lanciata grazie alla versione spagnola della trasmissione televisiva \"X Factor\".\nIl 2 settembre 2008 \u00e8 uscito quello che, senza considerare \"M\u00e1s guapa\" e \"LOVG Grandes \u00c9xitos\", \u00e8 il quinto album del gruppo, il primo senza Amaia Montero. Il titolo \u00e8 \"A las cinco en el Astoria\" (alle cinque all'Astoria), che fa riferimento al fatto che molti giovani di San Sebasti\u00e1n usavano incontrarsi in citt\u00e0 nei pressi del cinema Astoria (demolito nel 2004). Tra le canzoni, oltre al primo singolo \"El \u00faltimo vals\" gi\u00e0 in rotazione nelle radio spagnole dai primi di luglio, spicca il brano \"Jueves\", dedicato alle vittime degli attentati dell'11 marzo 2004 a Madrid.\nFra ottobre e novembre 2008 il gruppo ha trascorso circa un mese in America Latina per promuovere l'album. Durante la promozione in Cile \u00e8 stato girato il video del secondo singolo dell'album, \"Inmortal\". Il terzo singolo dell'album, con il video lanciato il 18 dicembre 2008, \u00e8 invece la gi\u00e0 citata \"Jueves\". Il quarto singolo \"Europa VII\" \u00e8 stato lanciato nel giugno del 2009 accompagnato da un video dove i membri del gruppo sono vestiti da astronauti.\nDurante la primavera e l'estate del 2009 il gruppo ha suonato in tour per tutta la Spagna e in America latina, per la prima volta senza Amaia Montero. La tourn\u00e9e prosegue anche in autunno: il 23 e 24 ottobre il gruppo ha chiuso la tourn\u00e9e spagnola suonando a Barcellona nel Palau de la M\u00fasica Catalana. Altre date sono previste in America latina nel mese di novembre.\nNel frattempo il 20 ottobre il gruppo ha pubblicato un album-raccolta acustico in cui alcuni brani del gruppo recenti e meno recenti sono stati riarrangiati per una grande orchestra (nel caso si tratta dell'orchestra sinfonica di Bratislava) e ricantati da Leire. Il titolo dell'album \u00e8 \"Nuestra casa a la izquierda del tiempo\" (\"La nostra casa alla sinistra del tempo\"). Nell'album compare anche un brano tradizionale che s'intitola \"Loa Loa\" ed \u00e8 cantato in lingua basca."}
{"id": "221400", "revid": "148107", "url": "https://it.wikipedia.org/wiki?curid=221400", "title": "Durezza", "text": "La durezza \u00e8 un valore numerico che indica le caratteristiche di deformabilit\u00e0 plastica di un materiale. \u00c8 definita come \"la resistenza alla deformazione permanente\".\nLe prove di durezza determinano la resistenza offerta da un materiale a lasciarsi penetrare da un altro (\"penetratore\").\nEsistono diverse scale per misurare la durezza dei materiali. Le pi\u00f9 usate sono infatti:\nLe prove non possono essere confrontate tra di loro, poich\u00e9 la natura delle prove \u00e8 diversa. Le prove di durezza si eseguono con macchine provviste di penetratori con forme diverse e con diversi metodi.\nNel Sistema internazionale di unit\u00e0 di misura non esiste un'unit\u00e0 di misura fondamentale per la durezza.\nBrinell.\nSi basa, nel calcolo della durezza, sulla misura del diametro dell'impronta lasciata dal penetratore. Anche la Vickers si basa sullo stesso principio e la prova Vickers viene chiamata anche prova di microdurezza.\nil valore restituito dalla prova pu\u00f2 essere confrontato con la tensione di snervamento \ndove formula_6 \u00e8 la tensione di snervamento [MPa]\nVantaggi.\nRapida, economica, non distruttiva (oggetto riutilizzabile), possibilit\u00e0 di impiegare carichi particolarmente alti.\nSe si moltiplica per 3,3 la durezza Brinell di un acciaio normalizzato si ottiene il suo carico di rottura.\nSvantaggi.\nSono difficili i confronti tra diverse misure Brinell (a parit\u00e0 di carico applicato, il penetratore pu\u00f2 affondare in misure diverse, cambiando anche l'inclinazione delle facce e la distribuzione degli sforzi).\nInfatti \u00e8 possibile confrontare prove eseguite con parametri diversi a patto che il rapporto formula_7 risulti verificato.\nVickers.\nSi basa sulla misura dell'area dell'impronta lasciata dal penetratore. Viene chiamata prova di microdurezza, per via dei piccoli carichi applicati al penetratore.\nAngolo di apertura: formula_12\nVantaggi.\nL'inclinazione delle facce \u00e8 costante; si usano anche carichi piccoli per fare misure di durezza ravvicinate, precisione della misurazione.\nLa scala \u00e8 unica per tutti i materiali.\nSvantaggi.\nCostosa, notevole perdita di tempo nella lettura delle impronte che si pu\u00f2 fare solo al microscopio.\nRockwell.\nProva di durezza messa a punto da Steven Rockwell. Si basa sull'affondamento diretto dell'impronta e non sulla durezza misurata come pressione. Le scale di durezza ottenute sono convenzionali.\nVantaggi.\nVelocit\u00e0 (usata in campo industriale).\nSvantaggi.\n\u00c8 una misura di durezza solo convenzionale. L'unit\u00e0 di misura \u00e8 rappresentata dai punti della scala utilizzata (HRC per la scala Rockwell, HV per la Vickers, HB per la Brinell, ecc.)\nI valori di durezza ottenuti con le diverse scale non si possono confrontare perch\u00e9 utilizzano unit\u00e0 di misura diverse. Confronti empirici possono essere effettuati ma con molta attenzione (ad es. materiali simili, dimensione di impronte simili, ecc.) (vedi norma ISO 18265)\nSclerometro di Martens.\nMisura la durezza in senso fisico, resistenza che il campione offre all'abrasione, si stabilisce la scala di durezza o misurando la larghezza del solco o il peso applicato. Per i metalli per\u00f2 non pu\u00f2 fornire utili indicazioni.\nScleroscopio di Shore.\nIl principio su cui si basa lo Scleroscopio di Shore (durometro Shore) \u00e8 il rimbalzo di una sfera d'acciaio che cade da una determinata altezza sul saggio. Il valore della durezza \u00e8 definito dall'altezza del rimbalzo. \nLa prova \u00e8 impiegata per il collaudo di cilindri per laminatoi a freddo."}
{"id": "221407", "revid": "6392", "url": "https://it.wikipedia.org/wiki?curid=221407", "title": "La Sonnambula", "text": ""}
{"id": "221409", "revid": "228587", "url": "https://it.wikipedia.org/wiki?curid=221409", "title": "John Russell, I conte di Russell", "text": "Facente parte del Partito Liberale, \u00e8 stato primo ministro del Regno Unito due volte: dal 30 giugno 1846 al 23 febbraio 1852 e dal 29 ottobre 1865 al 18 giugno 1866. John Russell fu il nonno del famoso filosofo, matematico e logico Bertrand Russell.\nBiografia.\nI primi anni.\nRussell nacque in seno ad una famiglia delle pi\u00f9 nobili dell'aristocrazia britannica. La famiglia Russell infatti era stata una delle principali dinastie Whig sin dal XVII secolo. I suoi componenti si distinguevano per essere tra i pi\u00f9 ricchi proprietari terrieri dello stato, ma, in quanto figlio minore del VI duca di Bedford John non era destinato a ereditare le propriet\u00e0 di famiglia. In quanto ultrogenito, John aveva il titolo di \"Lord Russel\" e non risultava iscritto tra i pari d'Inghilterra.\nJohn venne educato alla Westminster School e poi pass\u00f2 all'Universit\u00e0 di Edimburgo che frequent\u00f2 per dieci anni senza per\u00f2 mai laurearsi.\nVita pubblica.\nRussell entr\u00f2 nella Camera dei Comuni come membro del partito Whig nel 1813. Nel 1819 abbracci\u00f2 la causa della riforma parlamentare e pass\u00f2 all'ala riformista degli Whigs gi\u00e0 dagli anni '20 dell'Ottocento. Quando gli Whigs andarono al potere nel 1830 col governo di Charles Grey, Russell entr\u00f2 nella formazione come \"Paymaster of the Forces\". Fu uno dei principali capi della lotta contro il \"Reform Act\" del 1832, guadagnandosi il soprannome di \"Finality Jack\" per il rifiuto definitivo che egli oppose alla riforma. Nel 1834, quando il leader dei comuni Lord Althorp, succedette al padre come Conte Spencer venendo trasferito alla camera dei Lords, Russell divenne il leader del partito Whig alla Camera dei Comuni, posizione che mantenne per il resto della decade sino all'esclusione del proprio partito dal governo nel 1841. In questa posizione Russell continu\u00f2 a guidare l'ala riformista del proprio partito richiamandosi in particolar modo alla libert\u00e0 religiosa e, nel ruolo di \"Home Secretary\" dalla fine degli anni '30, gioc\u00f2 un ruolo fondamentale nel democraticizzare il governo delle citt\u00e0 britanniche. Durante la sua carriera in parlamento, Lord John Russell fu rappresentante per la citt\u00e0 di Londra.\nNel 1845, come leader dell'opposizione, Russell si dimostr\u00f2 favorevole alla ripresa delle \"Corn Laws\", forzando il primo ministro conservatore Sir Robert Peel a seguirlo. \nPrimo ministro (1846-1852).\nQuando i conservatori si divisero in questo ambito l'anno successivo, Russel torn\u00f2 al potere nel 1846 con gli Whigs, questa volta per\u00f2 ricoprendo l'incarico di primo ministro. \nIl governo di Russell assicur\u00f2 riforme sociali come il finanziamento della formazione degli insegnanti e il passaggio della legge sulle fabbriche del 1847, che limitava l'orario di lavoro di donne e giovani (tra i 13 e i 18 anni) nelle fabbriche tessili a 10 ore al giorno.\nMalgrado i successi ottenuti, la \"premiership\" di Russell non fu in grado di assicurare il passaggio di molte misure governative a causa dei dissidi interni, gravati ancora di pi\u00f9 dalla carestia che in quegli anni colp\u00ec l'Irlanda. All'interno il conflitto maggiore era con il segretario degli esteri, Lord Palmerston, il quale era per natura propenso a favorire le rivoluzioni sul continente europeo. Quando, senza l'assenso reale, Palmerston riconobbe il colpo di Stato di Napoleone III di Francia del 2 dicembre 1851, Palmerston venne costretto a dare le proprie dimissioni dal governo. Nel febbraio del 1852, ad ogni modo, Palmerston ottenne la propria vendetta su John Russell sfiduciandolo e votando con l'opposizione, facendo cadere il primo governo Russell.\nAll'opposizione (febbraio-dicembre 1852).\nLa caduta del primo governo Russell port\u00f2 alla necessit\u00e0 di indire nuove elezioni al parlamento, che si tennero nel luglio 1852 e che videro l'elezione di 330 deputati Conservatori e 324 Whigs (tra questi ultimi erano presenti anche 38 membri che erano tecnicamente conservatori, ma seguivano la corrente di Robert Peel). I \"Peeliti\" avevano disertato il voto coi Conservatori per seguire la ripresa delle \"Corn Laws\". Le \"Corn Laws\" avevano imposto una tariffa su tutto il grano importato e avevano mantenuto alto non solo il prezzo del grano stesso, ma di conseguenza del pane che da esso veniva prodotto. Questo fatto aveva riscosso l'interesse dell'aristocrazia terriera che costituiva il corpo principale del partito conservatore.\nNessuno dei membri di questi gruppi minori era interessato a formare un nuovo governo di Conservatori proprio per gli scontri sulle \"Corn Laws\", ma John Russell e gli Whigs non riuscirono ad accaparrarsi un numero sufficiente di membri a favore del governo dalla propria parte. Per questo motivo, la regina Vittoria chiese al conte di Derby di formare un governo di minoranza.\nIl nuovo governo capeggiato dal conte di Derby ebbe vita breve e nel dicembre del 1852 venne sfiduciato.\nMinistro degli esteri del governo Aberdeen.\nRussell, come leader del partito Whig, port\u00f2 il gruppo ad una nuova coalizione con i \"Peeliti\", capeggiati da Lord Aberdeen. Aberdeen divenne primo ministro e dopo i coinvolgimenti di Palmerston nella vicenda del colpo di Stato di Luigi Napoleone Bonaparte in Francia egli si rese conto che questi non potesse essere nuovamente nominato ministro degli esteri e scelse di nominarlo il 28 dicembre 1852 alla carica di \"Home Secretary\". Per la carica di Segretario di Stato per gli Affari Esteri, dunque, Aberdeen scelse Russell il quale continuava ad essere il leader della pi\u00f9 grande coalizione di governo alla Camera dei Comuni.\nLa \"Questione orientale\".\nAssieme a Palmerston, Lord John Russell sostenne il coinvolgimento del Regno Unito al fianco della Francia nel tentativo di arginare la crescente potenza dell'Impero Russo. I due politici agirono all'interno del governo del conte di Aberdeen che invece si distingueva per essere un noto russofilo. L'Impero ottomano era ormai in declino e molte nazioni europee avevano pensato di trarre dei vantaggi da questo crollo. L'Impero Russo, in particolare, aveva visto la possibilit\u00e0 di ottenere degli sbocchi sul Mar Mediterraneo. Luigi Napoleone Bonaparte, per\u00f2, poco dopo il suo colpo di Stato aveva inviato a Costantinopoli degli ambasciatori per garantire alla Francia il \"protettorato esclusivo dei siti cristiani di Gerusalemme e della Terrasanta\". Luigi Napoleone Bonaparte (poi Napoleone III) era nipote dell'imperatore Napoleone I e molti ufficiali inglesi come Aberdeen, che avevano vissuto l'epopea napoleonica di inizio secolo, interpretavano questo gesto come la volont\u00e0 da parte del discendente di emulare lo zio e formare un nuovo impero che avrebbe portato a una guerra contro l'Inghilterra. Per questo motivo la maggior parte della popolazione era schierata con la Russia o rimaneva neutrale nella disputa. Ad ogni modo l'opinione pubblica inglese era destinata a cambiare in quanto, nelle parole di Lord Stratford de Redcliffe, diplomatico di considerevole ed ammirata esperienza, \"l'Inghilterra inizi\u00f2 a vedere dei vantaggi per s\u00e9 stessa dal crollo dell'Impero Ottomano\".\nQuando gli ottomani infine accettarono le richieste di Napoleone III, la Russia si oppose strenuamente a tale richiesta inviando il 7 maggio 1853 un uomo di fiducia dello zar, il principe Aleksandr Sergeevi\u010d Men\u0161ikov in Turchia affinch\u00e9 potesse concludere un differente accordo. Durante la guerra austro-russa di fine Settecento, la Russia aveva occupato le province di Valacchia e Moldavia. Sulla base del trattato di K\u00fc\u00e7\u00fck Kaynarca siglato nel 1774, la Russia aveva rinunciato a tali province restituendole all'Impero Ottomano in cambio del riconoscimento alla Russia del ruolo di protettrice dei luoghi cristiani a Gerusalemme ed in Terrasanta. Men\u0161ikov, dunque, si impegn\u00f2 in questo senso a far rispettare agli ottomani l'accordo preso anni addietro con l'intento ben pi\u00f9 serio di arginare l'influenza francese nell'area.\nJohn Russell, Palmerston e altri iniziarono dunque a vedere l'espansione della Russia come una minaccia per le colonie inglesi in India e per il commercio del Regno Unito con la Persia. Essi dunque sentirono il bisogno di siglare un accordo con la Francia proprio per difendere gli interessi inglesi. La Francia ag\u00ec inviando la nave \"Charlemagne\" nel Mar Nero nella primavera del 1852 come dimostrazione di forza nei confronti dei russi. I russi, dal canto loro, risposero con lo schieramento del 4\u00ba e del 5\u00ba Corpo d'armata lungo le rive del Danubio. In tutto questo il governo di Aberdeen si mantenne lontanno dalla proclamazione di guerra aperta e Russell stesso si trov\u00f2 frustrato dalla mancanza di un appoggio serio e deciso nella questione da parte del suo stesso governo e si dimise il 21 febbraio 1853. Aberdeen rimpiazz\u00f2 Russell con Lord Clarendon.\nInfine, nel maggio del 1853, Aberdeen venne obbligato a dare una dimostrazione di forza nella questione inviando una flotta, al comando dell'ammiraglio Armar Lowry Corry (1793-1855), che stazion\u00f2 nella baia di Biscay all'isola di Malta per poi unirsi a un'altra squadra guidata dall'ammiraglio Sir James Whitley Deans Dundas. Le forze combinate si riunirono a quelle francesi presso l'Isola di Salamina vicino ad Atene, in Grecia. La flotta anglo-francese salp\u00f2 quindi da questa localit\u00e0 verso le coste turche.\nLa Guerra di Crimea 1853-1856.\nIl 2 luglio 1853 le truppe russe occuparono le province di Valacchia e Moldavia, vassalle dell'Impero ottomano avvicinandosi alla riva settentrionale del Danubio. In risposta i turchi decisero di muovere le loro truppe verso la riva meridionale del Danubio e fortificarono le fortezze di Vidin e Silistra.\nL'Impero ottomano dichiar\u00f2 guerra alla Russia il 23 ottobre 1853. La flotta russa sconfisse quella turca nella battaglia di Sinope il 30 novembre 1853. Dopo che la Russia ebbe ignorato l'ultimatum di Gran Bretagna e Francia, entrambe le nazioni dichiararono guerra all'Impero russo il 28 marzo 1854.\nNel settembre del 1854 truppe inglesi, francesi e turche sbarcarono nella penisola di Crimea e iniziarono l'assedio della fortezza russa di Sebastopoli. Il 26 ottobre 1854 si combatt\u00e9 la battaglia di Balaklava con la famosa carica dei seicento. Il 5 novembre 1854 la vittoria alleata sulle truppe russe nella Battaglia di Inkerman port\u00f2 ad una nuova fase dell'assedio di Sebastopoli. I membri del parlamento inglese a questo punto iniziarono ad avere dei dubbi sulla conduzione della guerra e lo stesso Russell si dimise dai propri incarichi governativi.\nUna mozione parlamentare proposta da John Arthur Roebuck (1802\u20131879), il 29 gennaio 1855 richiese un'indagine circa la conduzione della guerra e, in particolar modo, all'investigazione della condotta del Duca di Newcastle quale Segretario di Stato per la Guerra. La mozione pass\u00f2 alla Camera dei Comuni con 305 voti favorevoli contro 148 contrari. Aberdeen a questo punto decise di dimettersi dal governo e venne chiesto a lord Palmerston di formare un nuovo governo. John Russell venne inviato a Vienna per negoziare, ma decise di ritirarsi nel 1855 temporaneamente dalla politica, concentrandosi nella scrittura.\nMinistro degli esteri nel governo Palmerston 1859-1860.\nNel 1859, dopo il breve governo conservatore, Russel acconsent\u00ec a divenire ministro degli esteri nel nuovo esecutivo Palmerston (considerato solitamente il primo vero governo liberale). Questi anni furono particolarmente intensi per il susseguersi di eventi cruciali nel mondo come il compimento dell'Unit\u00e0 d'Italia, la Guerra civile americana e quella dello Schleswig-Holstein tra Danimarca e stati tedeschi. Il suo incarico divenne famoso per la lettera che egli scrisse in difesa dell'indipendenza italiana inviato alla corte di Vittorio Emanuele II: \"Il governo di Sua Maest\u00e0 rivolger\u00e0 il suo sguardo alla gratificante prospettiva di un popolo che sta costruendo il grande edificio delle proprie libert\u00e0 e sta consolidando il proprio processo d'indipendenza, augurando simpatie e benefici in Europa\" (27 ottobre 1860).\nAlla Camera dei Lords.\nRussell venne nominato Pari come Conte Russell, di Kingston Russell nella contea di Dorset, e Visconte Amberley, di Amberley nella Contea di Gloucester e di Ardsalla nella Contea di Meath, nel 1861. Come Pari del Regno Unito, egli ebbe diritto di sedere nella Camera dei Lords ove rimase per tutto il resto della sua carriera.\nDi nuovo primo ministro 1865-1866.\nQuando Palmerston mor\u00ec improvvisamente sul finire del 1865, Russell nuovamente venne prescelto quale primo ministro. La sua seconda premiership fu frustrante e di breve durata, mostrando un Russel incapace di raggiungere la sua grande ambizione di espandere le franchige. Nel 1866 le divisioni interne alla sua fazione di governo portarono ad un crollo del gabinetto e Russel si ritir\u00f2 definitivamente dalla politica.\nMor\u00ec il 28 maggio 1878.\nMatrimoni e figli.\nL'11 aprile 1835, Russell spos\u00f2 Adelaide, lady Ribblesdale, figlia primogenita di Thomas Lister Esquire e gi\u00e0 vedova di Thomas Lister, II barone Ribblesdale, deceduto nel 1832. La sua morte nel 1838 concluse il primo matrimonio di Russel dopo appena tre anni. La coppia ebbe due figlie:\nIl 20 luglio 1841 Russell si rispos\u00f2 con lady Frances Anna-Maria Elliot-Murray-Kynynmound, figlia di Gilbert Elliot-Murray-Kynynmound, II conte di Minto. La coppia ebbe i seguenti figli:\nDopo la morte del figlio primogenito nel 1876, John, Frances Anna-Maria Elliot-Murray-Kynynmound si prese l'incarico di crescere i di lui figli, tra i quali \u00e8 degno di nota Bertrand Russell, matematico e filosofo."}
{"id": "221410", "revid": "339392", "url": "https://it.wikipedia.org/wiki?curid=221410", "title": "Lucio Ann\u00e9o Seneca il Vecchio", "text": ""}
{"id": "221412", "revid": "183694", "url": "https://it.wikipedia.org/wiki?curid=221412", "title": "Georg Wittig", "text": "I suoi studi gli valsero nel 1979 il premio Nobel per la chimica, premio che condivise con Herbert C. Brown.\nI contributi di Wittig riguardano anche la sintesi del composto metallorganico fenillitio e la scoperta di una serie di reazioni di riarrangiamento note come riarrangiamenti di Wittig.\nGeorg Wittig divenne noto nella comunit\u00e0 chimica per la sua spiccata attitudine pratica e sperimentale, interessandosi nei suoi lavori solamente in modo marginale riguardo ai concetti teorici."}
{"id": "221413", "revid": "125743783", "url": "https://it.wikipedia.org/wiki?curid=221413", "title": "Alexandros Panagulis", "text": "Fu un intellettuale e attivista per la democrazia e i diritti umani, rivoluzionario non marxista in lotta, anche armata, contro la dittatura dei colonnelli. A causa del suo fallito attentato contro il dittatore Ge\u014drgios Papadopoulos (1968), venne perseguitato, torturato e imprigionato a lungo, fino alla sua liberazione nel 1973 dopo una mobilitazione internazionale. Dopo un periodo di esilio in Italia, divenne deputato al parlamento greco per il partito liberaldemocratico Unione di Centro nel 1974, ma mor\u00ec due anni dopo in un misterioso incidente stradale, mentre stava indagando sui rapporti segreti intrattenuti da alcuni membri del nuovo governo democratico con i militari all'epoca del regime. \nPanagulis \u00e8 anche il protagonista di \"Un uomo\", famoso libro di Oriana Fallaci, giornalista e scrittrice italiana che fu la sua compagna di vita dal 1973 al 1976, testo che, insieme alla lunga intervista allora concessa alla stessa, lo rese celebre in tutto il mondo come simbolo della resistenza ai regimi autoritari.\nBiografia.\nSecondo figlio di Athena e Vassilios Panagulis, fratello minore di Georgios Panagulis, vittima del regime dei colonnelli e fratello maggiore di Efstathios detto Stathis (nato nel 1946), altro uomo politico (deputato del PASOK prima e di SYRIZA poi).\nGiovinezza.\nStudia al Politecnico nazionale di Atene (Metsovio) dove si laurea in Ingegneria Elettronica, quindi diventa ufficiale dell'esercito greco.\nSpirito libero e democratico, ispirato dalla tradizione umanista della Antica Grecia, Panagulis ancora adolescente entra nel settore giovanile dell'Organizzazione giovanile dell'Unione di Centro (O.N.E.K.), partito guidato da Ge\u014drgios Papandreou che in seguito cambier\u00e0 nome in Giovent\u00f9 Democratica Greca (E.DI.N).\nResistenza alla dittatura.\nDopo il colpo di Stato del 21 aprile 1967 entra nella resistenza contro il regime militare guidato da Ge\u014drgios Papadopoulos: per questo diserta durante il servizio militare a causa delle sue convinzioni democratiche e fonda l'organizzazione \"Resistenza Greca\".\nSi auto-esilia a Cipro per approntare un piano d'azione e, una volta rientrato in madrepatria pianifica, con i suoi stretti collaboratori, il tentativo di omicidio del dittatore Papadopoulos il 13 agosto 1968 vicino a Varkiza. L'attentato fallisce e Panagulis, autore materiale del piazzamento degli ordigni che non si innescarono al passaggio della limousine del dittatore, viene arrestato.\nPanagulis rifiuta subito l'offerta di collaborazione che la Giunta gli proponeva, e per questo fu sottoposto ad atroci torture fisiche e mentali.\nGiudicato dai tribunali militari il 3 novembre 1968, venne condannato a morte il 17 novembre 1968 e conseguentemente trasportato all'isola di Egina per l'esecuzione. Ma grazie alle pressioni della comunit\u00e0 internazionale e delle sue amicizie oltre al timore da parte del regime di farne un martire, la sentenza non viene eseguita, e cos\u00ec il 25 novembre 1968 Panagulis viene tradotto nelle prigioni militari di Boiati. La sua difesa al tribunale, in cui dichiar\u00f2 di accettare il processo ma non i metodi, e soprattutto le dichiarazioni false fatte passare per sue, fece il giro del mondo, insieme alla rivendicazione della liceit\u00e0 del tirannicidio:\n Il 5 giugno 1969 evade per la prima volta di prigione; dopo essere stato arrestato tenta nuovamente di scappare scavando un buco nel muro della cella ma viene immediatamente scoperto.\nPer punire questa sua \"scarsa disciplina\" viene quindi condotto provvisoriamente alla caserma di Goudi prima di essere riportato, un mese dopo, alla prigione di Boiati, dove fu chiuso in isolamento totale in una cella costruita appositamente per lui. La cella era una stanza seminterrata di due metri per tre con una piccola anticamera. Nel 1970 subisce un attentato in prigione, mentre \u00e8 in sciopero della fame: rischia di morire nell'incendio della sua cella. Nello stesso periodo, come racconta nell'intervista alla Fallaci, l'intellettuale e politico francese Jean-Jacques Servan-Schreiber tenta di farlo liberare, ma ottiene invece la consegna di un altro prigioniero, il compositore Mik\u012bs Theod\u014drak\u012bs, che aveva musicato alcune sue poesie.\nGli anni nella \"tomba\" e la scarcerazione.\nNei tre anni e mezzo passati nella \"tomba\", questo il soprannome dato alla cella, tent\u00f2 pi\u00f9 volte di evadere nuovamente senza successo. Riusc\u00ec inoltre a non cadere nel baratro della pazzia prendendosi continuamente gioco delle guardie e del direttore del carcere e resistendo stoicamente ad ogni umiliazione e pestaggio. Rifiuta un permesso per raggiungere il capezzale del padre morente e, in seguito (1973), di beneficiare dell'amnistia generale concessa dal regime dei colonnelli ai detenuti politici a seguito delle pressioni internazionali. Questo per evitare di dare al regime della Giunta una distorta immagine di democrazia agli occhi della stampa occidentale.\nDurante l'estate successiva, il 21 agosto, viene finalmente liberato, grazie all'amnistia. Il giorno successivo conosce la scrittrice e giornalista fiorentina Oriana Fallaci che diventer\u00e0 la sua compagna di vita. Si esilia di nuovo, questa volta a Firenze, in Italia, nella casa di campagna della Fallaci, per dare una nuova forza alla resistenza. La Fallaci rimase incinta di un figlio, ma lo perse dopo un litigio con lo stesso Panagulis.\nIl ritorno alla democrazia.\nNel 1974 la Giunta abdica e vengono indette elezioni democratiche. Panagulis, piuttosto restio a partecipare alla politica dei partiti, comprende che per continuare la sua azione deve entrare in parlamento, e per questo si presenta alle elezioni del novembre 1974 con l'Unione del Centro - Nuove forze (E.K. - N.D.), un partito di ispirazione liberale progressista, liberaldemocratica e \"venizelista\", derivato dal movimento di cui aveva gi\u00e0 fatto parte e guidato dall'ex premier Ge\u014drgios Papandreou. Diventa anche presidente dell'E.DI.N (3 settembre) e due mesi dopo viene eletto deputato del collegio di Atene.\nSoffre di problemi respiratori e di altro tipo a causa delle ossa rotte a bastonate e delle lesioni a organi interni riportate durante i pestaggi subiti in prigione. Nello stesso periodo testimonia al processo contro i suoi aguzzini, gli ufficiali Malios e Babalis, il direttore di Boiati Zakarakis e il maggiore Teofilojannacos, ma chiede che non venga loro inflitta la pena di morte, sostenendo di non odiare i tiranni deposti e poich\u00e9 si tratta di meri servi del regime di Papadopoulos e di Joannidis. Egli manifest\u00f2 invece un profondo rancore e disprezzo per il capo degli inquisitori, il colonnello della polizia militare Nicholas Hazizikis (da lui soprannominato \"lo scorpione\") che riusc\u00ec a scampare ai processi e fu l'unico uomo che gli faceva davvero perdere il suo autocontrollo.\nProsegue quindi, come deputato, la caccia ai politici che avevano collaborato con il regime dittatoriale lanciando contro di loro numerose accuse. Poco dopo la sua elezione rompe con la leadership del suo partito dopo aver chiesto invano l'epurazione di un suo componente, del quale aveva accertato la complicit\u00e0 con il vecchio regime. Era riuscito infatti ad ottenere in modo rocambolesco dei documenti dell'ESA (i servizi segreti ellenici) che provavano i rapporti di collaborazione tra alcuni politici e la Giunta, primo tra tutti Evangelos Averoff, il quale, essendo Ministro della Difesa e quindi capo di un esercito ripulito solo in parte dai generali corrotti, aveva un potere maggiore del Presidente della Repubblica.\nDeluso, ma deciso, d\u00e0 le dimissioni dal partito ma conserva la sua poltrona nel Parlamento ellenico come indipendente. Mantenne le sue accuse entrando quindi in conflitto aperto con il Ministro della difesa, ed altri.\nCol passare del tempo, soltanto la Fallaci, nonostante alcuni duri scontri nella coppia, resta al suo fianco in questa battaglia. Per mesi \u00e8 oggetto di pressioni e di minacce di morte, le quali aumentano dopo l'inizio delle pubblicazioni del dossier relativo agli agenti di sicurezza del regime dei colonnelli in un giornale ellenico, su iniziativa dello stesso Panagulis.\nMorte.\nLa notte tra il 30 aprile ed il 1\u00ba maggio 1976, mentre rientrava a Glifada, sua citt\u00e0 natale nei dintorni della capitale, Panagulis rimane vittima di un misterioso incidente automobilistico in viale Vouliagmenis, ad Atene. L'inchiesta ufficiale affermer\u00e0 che si era trattato soltanto di un errore dello stesso Panagulis, la cui vettura, una Fiat 131, era finita nello scivolo di un'autorimessa. Erano giunte a conclusioni ben diverse le perizie degli esperti italiani, i quali avevano parlato di un incidente provocato ad arte tramite speronamento da due automobili di grossa cilindrata.\nSecondo la Fallaci ed altri, uno degli esecutori materiali dell'omicidio andava riconosciuto in Michele Steffas, militante di destra con un passato di pilota professionista in Canada. Questo si era presentato spontaneamente alla polizia il 3 maggio come testimone dei fatti, sostenendo la tesi dell'errore umano. Verr\u00e0 in seguito condannato a pagare una multa per omissione di soccorso, ma le sue responsabilit\u00e0 non verranno mai provate.\nI funerali.\nIl suo funerale, svoltosi nella cattedrale di Atene il 5 maggio, divenne la pi\u00f9 grande manifestazione di popolo della storia greca.\nQuel giorno infatti giunsero ad Atene circa un milione e mezzo di persone, il che rese particolarmente difficoltoso lo svolgimento delle esequie e la sepoltura. Durante la cerimonia la gente in piazza urlava \"Zei zei zei\" (\"Vive vive vive\", abbreviato con la lettera greca Z, che ha la stessa pronuncia).\nEroe della democrazia che contribu\u00ec all'isolamento internazionale del regime dei colonnelli, Alexandros Panagulis fu definitivamente eliminato dalla lotta politica solo con l'incidente mortale che priv\u00f2 il paese delle verit\u00e0 di cui lui era a conoscenza e che avrebbero probabilmente portato la Grecia a fare altre scelte ed altri percorsi.\nUn monumento lo ricorda nel luogo della morte, mentre la tomba si trova nei pressi di Atene. A Firenze, nel Cimitero degli Allori, accanto a dove venne poi sepolta Oriana Fallaci, si trova un altro cippo commemorativo.\nLavoro poetico.\nPanagulis fu quotidianamente oggetto di torture atroci durante tutta la sua detenzione. Il suo auto-controllo, la sua disciplina, la sua determinazione per difendere le sue convinzioni e il suo senso dell'umorismo gli servirono di scudo contro le violenze fisiche e mentali.\nNella prigione di Boiati ha scritto i suoi poemi migliori sulle pareti della sua cella o su pezzi microscopici di coperta, spesso con il suo stesso sangue (in alcuni momenti della prigionia gli fu impedito di tenere con s\u00e9 carta e penna). Molti dei suoi poemi sono a tutt'oggi ancora sconosciuti a causa della dittatura; tuttavia riusc\u00ec a far uscire alcuni scritti dalla sua prigione in vari modi, altri li ha riscritti a memoria.\nMentre era ancora in prigione fu pubblicata a Palermo nel 1972 dall'editore Salvatore Fausto Flaccovio, e ristampata nel 1990 dal figlio Sergio Flaccovio, entrambi sotto la sigla editoriale S. F. Flaccovio, Editore - Palermo, la sua prima collezione, tradotta in italiano e testo greco a fronte, dal titolo \"Altri seguiranno: poesie e documenti dal carcere di Boyati\", con una nota introduttiva del politico italiano Ferruccio Parri e di Pier Paolo Pasolini, e una interessante \"CRONACA\", a cura di Kris Mancuso. Per questa collezione Panagulis ha ricevuto il Premio Viareggio Internazionale.\nDopo la sua liberazione fu pubblicata a Milano la sua seconda collezione sotto il titolo \"Vi scrivo da un carcere in Grecia\", con un'introduzione sempre di Pasolini. La pubblicazione in italiano fu successiva ad altre sue pubblicazioni in greco quale la raccolta chiamata \"La vernice\" (\"H Bogia\").\nSimbolo.\nLa vita ed il lavoro di Alexandros Panagulis hanno attratto l'interesse dei circoli artistici. Concretamente, il celebre compositore Mik\u012bs Theod\u014drak\u012bs, anche lui perseguitato per le sue idee dalla giunta dei colonnelli, compose in musica le sue poesie. Inoltre, la poesia e la vita di Panagulis sono diventate oggetto di studio per numerosi ricercatori. Tuttavia, \u00e8 Oriana Fallaci, che ha reso l'omaggio pi\u00f9 vibrante al genio letterario e al talento politico di Panagulis tramite il libro bestseller \"Un uomo\" (1979).\nQuasi titanico, con il suo coraggio e il suo lavoro ha contrassegnato la vita politica ed intellettuale della Grecia contemporanea. In quanto simbolo di libert\u00e0 e democrazia, ispira le nuove generazioni non solo in Grecia ma internazionalmente e trova il suo posto vicino ai politici che hanno combattuto per i diritti dell'uomo e le libert\u00e0 civili e politiche.\nLo stato greco gli ha pi\u00f9 volte reso omaggio dedicandogli un francobollo da 20 dracme e una scheda telefonica prepagata nel 20\u00ba anniversario della morte (1996) e ha dato il suo nome a luoghi pubblici o a stazioni come la fermata della metropolitana \"Alexandros Panagulis\" ad Atene nel 2004."}
{"id": "221414", "revid": "466539", "url": "https://it.wikipedia.org/wiki?curid=221414", "title": "Henry John Temple, III visconte Palmerston", "text": "Lord Palmerston viene soprattutto ricordato per la direzione della politica estera del Regno Unito in un periodo in cui la Gran Bretagna si trovava al massimo della sua potenza, in qualit\u00e0 di Segretario di Stato per gli Affari Esteri prima e di Primo Ministro poi. Molte delle sue azioni aggressive, oggi indicate col termine di interventismo, destarono non poche controversie e rimangono un tema delicato. Lo storico A.J.P. Taylor cos\u00ec descrisse il visconte Palmerston:\nBiografia.\nGiovinezza ed educazione.\nHenry John Temple nacque a Westminster il 20 ottobre 1784 nella residenza di famiglia, una casata che era il ramo irlandese della famiglia Temple. Suo padre era Henry Temple, II visconte Palmerston (1739\u20131802), e sua madre era Mary (1752\u20131805), figlia di Benjamin Mee, mercante londinese. Dal 1792 al 1794, il giovane e futuro lord Palmerston accompagn\u00f2 la famiglia in un tour continentale in Francia, Svizzera, Italia, Hannover e Paesi Bassi. Mentre si trovava in Italia inoltre Palmerston ebbe un tutore italiano, ricordato nelle sue memorie col nome di \"signor Gaetano\", ed era quindi in grado di scrivere e parlare fluentemente italiano.\nTornato in patria, venne educato alla Harrow School (1795\u20131800), dove studi\u00f2 assieme al futuro ammiraglio Augustus Clifford, a John Spencer, III conte Spencer ed al Visconte Duncannon. Nel 1799 il padre lo port\u00f2 per la prima volta alla Camera dei Comuni, dove Palmerston ebbe modo di stringere la mano all'allora primo ministro William Pitt.\nPalmerston frequent\u00f2 quindi l'Universit\u00e0 di Edimburgo (1800\u20131803), dove studi\u00f2 economia politica con Dugald Stewart, amico dei filosofi scozzesi Adam Ferguson e Adam Smith. Lord Minto scrisse ai genitori di Palmerston che il giovane era di buone maniere e si distingueva per il proprio charme.\nPalmerston succedette al titolo paterno di Visconte Palmerston il 17 aprile 1802, prima di aver raggiunto i 18 anni. Palmerston frequent\u00f2 in seguito il St John's College di Cambridge (1803\u20131806). In quanto nobiluomo, gli venne concesso di ottenere il titolo di Master of Arts senza esami , ma Palmerston si batt\u00e9 per sostenere comunque gli esami previsti per ottenere quel diploma, bench\u00e9 infine il college non glielo concesse.\nDopo che nel 1803 venne dichiarata la guerra alla Francia, Palmerston ader\u00ec come ufficiale allo stuolo di volontari che si proposero di contrastare una possibile invasione della Gran Bretagna. Egli venne anche nominato Luogotenente-Colonnello nel ruolo di comandante dei Romsey Volunteers.\nI primi anni di politica: 1806\u20131809.\nNel febbraio del 1806 Palmerston venne sconfitto nelle elezioni nella circoscrizione dell'Universit\u00e0 di Cambridge. Nel novembre di quell'anno, ad ogni modo, egli venne eletto per la circoscrizione di Horsham, alla quale dovette rinunciare nel gennaio 1807 quando la maggioranza Whig alla Camera dei Comuni vot\u00f2 un provvedimento contro di lui.\nSotto la tutela di Lord Chichester e di Lord Malmesbury, gli venne offerto il posto di Junior Lord dell'Ammiragliato nel ministero del Duca di Portland. Palmerston si present\u00f2 comunque per la sede di Cambridge nel 1807, ma perse per tre voti.\nPalmerston entr\u00f2 in parlamento come Tory per la circoscrizione di Newport sull'Isola di Wight nel giugno del 1807. Il 3 febbraio 1808 Palmerston parl\u00f2 in favore dell'ottimo lavoro di diplomazia che la Gran Bretagna stava portando avanti e del bombardamento di Copenaghen, oltre che della cattura e della distruzione della flotta danese ad opera della Royal Navy nella Battaglia di Copenaghen. Al tempo dell'attacco a Copenaghen, la Danimarca era neutrale, ma Napoleone si era recentemente accordato con l'Impero russo nel Trattato di Tilsit per proporre un'alleanza navale contro la Gran Bretagna che includesse la flotta danese, in preparazione di una possibile invasione dell'Inghilterra. Prevedendo questo fatto, la Gran Bretagna aveva offerto alla Danimarca la possibilit\u00e0 di rinunciare e di rimanere neutrale sino alla fine degli scontri. I Danesi, per\u00f2, rifiutarono l'ultimatum e l'Inghilterra attacc\u00f2 Copenaghen senza una preventiva dichiarazione di guerra. In quelle ore l'esercito danese, sotto il comando del Principe ereditario (il futuro re Federico VI di Danimarca), difendeva le frontiere del sud contro possibili attacchi francesi e questo rendeva la difesa di Copenaghen piuttosto debole. Copenaghen venne bombardata. Palmerston giustific\u00f2 l'attacco riferendosi alle ambizioni di Napoleone nel voler ottenere il controllo della flotta danese:\n\u2026si pu\u00f2 dire chiaramente che l'enorme potenza della Francia le consente di sottomettere gli stati pi\u00f9 deboli per divenire un nemico dell'Inghilterra\u2026 \u00c8 questa la legge dell'autoconservazione che l'Inghilterra adduce a giustificazione del proprio agire. Dovete ammettere, onorevoli gentiluomini, che se la Danimarca avesse mosso ostilit\u00e0 contro il nostro Paese, avremmo comunque dovuto usare dei metodi per tutelarci\u2026 La Danimarca che decide di allearsi coi nostri nemici \u00e8 equiparabile ad una Danimarca che attacca per propria iniziativa, e quindi vale la legge dell'autoconservazione\u2026 Qualcuno di voi pensa realmente che il Buonaparte si farebbe spaventare da una qualche considerazione di giustizia nell'agire contro la Danimarca come ha fatto con altri paesi?\nIn una lettera ad un amico datata 24 dicembre 1807, Palmerston descrisse il deputato Whig Edmund Burke come possessore della \"palma della profezia politica\".\nSegretario di Stato per la Guerra: 1809\u20131828.\nIl discorso di lord Palmerston ebbe cos\u00ec tanto successo che Perceval, che form\u00f2 il proprio governo nel 1809, gli chiese di diventare Cancelliere dello Scacchiere. Lord Palmerston prefer\u00ec l'incarico di Segretario per la Guerra, incaricato esclusivamente degli affari finanziari dell'esercito inglese. Senza un posto nel gabinetto di governo, egli rimase a tale incarico per i successivi vent'anni.\nIl 10 marzo 1812 Palmerston parl\u00f2 in favore della limitazione della presenza di soldati stranieri nelle armate britanniche al numero di 16.000, e richiese comunque che la maggior parte di essi fosse impiegata all'estero. Palmerston era inoltre favorevole al mantenimento di un esercito stabile anche in tempo di pace. L'8 marzo 1816 Palmerston tenne un nuovo discorso alla Camera dei Comuni, nel quale lod\u00f2 l'operato dell'esercito inglese nelle guerre napoleoniche conclusesi l'anno precedente. In risposta alle critiche radicali, Palmerston fece un nuovo discorso alla Camera dei Comuni il 16 maggio 1820, nel quale dichiar\u00f2 che \"il coinvolgimento dell'Inghilterra negli scontri non era contro le potenze di tutta l'Europa, ma era a favore delle forze confederate del mondo civilizzato. Il nostro oggetto non era la gloria militare, n\u00e9 l'acquisizione territoriale, n\u00e9 l'orgoglio, ma solo il voler mantenere la nostra indipendenza come nazione indipendente, pur considerando il grande prezzo che abbiamo e stiamo pagando per la libert\u00e0\".\nCon l'amministrazione Tory di Lord Liverpool, dopo il suicidio di Castlereagh nel 1822, il gabinetto di governo inizi\u00f2 a dividersi in differenti linee politiche. L'ala pi\u00f9 liberale dei Tories guidata da George Canning, che divenne Segretario di Stato per gli affari esteri e Leader della Camera dei Comuni, con William Huskisson richiedeva l'applicazione delle dottrine del libero commercio e l'emancipazione dei cattolici. Anche se lord Palmerston non si trovava ancora nel gabinetto di governo, egli cordialmente appoggi\u00f2 le misure di Canning e dei suoi sostenitori. Il 26 febbraio 1828 Palmerston fece un discorso in favore dell'emancipazione dei cattolici. Palmerston appoggi\u00f2 anche la campagna per il passaggio del Reform Bill, che estendeva il voto degli uomini britannici. Uno dei suoi biografi disse: \"Come molti Pittiti, ora tra le file dei tories, egli aveva a cuore i whig\". L'emancipazione dei cattolici infine pass\u00f2 in parlamento nel 1829 quando Palmerston si trovava all'opposizione. Il Great Reform Act pass\u00f2 al parlamento nel 1832.\nIl 1\u00ba aprile 1818 un ufficiale in pensione a mezza paga, il Luogotenente Davies, spar\u00f2 a Palmerston sulle scale che portavano al War Office. Ad ogni modo la pallottola sfior\u00f2 appena la sua schiena e la sua ferita fu lieve. Dopo che venne accertata l'instabilit\u00e0 mentale di Davies, Palmerston si offr\u00ec di pagargli le spese di difesa al processo e si premur\u00f2 poi di inviarlo al Bethlem Royal Hospital, dove pot\u00e9 rimanere in cura.\nAlla morte di lord Liverpool, Canning venne chiamato a succedergli quale Primo Ministro. I Tories pi\u00f9 conservatori, tra i quali si trovava Sir Robert Peel, ritirarono il loro sostegno a tale nomina e venne a formarsi un'alleanza tra i liberali e gli Whigs. Il posto di Cancelliere dello Scacchiere venne offerto a lord Palmerston, che decise di accettarlo, ma la sua nomina venne frustrata da molti intrighi intessuti dal re Giorgio IV e da John Charles Herries. Lord Palmerston rimase Segretario di Stato per la Guerra, ottenendo nel contempo anche un posto nel gabinetto di governo. L'amministrazione Canning si concluse dopo appena quattro mesi di governo alla morte del primo ministro, al quale succedette Lord Goderich, che gli sopravvisse appena un anno.\nI Canningiti rimasero influenti al governo e il Duca di Wellington si batt\u00e9 per includere lord Palmerston, Huskisson, Charles Grant, William Lamb e il conte di Dudley nel governo che avrebbe dovuto formarsi. Ad ogni modo, la disputa tra Wellington e Huskisson sulle rappresentanze al parlamento per Manchester e Birmingham port\u00f2 alle dimissioni di Huskisson e dei suoi alleati, tra i quali si trovava lord Palmerston. Nella primavera del 1828, dopo vent'anni di governo, lord Palmerston si trovava all'opposizione.\nAll'opposizione: 1828\u20131830.\nA seguito del suo spostamento all'opposizione, lord Palmerston sembr\u00f2 concentrarsi essenzialmente sulla politica estera. Egli gi\u00e0 aveva spalleggiato l'intervento di Wellington nella Guerra d'indipendenza greca ed aveva in quegli anni compiuto numerose visite a Parigi dove aveva avuto modo di vedere il progressivo declino della casata dei Borbone. Il 1\u00ba giugno 1829 fece il proprio primo grande discorso sugli affari esteri.\nPalmerston era un grande oratore: il suo linguaggio non era molto ricercato, ma egli riusciva cos\u00ec a trovare le parole per esprimere al meglio la forza delle sue parole e per attirare l'attenzione di quanti l'ascoltavano. Nel settembre del 1830 il duca di Wellington fece dei tentativi per cercare di far rientrare lord Palmerston nel gabinetto di governo, ma egli rifiut\u00f2 di aderire senza l'ingresso anche di Lord Lansdowne e Lord Grey, due famosi Whigs. Fu per questo, si pu\u00f2 dire, che le alleanze cambiarono dal 1830.\nSegretario di Stato per gli Affari Esteri: 1830\u20131841.\nPalmerston riusc\u00ec dunque a entrare di nuovo nel gabinetto di governo con grande energia e continu\u00f2 ad esercitare la sua influenza per altri vent'anni (precisamente nel 1830\u20131834, 1835\u20131841 e nel 1846-1851). Essenzialmente, Palmerston fu responsabile di tutta la politica estera inglese dall'epoca della rivoluzione francese e belga del 1830 sino al dicembre del 1851. Per il suo spirito \"abrasivo\" e pungente si guadagn\u00f2 il soprannome di \"Lord Pumice Stone\" (\"Lord pietra pomice\"), inaugurando la cosiddetta \"gunboat diplomacy\".\nLe crisi del 1830.\nLe rivoluzioni del 1830 diedero uno scossone al sistema di governo europeo della restaurazione creatasi dopo il Congresso di Vienna. I Paesi Bassi dovettero cedere una parte dei loro possedimenti alla formazione del Regno del Belgio, il Regno di Portogallo fu la scena di una guerra civile e la Spagna dovette accettare la prammatica sanzione, che pose sul trono Isabella II di Spagna. La Polonia si mise in armi contro l'Impero russo mentre le potenze nordiche (Russia, Prussia e Austria) formarono una stretta alleanza che minacciava di minare le libert\u00e0 dell'Europa.\nLa politica di Palmerston fu innanzitutto diretta a salvaguardare gli interessi del Regno Unito, mantenendo la pace e il bilanciamento tra le potenze con il controllo dello \"status quo\" in Europa.\nBelgio.\nGuglielmo I dei Paesi Bassi si appell\u00f2 alle grandi potenze che lo avevano posto sul trono dopo le guerre napoleoniche per mantenere i propri diritti e venne pertanto convocata una conferenza internazionale a Londra. La soluzione britannica propendeva per l'indipendenza del Belgio, che lord Palmerston vedeva come un grande contributo alla sicurezza della Gran Bretagna, ma nessuna soluzione sarebbe stata indolore. Da un lato le potenze nordiche erano ansiose di difendere Guglielmo I, d'altra parte molti rivoluzionari belgi, come Charles de Brouck\u00e8re e Charles Rogier, appoggiavano la riunione delle province belghe alla Francia. La politica del Regno Unito era ora amichevole nei confronti della Francia, ma si comprendeva che l'annessione del Belgio avrebbe nuovamente sbilanciato le potenze europee e lo stesso Guglielmo I si rendeva quindi conto che avrebbe incontrato la resistenza armata di Francia e Regno Unito in caso di continue pretese. Alla fine prevalse la politica britannica, e il principe Leopoldo di Sassonia-Coburgo-Gotha, vedovo di una principessa inglese, venne posto sul nuovo trono del Belgio.\nFrancia, Spagna e Portogallo nel 1830.\nNel 1833 e nel 1834 le giovani regine Maria II del Portogallo e Isabella II di Spagna erano l'espressione costituzionalista dei loro paesi. Le loro posizioni si trovavano ad ogni modo sotto la pressione continua di personaggi assolutisti come Michele del Portogallo e don Carlos di Spagna, che erano i maschi pi\u00f9 vicini alla linea di successione. Lord Palmerston decise quindi di portare avanti il piano della quadruplice alleanza per contrastare l'alleanza delle potenze nordiche. Per la questione spagnola, il trattato di pacificazione venne siglato a Londra il 22 aprile 1834, anche se la guerriglia si protrasse ancora a lungo.\nLa Francia era stata riluttante al trattato di alleanza e non fu mai zelante nel proprio ruolo. Luigi Filippo di Francia venne accusato di favorire segretamente i carlisti - i sostenitori di don Carlos - ed \u00e8 probabile che l'esitazione della corte francese su questa questione fu una delle cause della personale ostilit\u00e0 che contrappose lord Palmerston al re di Francia da quel momento in poi.\nI Balcani ed il vicino oriente: la difesa della Turchia nel 1830.\nLord Palmerston si interess\u00f2 moltissimo nella questione diplomatica dell'Europa orientale. Durante la Guerra d'indipendenza greca egli aveva energicamente appoggiato la causa dei greci ed aveva riconosciuto il Trattato di Costantinopoli con il quale la Grecia otteneva ufficialmente la sua indipendenza. Ad ogni modo, dal 1830 la difesa dell'Impero ottomano era divenuto uno dei punti cardine della sua politica. Egli credeva nella rigenerazione della Turchia: \"tutto ci\u00f2 che abbiamo udito\" scrisse a Bulwer (Lord Dalling) \"circa il decadimento dell'Impero turco, \u00e8 una pura propaganda senza senso.\" Altri suoi obbiettivi principali erano prevenire che la Russia potesse stabilirsi sul Bosforo e impedire alla Francia di fare lo stesso nell'area del Nilo. Egli era intenzionato a mantenere l'autorit\u00e0 della Sublime Porta come punto di sbarramento per entrambe queste potenze, senza entrare per il momento direttamente in conflitto con loro.\nLord Palmerston da molto tempo aveva dubbi anche sulla Russia e sulle sue attitudini autocratiche, che offendevano i principi liberali nei quali l'Inghilterra credeva e perch\u00e9 essa era intenzionata a indebolire l'impero britannico.\nLord Palmerston si schier\u00f2 nuovamente a favore dell'Impero ottomano: \"se possiamo procurargli almeno un decennio di pace sotto la protezione globale di cinque potenze unite, e se questi anni serviranno per riorganizzare il sistema interno dell'impero, non c'\u00e8 ragione perch\u00e9 non la si possa ritenere poi di nuovo una potenza rispettabile\". Nel frattempo per\u00f2 il pasci\u00e0 d'Egitto, Mehmet Ali, aveva approfittato della debolezza dell'Impero ottomano al quale formalmente era sottoposto per conquistare nel 1840 la Siria, dove aveva vinto la Battaglia di Nezib contro le forze ottomane. Lord Ponsonby, ambasciatore inglese a Costantinopoli, urgentemente richiese al governo britannico di intervenire assieme alle altre potenze in tutela. La Francia, ad ogni modo, che aveva mantenuto stretti legami col pasci\u00e0 nella speranza di ottenere l'area dell'Egitto, si rifiut\u00f2 di partecipare alle misure coercitive nei confronti di Mehmet Ali, venendo meno ai propri impegni nell'alleanza.\nLord Palmerston, irritato dalla politica della Francia nella questione, sigl\u00f2 la Convenzione di Londra del 15 luglio 1840 con Austria, Russia e Prussia - senza il consenso del governo francese. Questa decisione venne presa con non poche esitazioni e opposizioni da parte di molti membri del gabinetto di governo inglese. Lord Palmerston forz\u00f2 pesantemente l'applicazione di misure dure nei confronti del pasci\u00e0 egiziano dichiarando in una lettera al primo ministro, Lord Melbourne, che egli si sarebbe dimesso se la sua politica non fosse stata accettata.\nLa Convenzione di Londra decise di garantire a Mehmet Ali il governo ereditario dell'Egitto in cambio della restituzione di Siria e Libano, ma egli rifiut\u00f2. Le potenze europee decisero dunque di intervenire con la forza bombardando Beirut, Acri e facendo collassare rapidamente la potenza di Mehmet Ali. La politica di lord Palmerston si dimostr\u00f2 vincente e ottenne la reputazione di grande uomo politico della sua epoca.\nAll'opposizione: 1841\u201346.\nDopo alcuni mesi di amministrazione Melbourne essa ebbe fine (1841) e lord Palmerston rimase per cinque anni senza incarichi politici. La crisi di governo era passata, ma il cambio che in Francia vide Adolphe Thiers al posto di Fran\u00e7ois Guizot e in Inghilterra Lord Aberdeen al posto di lord Palmerston, furono gli eventi che decisamente pacificarono il mondo dell'epoca. Lord Palmerston aveva adottato l'opinione che la pace con la Francia non potesse essere evitata e che invece la guerra tra i due stati fosse prima o poi inevitabile. Aberdeen e Guizot inaugurarono una politica differente, riuscendo con animo cordiale e amichevole a far prosperare entrambi i paesi. Durante l'amministrazione di Sir Robert Peel, Lord Palmerston condusse una vita appartata, ma decise di riemergere per attaccare il Trattato Webster-Ashburton concluso dal governo con gli Stati Uniti. Il Trattato Webster-Ashburton del 1842 risolveva le numerose dispute sorte tra Regno Unito e Stati Uniti circa gli esatti confini del Canada, e precisamente tra il Nuovo Brunswick e lo stato del Maine, cos\u00ec come nel Minnesota sino al Lake of the Woods.\nLa reputazione di lord Palmerston come interventista e la sua poca popolarit\u00e0 presso la regina e presso gli altri rappresentanti del partito Whig peggior\u00f2 a tal punto che Lord John Russell tent\u00f2 nel dicembre del 1845 di formare un governo, ma la combinazione fall\u00ec dal momento che Lord Grey si rifiut\u00f2 di aderire ad un governo con lord Palmerston, intuendo che egli avrebbe voluto riprendere la direzione degli affari esteri. Alcuni mesi dopo, ad ogni modo, queste difficolt\u00e0 vennero sorpassate; i Whigs tornarono al potere e a lord Palmerston vennero assegnati gli Affari Esteri (luglio 1846), con l'assicurazione personale di lord Russell alla regina che egli personalmente avrebbe sorvegliato e controllato strettamente ogni procedimento adottato dal visconte Palmerston.\nSegretario agli Affari Esteri: 1846\u20131851.\nFrancia e Spagna, 1845.\nIl governo francese vide la nomina di lord Palmerston al ministero degli esteri inglesi come il segno dell'inizio di nuove ostilit\u00e0. Lord Palmerston, infatti, si era gi\u00e0 impegnato fin dall'inizio a mettere in difficolt\u00e0 la Francia sul piano internazionale, proponendo il principe di Coburgo quale possibile candidato per sposare la giovane regina Isabella di Spagna. Con un Coburgo sul trono spagnolo, infatti, lord Palmerston sperava di riuscire a schiacciare la Francia in quella morsa che dal Trattato di Utrecht del 1713 non aveva rotto gli equilibri tra i due paesi, ma lo stato francese riusc\u00ec ad avere la meglio e la regina di Spagna spos\u00f2 un suo cugino.\nSecondo lo storico David Brown, invece, il tentativo di Palmerston in questi anni e nei successivi fu prevalentemente quello di bilanciare le forze in Europa, pur non facendo perdere all'Inghilterra il proprio tradizionale posto di prestigio nonch\u00e9 la sua influenza a livello di politica internazionale.\nIl sostegno alle rivoluzioni all'estero.\nLe rivoluzioni del 1848 scoppiarono come una bomba in tutta Europa in un periodo brevissimo, sconvolgendo pesantemente la maggior parte dei troni, ad eccezione di Russia, Spagna e Belgio. Lord Palmerston era favorevole, o lo si riteneva simpatizzante, apertamente del partito rivoluzionario. In particolare egli sosteneva l'autodeterminazione nazionale come una pietra miliare per costruire con le costituzioni le libert\u00e0 delle varie nazioni del continente.\nIn Irlanda.\nMa, malgrado le sue posizioni generali in Europa, quando si tratt\u00f2 della Ribellione dei Giovani Irlandesi del 1848 Palmerston si oppose a questi movimenti, in quanto la sua famiglia deteneva molti terreni e possedimenti in Irlanda. In questo senso egli appoggi\u00f2 inoltre le azioni del governo inglese per assicurare cibo e beni alla popolazione irlandese durante la grande carestia che colp\u00ec l'Irlanda nella seconda met\u00e0 degli anni '40 dell'Ottocento, in particolare nella Contea Sligo, dove lord Palmerston aveva la propria residenza estiva e dove la carestia aveva particolarmente infierito sulla popolazione.\nL'indipendenza ungherese.\nIn Ungheria la guerra civile, che aveva raggiunto le porte di Vienna, scoppi\u00f2 con nuova veemenza aiutata dall'intervento della Russia. Il principe Felix von Schwarzenberg assunse il governo dell'Impero con potere quasi dittatoriale. Malgrado questo lord Palmerston continu\u00f2 a mantenere la propria condotta, e anzi si prodig\u00f2 in segreto per inviare aiuti agli ungheresi insorti, ricevendo con grandi onori Lajos Kossuth, il capo dei democratici e dei costituzionalisti ungheresi, quando egli giunse nel Regno Unito.\nLe reazioni della regina e del parlamento al 1848 ed alla condotta di Palmerston.\nQuesto stato delle cose veniva mal tollerato dalla maggior parte dei membri della corte britannica e da molti ministri di governo. In molte occasioni, lord Palmerston aveva fatto passi importanti in politica senza consultare gli organi principali di governo. La regina Vittoria ed il principe consorte Alberto inoltre non nascosero il loro imbarazzo, in quanto responsabili delle azioni di lord Palmerston presso le altre corti europee.\nQuando Benjamin Disraeli e altri decisero di discutere per nottate intere alla Camera dei Lords su come limitare il cattivo influsso di lord Palmerston sulla politica estera del Paese, il ministro decise di rispondere con un discorso di cinque ore sulla politica liberale e sull'interventismo in generale. Con uno sguardo alla propria carriera politica egli afferm\u00f2:\nGeneralmente gli storici tendono a pensare che sia lord Russel che la regina Vittoria fossero rimasti apparentemente impassibili in questo caso, sperando l'uno che l'altra avrebbe preso l'iniziativa di chiedere a lord Palmerston di dimettersi dal governo. Questo per\u00f2 non avvenne mai, in quanto la regina venne dissuasa dal principe Alberto, che prendeva molto seriamente i limiti del potere costituzionale che prevedeva il non intervento del monarca in questioni interne del governo, e dall'altro lato lord Russell riteneva che la competenza e il prestigio con la popolazione detenuto da lord Palmerston lo rendessero indispensabile nel gabinetto di governo, pur con qualche debita correzione.\nL'affare \"Don Pacifico\" ed il colpo di Stato francese: il parlamento e la regina, 1850.\nNel 1847 la casa di Don Pacifico, un mercante di Gibilterra di origine ebraica che viveva ad Atene, venne attaccata da una folla di antisemiti. Tra la folla si trovava anche il figlio di un ministro del governo greco e, durante l'attacco, la polizia greca non era intervenuta a sedare l'attacco, ma si era limitata ad osservare lo svolgersi degli eventi. Dal momento che Don Pacifico era a tutti gli effetti un cittadino dell'Impero Britannico, il governo inglese si espresse sulla questione. Nel gennaio del 1850 Palmerston decise di prendere apertamente le difese di Don Pacifico e blocc\u00f2 il porto del Pireo in Grecia. Dal momento che la Grecia si trovava ancora sotto la tutela congiunta di tre potenze (Regno Unito, Francia e Russia), Francia e Russia protestarono per il ruolo coercitivo della flotta inglese nel porto ateniese.\nDopo un memorabile dibattito (17 giugno) la politica di lord Palmerston venne condannata e non pass\u00f2 per un solo voto alla Camera dei Lords. Il grande discorso che lord Palmerston tenne il 25 giugno di quell'anno fu importante non solo per la rivendicazione di questa causa, ma per tutta la propria gestione della politica estera. Fu in questo stesso discorso, della durata globale di cinque ore, che lord Palmerston fece la nota dichiarazione secondo la quale un uomo britannico, ovunque egli si trovi, debba essere protetto dal forte braccio del governo inglese contro ingiustizie commesse contro di lui, comparando l'Impero Britannico all'Impero Romano, nel quale un cittadino di Roma aveva il diritto di camminare libero sulla terra senza essere molestato da potenze estere. Il discorso divenne pertanto noto con la locuzione latina \"Civis Romanus sum\" (\"Sono cittadino di Roma\").\nMalgrado la questione, dopo questo discorso pochi si sentirono in grado di condannare le parole di lord Palmerston e la conduzione delle relazioni estere che la corona britannica stava portando avanti. In quello stesso anno, comunque, la regina non manc\u00f2 di sottolineare attraverso un breve inviato allo stesso lord Palmerston il suo disappunto per le mancate informazioni delle sue azioni al governo ed egli, sommessamente, accett\u00f2 le critiche rivoltegli sapendo ormai per\u00f2 di aver conquistato molti con le sue parole.\nIl 2 dicembre 1851 Luigi Napoleone Bonaparte (che nel 1848 era stato eletto presidente della Repubblica Francese), port\u00f2 avanti il suo colpo di Stato, dissolvendo l'Assemblea Nazionale francese e facendo arrestare molti sostenitori repubblicani. Palmerston privatamente decise di congratularsi con Napoleone per il suo trionfo, non mancando per\u00f2 di sottolineare come la costituzione inglese fosse stata scritta in tempi remoti mentre quella francese aveva impiegato \"cinque rivoluzioni dal 1789 per essere scritta nel 1850, con la caduta di molte teste e il tormento dell'intera nazione francese\". Ad ogni modo il gabinetto di governo inglese decise che il Regno Unito si sarebbe mantenuto neutrale nella questione e pertanto venne chiesto anche a Palmerston di uniformarsi a questo sentimento di governo circa il colpo di Stato francese. Ad ogni modo, il principe Alberto inizi\u00f2 a indagare sulle rinnovate simpatie francesi di lord Palmerston e la regina venne presto a sapere che lo stesso ministro aveva inviato una lettera privata al Bonaparte senza prima averla mostrata a lei. La regina Vittoria a questo punto impose ufficialmente a lord Palmerston di dimettersi dal governo.\nHome Secretary: 1852\u20131855.\nDopo un breve periodo passato con la minoranza conservatrice, il conte di Aberdeen divenne primo ministro in un governo di coalizione tra Whigs e Peeliti (con Russell al ruolo di Segretario per gli Affari Esteri e leader della Camera dei Comuni. Divenendo per loro impossibile formare un governo senza lord Palmerston, egli venne nominato Home Secretary nel dicembre del 1852, il che fece supporre a molti che questa sua curiosa nomina fosse per non incaricarlo degli affari esteri della corona.\nLe riforme sociali.\nIn questo suo nuovo ruolo di Home Secretary Palmerston riusc\u00ec a far passare il Factory Act 1853, che rimosse i principi del precedente Factory Acts e pose fuori legge i lavoratori minorili dalle 18.00 alle 6.00, ritenendo che essi dovessero avere un orario di lavoro pi\u00f9 adatto alla loro et\u00e0. Egli tent\u00f2 di far passare anche un decreto col quale confermava i diritti dei lavoratori, ma questo venne rigettato dalla Camera dei Lords. Egli introdusse il Truck Act, che pose fine al pagamento degli impiegati in natura al posto che in denaro, come ancora si faceva presso alcuni datori di lavoro, cos\u00ec come impediva ai datori di lavoro di costringere i loro dipendenti a comprare i beni di necessit\u00e0 nei negozi di loro propriet\u00e0. Nell'agosto del 1853 Palmerston introdusse lo Smoke Abatement Act, un provvedimento per combattere il crescente \"fumo di Londra\" derivato dall'uso del carbone, un grande problema dell'era industriale in Inghilterra. Egli vide anche il passaggio a legge del Vaccination Act 1853, che port\u00f2 alla vaccinazione di molti bambini per la prima volta. Palmerston mise inoltre fuorilegge la sepoltura di defunti nelle chiese, diritto che venne mantenuto unicamente per le famiglie ricche i cui antenati avessero acquisito tale diritto nel passato. Palmerston si oppose a tale pratica comune per assicurare la salute pubblica, seppelendo i cadaveri al di fuori dei confini delle citt\u00e0, e quindi nei cimiteri.\nLa riforma penale.\nPalmerston ridusse il periodo nel quale i prigionieri dovevano essere mantenuti in isolamento da diciotto a nove mesi. Egli pose inoltre fine al trasporto forzato dei prigionieri all'Isola del Diavolo in Tasmania col passaggio del Penal Servitude Act 1853, che ridusse inoltre il massimo della pena per la maggior parte dei reati. Palmerston riusc\u00ec inoltre a far passare il Reformatory Schools Act 1854, che confer\u00ec all'Home Secretary il potere di disporre che i prigionieri pi\u00f9 giovani venissero mandati in riformatori appositi anzich\u00e9 in prigione, ma suo malgrado venne forzato ad accettare un emendamento a questo decreto, secondo il quale il prigioniero avrebbe dovuto trascorrere in cella almeno tre mesi della sua pena. Quando nell'ottobre del 1854 lord Palmerston visit\u00f2 la prigione di Parkhurst e convers\u00f2 con tre giovani detenuti, egli rimase positivamente impressionato dalla loro condotta e dispose pertanto che fossero inviati in riformatorio. Egli dispose inoltre un rifacimento dei sistemi di ventilazione nelle celle.\nLa riforma elettorale.\nPalmerston si oppose strenuamente ai piani di Lord John Russell per dare il voto a parte della classe lavoratrice. Quando il gabinetto di governo fu concorde nel dicembre del 1853 nell'introdurre un decreto col quale avrebbe approvato tali piani, lord Palmerston decise di dimettersi. Ad ogni modo Aberdeen lo rassicur\u00f2 dicendogli che la decisione non era ancora definitiva e pertanto persuase lord Palmerston a ritornare nella formazione di governo. L'Electoral Reform Bill non pass\u00f2 poi al Parlamento in quell'anno.\nLa guerra di Crimea.\nL'esilio forzato di lord Palmerston dagli Affari Esteri del regno non gli consent\u00ec di avere il controllo degli eventi che condussero il Regno Unito nella Guerra di Crimea. Uno dei suoi biografi, Jasper Ridley, suggerisce che tutto sommato egli avesse comunque mantenuto il controllo della politica estera e che la guerra di Crimea avrebbe potuto essere evitata. Lord Palmerston sugger\u00ec al gabinetto di governo che, dopo che le truppe russe si erano concentrate sui confini dell'Impero Ottomano nel febbraio del 1853, la Royal Navy avrebbe dovuto affiancarsi alla flotta francese nei Dardanelli come avvertimento alla Russia, ma non venne ascoltato.\nNel maggio del 1853 i Russi tentarono di invadere i principati di Valacchia e Moldavia, anche se il sultano ottomano si era ormai arreso alle loro richieste. Lord Palmerston a questo punto cap\u00ec che era necessario dar prova del punto di vista inglese con un'azione decisiva; la Royal Navy avrebbe dovuto essere inviata nei Dardanelli per assistere la flotta turca e il governo britannico avrebbe dovuto informare quello russo che avrebbe dichiarato la guerra se l'Impero avesse invaso i due principati. Lord Aberdeen, in un primo momento, rigett\u00f2 tutte le proposte di lord Palmerston, ma si risolse infine ad accettare solo la proposta di inviare la flotta britannica nei Dardanelli. Lo zar russo era contrariato dalle azioni della politica inglese, ma non era sufficientemente influente per poterle evitare o prevenire. Quando le navi inglesi giunsero nei Dardanelli il mare era a tal punto mosso che le imbarcazioni dovettero trovare rifugio in attigue zone di mare, di gran lunga pi\u00f9 calme. I russi capirono che questo atto era una palese violazione della Convenzione degli Stretti del 1841 e pertanto invase i due principati ottomani. Lord Palmerston, pensando che quest'ultima azione fosse il risultato dell'indecisione e della debolezza britannica, pens\u00f2 di far muovere la flotta inglese con quella francese oltre il Bosforo sino al Mar Nero, come ulteriore deterrente. Al governo, lord Palmerston sugger\u00ec una vigorosa continuazione della guerra contro la Russia, ma lord Aberdeen si oppose nuovamente in nome della pace. L'opinione pubblica si schierava dalla parte dei Turchi e Aberdeen diveniva sempre pi\u00f9 impopolare, al punto che Lord Dudley Stuart nel febbraio 1854 annot\u00f2: \"Ovunque io vada, sento un'opinione sola sulla questione, e questa si risolve in una sola parola, in un singolo nome: Palmerston\".\nIl 28 marzo 1854 la Gran Bretagna, assieme alla Francia, dichiar\u00f2 guerra alla Russia, che si rifiutava di ritirarsi dai principati ottomani occupati. Nell'inverno del 1854-55 le truppe britanniche assediarono Sebastopoli distinguendosi con atti eroici come la famosa carica della fanteria leggera. Malgrado questo la guerra stentava a proseguire ed il malumore popolare spodest\u00f2 il governo di lord Aberdeen nel gennaio del 1855, forzando inoltre l'istituzione di una commissione che indagasse sulla conduzione effettiva della guerra in corso. La regina Vittoria non voleva chiedere a lord Palmerston di formare un governo e pertanto si rivolse a Lord Derby. Derby offr\u00ec a lord Palmerston l'incarico di Segretario di Stato per la Guerra, incarico che egli accett\u00f2 alla condizione che George Villiers, IV conte di Clarendon fosse rimasto alla guida degli Affari Esteri. Lord Clarendon si rifiut\u00f2 e pertanto lord Palmerston rifiut\u00f2 la proposta di lord Derby, il quale in ultima istanza decise di non formare il governo. La regina invit\u00f2 dunque Henry Petty-FitzMaurice, III marchese di Lansdowne a formare un nuovo governo, ma egli era troppo anziano per accettare e pertanto la richiesta ricadde su lord Russell. Anche in quest'ultimo caso, per\u00f2, nessuno dei suoi ex colleghi era intenzionato a seguirlo, ad eccezione di lord Palmerston, il che rendeva impossibile creare una formazione stabile. Avendo esaurito tutte le possibili alternative, la regina si risolse a invitare lord Palmerston a Buckingham Palace il 4 febbraio 1855, per formare un nuovo governo come primo ministro del Regno Unito.\nPrimo Ministro: 1855\u20131858.\nNel marzo del 1855 il vecchio zar Nicola I di Russia mor\u00ec e sal\u00ed al trono suo figlio, Alessandro II, il quale era intenzionato al pi\u00f9 presto a firmare la pace con l'Inghilterra. Ad ogni modo, lord Palmerston riteneva che i termini di pace proposti dallo zar fossero troppo favorevoli alla Russia, che in fin dei conti nella sua ottica aveva provocato lo scoppio della guerra, e pertanto persuase Napoleone III di Francia ad interrompere i negoziati di pace. Lord Palmerston era sicuro del fatto che Sebastopoli potesse essere conquistata e pertanto l'Inghilterra si sarebbe trovata in posizione favorevole per contrattare e imporre le proprie richieste. Nel settembre di quell'anno, Sebastopoli si arrese quando i Francesi presero Malakov. Il 27 febbraio 1856 venne siglato un armistizio e dopo un mese di negoziati venne siglato un accordo noto col nome di Congresso di Parigi. La richiesta di lord Palmerston di smilitarizzare il Mar Nero venne accolta, ma non quella di restituire la Crimea all'Impero ottomano. Il Trattato di Parigi venne siglato il 30 marzo 1856. Nell'aprile del 1856 lord Palmerston ottenne l'Ordine della Giarrettiera dalla regina Vittoria per la buona riuscita dell'esito della guerra per il Regno Unito.\nLa controversia della \"Arrow\" e la Seconda Guerra dell'Oppio.\nNell'ottobre del 1856 le autorit\u00e0 cinesi fermarono la nave \"Arrow\", guidata da pirati cinesi. L'imbarcazione era stata registrata due anni prima come nave inglese, ma era stata acquistata da un noto pirata cinese. Il capitano titolare era britannico, ma tutta la ciurma era cinese. Inoltre quando la nave era stata intercettata dalla guardia costiera cinese, era stata calata la bandiera inglese che precedentemente sventolava sull'albero maestro. Le autorit\u00e0 cinesi arrestarono i marinai, ma decisero di rilasciare il capitano inglese. Il console britannico a Canton, Harry Parkes, protest\u00f2 per l'insulto alla bandiera inglese e domand\u00f2 delle scuse da parte del comandante. Il commissario cinese Ye Mingchen, per\u00f2, si rifiut\u00f2 di concedere gli onori all'Inghilterra quando scopr\u00ec che l'atto di registro della \"Arrow\" era scaduto tre settimane prima del suo blocco, e pertanto essa non aveva neanche diritto di battere bandiera. Ad ogni modo, senza riguardi alle convenzioni internazionali, Parkes si rifiut\u00f2 di recedere dalle sue richieste e anzi diede degli incompetenti alle autorit\u00e0 cinesi, in quanto esse non erano informate sul fatto che gli Inglesi non erano coinvolti nella vicenda piratesca, come le autorit\u00e0 locali invece sembravano voler lasciare intendere. Parkes, di sua iniziativa, invi\u00f2 dunque la Royal Navy a bombardare il palazzo di Ye Mingchen, che venne distrutto in molti punti assieme a gran parte della citt\u00e0 circostante, con notevoli perdite di vite umane. Ye a questo punto, per vendetta, pubblico un proclama che invitava la popolazione di Canton ad \"unirsi per sterminare questi invasori inglesi\" offrendo 100 dollari per ogni testa di Inglese che fosse stata recapitata ai commissariati di polizia e dando ordine di bruciare le fattorie inglesi nelle campagne cantonesi.\nQuando la notizia di questi eventi raggiunse il gabinetto di governo del Regno Unito, molti ministri ritennero che l'azione di Parkes era non solo immorale ma oltremodo illegale ed anche la corte suprema non ebbe dubbi nel ritenere che Parkes avesse agito in totale contrapposizione alle leggi internazionali. Lord Palmerston, ad ogni modo, si limit\u00f2 ad accusare Parkes di non aver consultato prima la madrepatria sulla questione. La politica del governo venne pertanto fortemente attaccata alla Camera dei Comuni durante un dibattito che venne addirittura censurato. Alla quarta notte di dibattito, il 3 marzo 1857, lord Palmerston decise di attaccare i suoi oppositori, accusandoli di essere pervasi da \"un sentimento anti-inglese, negazione di tutti i legami che legano un uomo alla sua patria, una cosa che mai mi sarei aspettato da gentiluomini in questa Camera. Tutto ci\u00f2 che \u00e8 inglese \u00e8 sbagliato e tutto ci\u00f2 che vi si oppone \u00e8 invece corretto.\" L'episodio, sulla scala internazionale, ebbe conseguenze via via sempre maggiori giungendo alla Seconda Guerra dell'Oppio.\nLe dimissioni.\nDopo le elezioni, lord Palmerston riusc\u00ec a far passare il Matrimonial Causes Act 1857, che per la prima volta rimuoveva il divorzio dalle cause strettamente religiose. Gli oppositori, tra i quali era incluso Gladstone, non tardarono a farsi sentire sull'argomento, ma ad ogni modo Palmerston riusc\u00ec nel suo intento.\nNel giugno di quell'anno raggiunse l'Inghilterra la notizia di una rivolta in India. Lord Palmerston invi\u00f2 Sir Colin Campbell con dei rinforzi a sedare le opposizioni. Lord Palmerston inoltre fu concorde nel trasferire l'autorit\u00e0 locale dalla British East India Company direttamente alla Corona inglese, facendo passare il Government of India Act 1858.\nDopo che il repubblicano italiano Felice Orsini tent\u00f2 di assassinare l'imperatore francese con una bomba proprio in Inghilterra, lord Palmerston introdusse il Conspiracy Bill (detto anche Murder Bill) nel quale si riconosceva il delitto di fellonia a quanti avessero cercato di assassinare in Inghilterra delle personalit\u00e0 provenienti da altri paesi. I conservatori, dapprima concordi, votarono infine a sfavore dell'atto e lord Palmerston perse per 19 voti. Nel febbraio del 1858, Palmerston venne forzato a dimettersi.\nAll'opposizione: 1858\u20131859.\nAd ogni modo, i conservatori ottennero la maggioranza e lord Russell introdusse nel marzo del 1859 delle nuove norme sulle franchigie, alle quali per\u00f2 gli stessi conservatori si opposero. Il Parlamento venne nuovamente sciolto e si tennero nuove elezioni, dove trionf\u00f2 il partito Whig. Lord Palmerston rifiut\u00f2 l'offerta di Disraeli di divenire leader dei conservatori, ma partecip\u00f2 invece all'incontro del 6 giugno 1859 tenutosi nella Willis's Rooms a St James Street dove venne formato il Partito Liberale. La regina chiese a Lord Granville di formare un governo ma anche se Palmerston era concorde a servire nella sua amministrazione, Russell era contrario. Quindi il 12 giugno di quello stesso anno, la regina chiese a lord Palmerston di divenire primo ministro con Russell e Gladstone nel suo governo ed egli accett\u00f2.\nNuovamente Primo Ministro: 1859\u20131865.\nLa difesa.\nL'intervento francese in Italia aveva contribuito a creare la paura di una possibile invasione dell'Inghilterra da parte della Francia e per questo lord Palmerston aveva stabilito la formazione della Royal Commission on the Defence of the United Kingdom nel 1860. In questa commissione egli aveva predisposto grandi opere di fortificazione per tutti i porti della Royal Navy. Gladstone non era d'accordo col primo ministro a causa delle grandi spese previste dall'operazione.\nPalmerston e il risorgimento Italiano.\nSecondo alcuni storici del Risorgimento italiano, suffragati da numerosi documenti, Palmerston ebbe un ruolo di rilievo nel processo dell'Unit\u00e0 d'Italia.\nPalmerston, infatti, avrebbe appoggiato la conquista delle Due Sicilie dopo aver perso il monopolio della gestione dello zolfo di Sicilia, di propriet\u00e0 del Regno borbonico dal 1816. Bench\u00e9 patrimonio dello stato, lo zolfo era gestito dal governo inglese, ma i Borbone decisero di affidare la funzione ad una ditta francese, dato che i francesi offrirono almeno il doppio per acquistare la risorsa rispetto agli inglesi, i quali lo compravano a basso costo per rivenderlo a prezzi elevati. Il rischio della perdita del controllo dello zolfo siciliano caus\u00f2 l'incrinarsi dei rapporti commerciali tra inglesi e borbonici, arrivando ad inasprire i rapporti; al termine dello scontro diplomatico gli inglesi riebbero il monopolio del commercio dello zolfo siciliano ed il regno borbonico ebbe l'obbligo di rifondere agli inglesi le perdite che sostenevano di aver avuto causa la rescissione del contratto, e di rimborsare ai francesi il mancato guadagno derivante dall'annullamento del nuovo accordo. \nSecondo gli storici, il governo Palmerston finanzi\u00f2 la spedizione dei Mille di Garibaldi con 3 milioni di franchi francesi, gli stessi storici ricordano che Garibaldi, in un incontro pubblico a Londra, dichiar\u00f2 che senza l'aiuto del governo inglese, non avrebbe mai potuto passare lo stretto di Messina.\nLa guerra civile americana.\nLe simpatie di lord Palmerston nell'ambito della Guerra civile americana (1861-5) erano a favore dei secessionisti della confederazione schiavista del sud. Anche se lo stesso Palmerston si era pi\u00f9 volte dichiarato uno strenuo difensore dell'abolizione della schiavit\u00f9 e si dimostrava totalmente contrario al commercio di schiavi, egli credeva che una guerra civile avrebbe potuto dividere gli Stati Uniti, indebolendoli a favore della Gran Bretagna, favorendo non solo la sua espansione in America ma anche i suoi commerci.\nAll'inizio della guerra civile, l'Inghilterra aveva proclamato la propria neutralit\u00e0 nella faccenda con un avviso del 13 maggio 1861. Lord Palmerston aveva deciso di riconoscere la Confederazione come un'entit\u00e0 belligerante ed aveva acconsentito a riceverne i rappresentanti. Il segretario di stato degli Stati Uniti, William Seward, aveva d'altro canto minacciato che qualunque potenza esterna avesse riconosciuto un qualche ruolo alla Confederazione sudista, tale atto sarebbe stato interpretato come una volont\u00e0 di rendersi nemici gli Stati Uniti stessi e della confederazione nordista. Lord Palmerston ordin\u00f2 quindi di inviare rinforzi in Canada, convinto che i nordisti avrebbero fatto pace coi sudisti per poi invadere il Canada.\nIl \"Trent\" Affair del novembre del 1861 produsse una crisi: la marina statunitense blocc\u00f2 la nave inglese \"Trent\", che trasportava a bordo due confederati, indignando lord Palmerston, che defin\u00ec l'azione \"un insulto acclarato\". Egli domand\u00f2 il rilascio dei due diplomatici e ordin\u00f2 il trasferimento di altri 3.000 soldati in Canada. In una lettera alla regina Vittoria datata 5 dicembre 1861 egli scrisse: \"La Gran Bretagna \u00e8 in ottimo stato e gli Stati Uniti presto riceveranno una lezione che non dimenticheranno facilmente.\"\nDopo la sconfitta dei confederati nella Battaglia di Antietam nel settembre del 1862 e la successiva proclamazione di emancipazione, Palmerston declin\u00f2 l'offerta di Napoleone III di Francia di cercare di arbitrare insieme il conflitto. Palmerston comprese quindi la delicata posizione dell'Inghilterra e che il coinvolgimento della nazione in quella guerra non avrebbe apportato nulla di positivo in pi\u00f9 e lasci\u00f2 cadere ogni sostegno o ambizione.\nLa vittoria elettorale.\nLord Palmerston vinse nuovamente le elezioni che si tennero nel luglio del 1865, incrementando ulteriormente la sua maggioranza di governo col pieno sostegno dei liberali. Egli dovette ben presto confrontarsi in Irlanda con le rivolte promosse dai feniani. Lord Palmerston ordin\u00f2 dunque al Vicer\u00e9 d'Irlanda, Lord Wodehouse, di prendere delle misure per controbattere queste offensive locali, monitorando ove possibile i contatti tra Americani e Irlandesi (memore della situazione spinosa della guerra civile statunitense). Il 27 settembre 1865 egli scrisse al Segretario per la Guerra:\nL'assalto americano in Irlanda sotto il nome di Fenianismo sta ora per fallire, ma il serpente non \u00e8 ancora ucciso. \u00c8 probabile che i cospiratori americani cerchino di ottenere nelle nostre province nordamericane ci\u00f2 che non hanno ottenuto in Irlanda.\nEgli dunque dispose nuovi rinforzi, sia in Canada che in Irlanda. Durante le sue ultime settimane di vita, lord Palmerston aveva pensato anche allo svolgimento della politica estera della sua amministrazione, pensando di rinnovare l'amicizia con la Francia a scopo difensivo comune contro l'America e guardando con benevolenza anche alla Prussia, che sempre pi\u00f9 stava emergendo come potenza che avrebbe bilanciato i poteri in Europa.\nLa morte.\nIl 12 ottobre lord Palmerston si ammal\u00f2 di polmonite e invece di rimanere a letto come prescrittogli dai medici, continu\u00f2 noncurante a dedicarsi ai suoi impegni politici. Ad ogni modo nella notte del 17 ottobre la sua salute peggior\u00f2, anche a causa dell'insorgere di una tremenda febbre. Le sue ultime parole furono, \"Questo \u00e8 l'articolo 98; ora passiamo al successivo.\" (Egli era intento a discutere di questioni diplomatiche.) Un'altra versione apocrifa delle sue ultime parole fu: \"Muoio, mio caro dottore. Questa \u00e8 l'ultima cosa che intendo fare\". Lord Palmerston mor\u00ec alle 22:45 di venerd\u00ec 18 ottobre 1865, due giorni prima del suo ottantunesimo compleanno. Anche se lord Palmerston aveva lasciato disposizioni per essere sepolto nella Romsey Abbey, il governo insistette perch\u00e9 gli fossero accordati i funerali di stato e la sepoltura nell'Abbazia di Westminster, che si svolse il 27 ottobre di quell'anno.\nLa regina Vittoria, pur costernata dalla morte del politico, lasci\u00f2 trasparire nel suo diario la sua poca sopportazione nei suoi confronti: \"\u00c8 strano e ad ogni modo solenne pensare che quell'uomo forte e determinato che ha mostrato la sua ambizione al mondo se ne sia andato!\". Florence Nightingale reag\u00ec in maniera differente al sentire della sua morte: \"Egli sar\u00e0 una grande perdita per noi tutti. Io perdo un potente protettore, mai si \u00e8 fatto giustizia da solo\".\nMatrimonio e figli.\nNel 1839 il visconte si decise a sposare la sua amante da molti anni, Lady Emily Cowper (nata Lamb), dopo che il marito di questa era morto. Ella era nota per osteggiare il partito Whig e per essere la sorella di Lord Melbourne. La coppia non ebbe figli legittimi, anche se molti ritengono che la figlia putativa di Lord Cowper, Lady Emily Cowper, poi contessa di Shaftesbury, fosse in realt\u00e0 figlia di lord Palmerston."}
{"id": "221415", "revid": "767487", "url": "https://it.wikipedia.org/wiki?curid=221415", "title": "Novembre (gruppo musicale)", "text": "I Novembre sono un gruppo italiano progressive death metal (di stanza a Roma ma di origine Catanese) che unisce le tipiche sonorit\u00e0 di questi generi a melodie gotiche, ambient e ritmi doom. I Novembre sono ritenuti uno dei gruppi fondamentali a livello internazionale nel loro genere, i loro album degli anni '90 sviluppavano ed in parte anticipavano cronologicamente la lezione impartita da band come Opeth e Katatonia.\nStoria della band.\nEsordi.\nNati nel 1990 con il nome Catacomb, dalla mente dei due fratelli catanesi, trasferitisi successivamente a Roma, Carmelo Orlando (voce e chitarra) e Giuseppe Orlando (batteria), pubblicano un demo (Unreal 1991) e un EP (The Return of the Ark).Successivamente, viste le evoluzioni del sound del gruppo che pass\u00f2 ad un death metal pi\u00f9 \"personale\", i due fratelli preferiscono cambiare nome alla loro creatura, scegliendone uno che meglio rappresentasse la loro musica: Novembre. La band comincia cos\u00ec a farsi conoscere grazie ai circuiti dell'underground internazionale.\nPrimi due album.\nNel 1994 entrano in studio e registrano il loro album di debutto, \"Wish I Could Dream It Again...\" con il produttore svedese Dan Swan\u00f6 (che ha collaborato anche con gli Opeth), album che verr\u00e0 poi pubblicato per Polyphemus Records (etichetta indipendente catanese) in un disco che mescolava al death metal, sonorit\u00e0 pi\u00f9 legate al gothic rock.\nNel 1996 invece usc\u00ec il secondo album della band, tuttora considerato come capolavoro del metal nostrano: Arte Novecento. Il disco, anch'esso prodotto da Swan\u00f6, si contraddistingue per atmosfere pi\u00f9 dilatate e sognanti, con un minor uso delle linee vocali \"estreme\". L'album ottiene un buon successo e la band parte per una tourn\u00e9e.\nIl successo.\nI Novembre riscuotono molto successo e ottengono un contratto con la Century Media Records. Partono dunque per una tourn\u00e9e come supporto dei Moonspell, al termine della quale registrano il loro terzo album, \"Classica\", che vede la luce nel 2000. Il disco si contraddistingue dal precedente per sonorit\u00e0 decisamente pi\u00f9 \"doom\", un maggiore uso di \"growl\" e atmosfere pi\u00f9 aggressive e pesanti, senza mai perdere per\u00f2 il tocco di originalit\u00e0 e freschezza che ha sempre contraddistinto la band fin dagli esordi.\nMa il successo arriva nel 2001 con \"Novembrine Waltz\", disco che riassume perfettamente le atmosfere di \"Classica\" e \"Arte Novecento\" e che porta il gruppo nuovamente in tourn\u00e9e assieme a Katatonia ed Opeth.\nNel 2002 la band decide di registrare di nuovo \"Wish I Could Dream It Again...\" (prima produzione del gruppo) con il nome di Dreams d'Azur, avvalendosi questa volta di una produzione migliore e ritoccando parzialmente la track-list.\nIl passaggio alla Peaceville Records.\nSuccessivamente la band cambia casa discografica passando alla Peaceville Records e, nel 2005, il gruppo entra in studio per incidere Materia, nuova produzione uscita il 17 aprile 2006. Il disco si contraddistingue per atmosfere pi\u00f9 tranquille, sognanti e \"ariose\", discostandosi da Arte Novecento per le sonorit\u00e0 molto meno doom.\nIl 5 novembre 2007 \u00e8 il giorno di debutto del loro settimo album: The Blue che ottiene un ottimo successo di critica e pubblico.\nIl 30 novembre 2007 si sono esibiti live all'Alpheus di Roma, presentando The Blue e suonando anche pezzi di album precedenti. Nel 2008 hanno suonato a Bologna e Milano come supporto nelle date del tour dei Within Temptation; sono stati anche ospiti dell'annuale edizione dell'Evolution Festival tenutasi all'Idroscalo di Milano.\nIl 27 ottobre 2008 viene pubblicata la ristampa di \"Classica\" con l'aggiunta di una traccia bonus (\"Colour of a Eye\"), mai pubblicata precedentemente.\nIl 29 novembre dello stesso anno i Novembre presentano su MySpace il nuovo bassista: Valerio Di Lella, gi\u00e0 loro fonico e amico, il quale \u00e8 anche cantante della band death metal Grimness.\nLa band, secondo Encyclopaedia Metallum \u00e8 stata inattiva dal 2008 al 2015.\nL'ultimo album dei Novembre, \"URSA\", \u00e8 uscito il 25 marzo 2016. \nQuesto \u00e8 il primo album della band che non vede la presenza alla batteria di Giuseppe Orlando, sostituito per l'occasione dal session man David Folchitto gi\u00e0 batterista di Stormlord e Fleshgod Apocalypse "}
{"id": "221417", "revid": "107505192", "url": "https://it.wikipedia.org/wiki?curid=221417", "title": "Normalizzazione (metallurgia)", "text": "In metallurgia si definisce normalizzazione dei metalli, e in particolare degli acciai ipoeutettoidici, un trattamento termico che riesce ad annullare qualsiasi trattamento termico o meccanico subito dal metallo in precedenza (ad esempio la tempra e l'incrudimento).\nViene ormai spesso eseguito in modo \"standard\" per alcuni materiali dai fornitori di semilavorati (per esempio dalle acciaierie), secondo le norme (internazionali: ISO e europee: EN, di derivazione tedesca: DIN).\nHa per effetto di omogeneizzare e affinare la grana dell'acciaio.\nDi solito \u00e8 comunque eseguito come ultima operazione.\nPer gli acciai, viene eseguito di solito sulla famiglia degli acciai ipoeutettoidici.\nSugli acciai per applicazioni a basse temperature conviene effettuare la doppia normalizzazione: una prima a temperatura pi\u00f9 alta, per omogeneizzare il grano, e una seconda a temperatura pi\u00f9 bassa per affinare il grano.\n\u00c8 simile alla ricottura, ma il raffreddamento \u00e8 pi\u00f9 rapido. Generalmente si ottengono quindi strutture simili a quelle di un materiale che ha subito ricottura: la perlite che si ottiene con la normalizzazione \u00e8 per\u00f2 migliore, pi\u00f9 fine (a causa del raffreddamento pi\u00f9 veloce). \nQuesto porta all'aumento della resistenza, e all'allontanamento a temperature pi\u00f9 basse della soglia di fragilit\u00e0.\nL'affinamento ne fa poi un'utile preparazione alla successiva tempra e carbocementazione.\nGetti in acciaio al carbonio e acciai basso legati e quelli gi\u00e0 sottoposti a ricottura d'omogeneizzazione dovrebbero essere sempre normalizzati, per affinare la struttura grossolana.\nLa normalizzazione degli acciai si ottiene riscaldando il materiale ad una temperatura poco superiore (di circa 50-70 \u00b0C in pi\u00f9) a quella di austenitizzazione (Ac3) per circa un quarto d'ora, per permettere di raggiungere l'equilibrio microstrutturale, e nel raffreddamento in aria calma.\nLa normalizzazione attenua anche l'estensione delle bande stratificate di fasi differenti (struttura che rischia di sottolineare il comportamento della fase pi\u00f9 debole)."}
{"id": "221420", "revid": "23013", "url": "https://it.wikipedia.org/wiki?curid=221420", "title": "Ipsilofodontide", "text": ""}
{"id": "221421", "revid": "986213", "url": "https://it.wikipedia.org/wiki?curid=221421", "title": "George Hamilton Gordon, IV conte di Aberdeen", "text": "Nel 1801 succedette nel titolo di Lord al nonno. Membro del Partito Conservatore e ambasciatore a Vienna tra il 1813 e il 1814, per questo suo impegno diplomatico e antinapoleonico ricevette la paria del Regno Unito come visconte Gordon, fu ministro degli esteri dal 1828 al 1830 nel ministero del Duca di Wellington. Tra il 1834 e il 1835 fu ministro delle Colonie sotto Robert Peel e dal 1841 al 1846 fu nuovamente ministro degli Esteri con lo stesso Peel, segnalandosi per il suo spirito conciliante con l'attenuazione della tensione anglofrancese e il trattato di Washington con gli Stati Uniti d'America. \u00c8 stato Primo ministro nell'ambito di un governo di coalizione con Lord Palmerston e Lord John Russell, dal 19 dicembre 1852 al 6 febbraio 1855.\nBiografia.\nI primi anni.\nNato ad Edimburgo il 28 gennaio 1784, George era il figlio primogenito di George Gordon, lord Haddo, figlio a sua volta di George Gordon, III conte di Aberdeen. Sua madre era Charlotte, figlia minore di William Baird di Newbyth. Egli perdette il padre nel 1791 e la madre nel 1795, venendo cresciuto da Henry Dundas, I visconte Melville. Egli venne educato a Harrow ed al St John's College di Cambridge dove ottenne il diploma di Master of Arts nel 1804. Prima di questo, ad ogni modo, egli era succeduto al nonno al titolo di conte di Aberdeen nel 1801 ed aveva compiuto un tour in Europa. Al suo ritorno in Inghilterra egli fond\u00f2 la Societ\u00e0 Ateniese. Nel 1805 spos\u00f2 lady Catherine Elizabeth, figlia di John Hamilton, I marchese di Abercorn.\nLa carriera politica e diplomatica, 1805\u20131828.\nNel dicembre del 1805 lord Aberdeen prese il proprio seggio come rappresentante scozzese del partito Tory presso la Camera dei Lords. Nel 1808 divenne cavaliere dell'Ordine del Cardo. A seguito della morte della moglie nel 1812 egli si dedic\u00f2 al servizio del ministero degli esteri e venne nominato Ambasciatore straordinario e Ministro Plenipotenziario in Austria ove si trov\u00f2 a siglare il Trattato di T\u00f6plitz tra Regno Unito e Impero Austriaco a Vienna nell'ottobre del 1813. Egli fu uno dei partecipanti britannici al Congresso di Ch\u00e2tillon nel febbraio 1814 e fu presente ai negoziati del Trattato di Parigi nel maggio di quell'anno. Ritornato in patria, venne creato pari nella par\u00eca del Regno Unito col titolo di Visconte Gordon, di Aberdeen nella Contea di Aberdeen (1814), e divenne membro del Privy Council del re. Nel luglio del 1815 egli si rispos\u00f2 con la cognata Harriet, figlia di John Douglas, e vedova di James Hamilton, visconte Hamilton.\nLa carriera politica, 1828\u20131852.\n Lord Aberdeen prest\u00f2 servizio come Cancelliere del Ducato di Lancaster tra il gennaio ed il giugno del 1828 e fu successivamente Segretario di Stato per gli Affari Esteri sino al 1830 sotto il governo del Duca di Wellington. Egli si dimise con Wellington al passaggio del Reform Bill del 1832. Egli fu Segretario di Stato per la Guerra e le Colonie tra il 1834 ed il 1835 e nuovamente Segretario di Stato per gli Affari Esteri dal 1841 al 1846 sotto Sir Robert Peel. Fu durante questo suo secondo mandato in carica che egli ebbe dei disaccordi con gli Stati Uniti e precisamente con la Webster-Ashburton Treaty (1842) che port\u00f2 al Trattato dell'Oregon del 1846 concordato con la presidenza di James Knox Polk.\nEgli lavor\u00f2 con successo a migliorare le relazioni tra Regno Unito e Francia divenendo amico personale di Guizot. Egli successivamente segu\u00ec il suo capo e si dimise con Peel sulla scia delle lotte per le Corn Laws. Dopo la morte di Peel nel 1850 egli venne riconosciuto quale leader dei Peeliti. Nel luglio del 1852 il governo Tory vinse le elezioni guadagnandosi 325 seggi al parlamento inglese, sebbene questo rappresentasse difatti il 42,7% dei seggi totali. Il principale partito di opposizione in queste elezioni fu quello degli Whig che ottennero 292 seggi. Mentre i Peeliti erano d'accordo con gli Whigs sulle misure da adottarsi nel mercato internazionale, altre parti del programma erano contrastanti come ad esempio l'Ecclesiastical Titles Assumption Bill, che gi\u00e0 aveva evitato l'unione dei Peeliti al governo di Lord John Russell nel 1851.\nPrimo Ministro, 1852\u20131855.\n A seguito della caduta del governo conservatore di minoranza guidato da lord Derby nel dicembre del 1852, lord Aberdeen form\u00f2 un nuovo governo di coalizione con i Peeliti, i Free Traders e gli Whigs che avevano votato contro il governo di minoranza. Lord Aberdeen fu in grado di mettere insieme un governo di coalizione conquistandosi quindi il 53,8% dei seggi del parlamento, venendo nominato Primo Ministro. Il nuovo gabinetto di governo conteneva tra gli altri personaggi come lord Palmerston e lord Russell che certamente avevano visioni di politica estera diametralmente opposte a quelle di lord Aberdeen e in particolare gli scontri non tardarono a manifestarsi circa le relazioni che il Regno Unito avrebbe dovuto mantenere nei confronti della Francia e in particolar modo con Luigi Bonaparte, presidente della repubblica francese che aveva da poco attuato un colpo di Stato col quale aveva abbattuto di fatto la seconda repubblica, sciogliendo l'assemblea costituente e facendo arrestare molti membri del parlamento di spirito repubblicano e giungendo poi ad autoproclamarsi imperatore dei francesi col nome di Napoleone III. Questo colpo di Stato aveva fatto sussultare molti democratici inglesi e francesi e in particolare nel Regno Unito molti temevano che Luigi Bonaparte stesse cercando di ricreare il magnifico impero dello zio Napoleone I, non esitando a dichiarare guerra alla Gran Bretagna stessa. Come conseguenza molti di questi democratici ed ufficiali d'esercito iniziarono a pensare che qualsiasi relazione stretta con la Francia avrebbe potuto portare ad altre guerre come quelle che avevano dilaniato l'Europa dal 1793 al 1815. Come primo ministro, il conte di Aberdeen era schierato apertamente contro la Francia sebbene non mancasse di iniziare a interessarsi alla crescente predominanza dell'Impero russo nell'Europa orientale, corrispondente al progressivo declino dell'Impero Ottomano. Lord Palmerston, che al tempo del colpo di Stato del Bonaparte era Segretario di Stato per gli Affari Esteri nel governo Whig del primo ministro lord John Russell, senza informare il resto del gabinetto di governo n\u00e9 la regina Vittoria, invi\u00f2 una nota privata all'ambasciatore francese congratulandosi con Luigi Bonaparte per il suo colpo di Stato. La Regina Vittoria e i membri del governo Russell chiesero quindi che Palmerston si dimettesse dalla carica politica che ricopriva e, sebbene riluttante, egli dovette accettare. Ad ogni modo, nel febbraio del 1852, Palmerston si prese la propria rivincita votando la sfiducia al governo Russell il che port\u00f2 alla fine del governo Whig ed alle nuove elezioni del luglio del 1852 che portarono al governo appunto i conservatori. Lord Russell fu un problema anche per lord Aberdeen quando nel dicembre 1852 venne chiamato a formare un nuovo governo in quanto egli era il leader del partito Whig, la pi\u00f9 grande coalizione di governo presente nel parlamento del Regno Unito. Lord Russell dovette essere nominato Segretario di Stato per gli Affari Esteri il 29 dicembre 1852, utilizzando sovente tale posizione governativa per parlare alla popolazione quasi fosse un primo ministro a tutti gli effetti. Lord Palmerston, per i suoi precedenti, non poteva pi\u00f9 essere nominato agli Affari Esteri e come tale venne nominato Home Secretary.\nLa \"Questione orientale\" e la guerra di Crimea.\nDati i contrasti che si erano posti sul colpo di Stato di Luigi Bonaparte in Francia \u00e8 facile immaginare i sussulti che cre\u00f2 in Inghilterra la sua assunzione del titolo di imperatore dei francesi. Come primo ministro della coalizione di governo che raccoglieva Peeliti e Whig, il conte di Aberdeen propese per la salvaguardia degli interessi del Regno Unito a svantaggio della Russia decidendo di collaborare con la Francia e gli Ottomani nella cosiddetta Guerra di Crimea, sebbene i contrasti che seguirono allo smembramento dell'Impero ottomano ed alla sua spartizione tra Francia e Inghilterra si protrasse poi a lungo sino alla fine del secolo dando vita alla Questione orientale. Aberdeen stesso non era favorevole al coinvolgimento del Regno Unito in una nuova guerra, ma dovette cedere sulle pressioni di molti membri del suo gabinetto di governo tra i quali ovviamente spiccava lord Palmerston supportato in questa rara occasione da lord Russell, entrambi schierati con una politica aggressiva contro l'espansione russa in Europa.\nL'insoddisfazione generale inglese nel corso degli eventi della guerra and\u00f2 aumentando ed il 29 gennaio 1855 il parlamentare John Arthur Roebuck introdusse una mozione per la nomina di una commissione col compito di controllare la conduzione della guerra da parte del governo. Questa mozione venne votata con 305 voti favorevoli contro 148 contrari e questo fu difatti un voto di sfiducia accollato al governo del conte di Aberdeen che dovette dimettersi per far spazio a nuove elezioni che si tennero nel 1855.\nMatrimoni e figli.\nSpos\u00f2, il 28 luglio 1805, Lady Catherine Elizabeth Hamilton, figlia di Lord Abercorn. Ebbero quattro figli:\nSpos\u00f2, l'8 luglio 1815, Harriet Douglas, figlia di John Douglas e di Lady Frances Lascelles. Ebbero cinque figli:\nMorte.\nLa contessa di Aberdeen mor\u00ec nell'agosto del 1833. Lord Aberdeen mor\u00ec ad Argyll House, St. James's, Londra, il 14 dicembre 1860, e venne sepolto nella cripta di famiglia a Stanmore. Nel 1994 il novellista e politico Ferdinand Mount us\u00f2 la vita di George Gordon su base storica dal titolo \"Umbrella\"."}
{"id": "221424", "revid": "339392", "url": "https://it.wikipedia.org/wiki?curid=221424", "title": "Seneca il vecchio", "text": ""}
{"id": "221425", "revid": "339392", "url": "https://it.wikipedia.org/wiki?curid=221425", "title": "Seneca il Vecchio", "text": ""}
{"id": "221426", "revid": "339392", "url": "https://it.wikipedia.org/wiki?curid=221426", "title": "Seneca il retore", "text": ""}
{"id": "221433", "revid": "339392", "url": "https://it.wikipedia.org/wiki?curid=221433", "title": "Seneca il Retore", "text": ""}
{"id": "221441", "revid": "712828", "url": "https://it.wikipedia.org/wiki?curid=221441", "title": "Luigi XV di Francia", "text": "Ereditato il trono dal bisnonno Luigi XIV di Francia all'et\u00e0 di appena cinque anni, trascorse i primi anni della sua vita in relativa tranquillit\u00e0 sotto l'attenta guida di diversi precettori, che gli fornirono una vasta cultura, mentre il potere effettivo venne delegato ad alcuni reggenti. Al compimento della maggiore et\u00e0, Luigi XV affid\u00f2 il governo al cardinale Fleury, suo vecchio precettore.\nAll'inizio del regno ottenne grandi consensi da parte del popolo, che arriv\u00f2 a tributargli l'appellativo di \"Beneamato\". Con il passare degli anni per\u00f2 la sua debolezza nel prendere decisioni e l'intrigante e costante presenza delle sue amanti ne fecero crollare la popolarit\u00e0, tanto che alla sua morte per le vie di Parigi impazzarono i festeggiamenti, com'era accaduto anche per Luigi XIV, e il suo funerale dovette essere celebrato di nascosto e nottetempo per evitare, com'era capitato con il suo predecessore, che il feretro venisse sottoposto al pubblico dileggio.\nSotto il suo regno la Francia ottenne tuttavia grandi successi militari all'interno del continente europeo, come la conquista del ducato di Lorena, ma perse il controllo su gran parte del proprio impero coloniale a favore della Gran Bretagna.\nBiografia.\nGiovinezza.\nIl futuro Luigi XV nacque nel Castello di Versailles il 15 febbraio 1710, sotto il regno del bisnonno Luigi XIV. Era il terzogenito di Luigi, duca di Borgogna e di Maria Adelaide di Savoia, sorella del re Carlo Emanuele III. Suo nonno paterno era il Gran Delfino Luigi di Borbone detto \"Monseigneur\", figlio del Re Sole. Luigi, che alla nascita venne insignito del titolo di duca d'Angi\u00f2, aveva il titolo e i privilegi di un \"Petit-Fils de France\".\nNel 1710, primo nella linea di successione di Luigi XIV era proprio il Gran Delfino, primogenito ed ultimo sopravvissuto tra i figli maschi legittimi del Re Sole. \"Monseigneur\" aveva avuto tre figli: il duca di Borgogna, padre di Luigi, Filippo, duca d'Angi\u00f2, che era divenuto re di Spagna, e Carlo, duca di Berry.\nLa madre del giovane Luigi, Maria Adelaide, era una donna molto vivace e affettuosa e, cosa del tutto insolita fra i membri della casa reale, pare fosse sinceramente innamorata del marito. La coppia svolse un ruolo centrale nella vita di corte di Versailles quando il Re Sole divenne anziano.\nNel 1700, il duca di Angi\u00f2 era diventato re di Spagna con il nome di Filippo V, ereditando la corona del Paese natio di sua nonna Maria Teresa. Il passaggio della corona spagnola dagli Asburgo ai Borbone caus\u00f2 lo scoppio della Guerra di successione spagnola. Il nuovo re di Spagna, infatti, poteva teoricamente recuperare anche la corona di Francia, nel caso (che in effetti si verific\u00f2) sia il Gran Delfino sia il duca di Borgogna (secondo nella linea di successione) fossero premorti a Luigi XIV. Le maggiori potenze protestanti, Gran Bretagna e Olanda, ma anche gli Asburgo d'Austria, avevano la necessit\u00e0 di opporsi a una possibile unione di Francia e Spagna, che avrebbe sancito la nascita di un'egemonia borbonica sul continente europeo. Con la Pace di Utrecht (aprile 1713) che concluse il conflitto, Filippo V dovette rinunciare alla prospettiva di diventare re di Francia.\nNel frattempo si verificarono le condizioni che avrebbero astrattamente consentito a Filippo V di regnare anche sulla Francia. Il 14 aprile 1711, nonostante godesse di buona salute e non fosse in et\u00e0 avanzata, il Gran Delfino si spense improvvisamente all'et\u00e0 di cinquant'anni per cause naturali. Divenne quindi erede al trono di Francia suo figlio, il duca di Borgogna. Appena un anno pi\u00f9 tardi anche la duchessa di Borgogna, Maria Adelaide, mor\u00ec di vaiolo il 12 febbraio 1712. Il 18 febbraio l'epidemia condusse a morte anche il marito. Essendo probabile che anche i figli della coppia fossero stati contagiati dal morbo, i medici sottoposero a violenti salassi il maggiore, Luigi, duca di Bretagna, che si spense l'8 marzo successivo. Solo l'intervento di Madame de Ventadour, governante dei giovani principi, imped\u00ec ai medici di sottoporre a un salasso anche il piccolo Luigi; la governante lo segu\u00ec costantemente durante tutta la sua malattia e Luigi l'am\u00f2 come una madre. Nel 1714 mor\u00ec senza discendenza anche l'ultimo dei nipoti di Luigi XIV, Carlo, duca di Berry, il pi\u00f9 giovane dei figli del Gran Delfino. In soli tre anni il Re Sole aveva perso quattro discendenti maschi: ora rimaneva solo il suo pronipote Luigi, di appena quattro anni.\nReggenza.\nNell'agosto del 1715, divenne chiaro che anche Luigi XIV era vicino alla morte: la gangrena lo stava consumando. Il 1\u00ba settembre, il Re Sole si spense, dopo un regno durato 72 anni. Nel luglio 1714 Luigi XIV aveva emanato il cosiddetto \"decreto di Marly\" in cui si inseriva la possibilit\u00e0 che anche i figli naturali, se legittimati, potessero succedere al trono. Nel caso della morte del piccolo duca d'Angi\u00f2, eredi legittimi sarebbero quindi diventati due dei figli che il Re Sole aveva avuto dalla marchesa di Montespan: il duca del Maine e il conte di Tolosa.\nPur andando contro la tradizione, che non accettava la nomina a re per i figli illegittimi, Luigi prese questa decisione per evitare che la sua discendenza diretta nel governo del Paese terminasse. La scelta cadde sui due fratelli per la grande insistenza della nuova moglie del sovrano, Madame de Maintenon, che li aveva allevati sin dalla pi\u00f9 tenera et\u00e0. La nomina serviva inoltre ad affiancare i due fratelli a colui che era stato designato come reggente al trono, Filippo II d'Orl\u00e9ans, figlio del fratello minore del sovrano, Filippo. Sino alla maggiore et\u00e0 del nuovo re, Filippo avrebbe esercitato la reggenza, ma sarebbe sempre stato affiancato da un Consiglio di Reggenza composto da quattordici membri.\nFilippo venne nominato presidente del Consiglio, ma per prendere una decisione doveva in ogni caso ottenere la maggioranza dei voti. Luigi XIV era ancora in vita quando sorsero i primi scontri tra due fazioni avverse: quella composta dalla Maintenon, dal duca del Maine e dal conte di Tolosa, e quella di Filippo. Quest'ultimo godeva dell'appoggio dell'alta aristocrazia e del Parlamento di Parigi, mentre il partito dei due legittimati cercava l'appoggio della nobilt\u00e0 minore, insofferente per i privilegi dei Pari e dei duchi.\nL'alta nobilt\u00e0 inoltre si opponeva alla nomina dei figli illegittimi, elemento di rottura con la tradizione monarchica, che aveva creato uno \"status\" intermedio, quello di \"legittimato\" tra i principi di sangue e i duchi Il Parlamento di Parigi si vide restituiti diritti che gli erano stati tolti da Luigi XIV e ottenne posti di rilievo per i suoi membri nei consigli della Reggenza. L'Orleans venne favorito anche dal maggiore favore che nutriva verso gli esponenti del giansenismo e del gallicanesimo (correnti religiose che avevano molti simpatizzanti tra i parlamentari parigini), mentre i cattolici romani, fedeli a papa Clemente XI che aveva da poco condannato i giansenisti, si raccolsero attorno alla Maintenon.\nDue giorni dopo la morte del re, si riun\u00ec il Parlamento di Parigi: oltre ai parlamentari anche aristocratici e principi del sangue si riunirono per la prima volta dopo anni. Filippo apr\u00ec la seduta e venne data pubblica lettura delle volont\u00e0 di Luigi XIV. Al termine della lettura, Filippo propose ai membri del Parlamento riuniti di nominarlo unico reggente e di abolire il Consiglio di Reggenza. I membri del Parlamento accolsero con favore la proposta del duca d'Orl\u00e9ans, che divenne reggente unico del giovane re Luigi XV. Quale segno simbolico di riavvicinamento al potere parlamentare, Filippo decise di trasferire la corte da Versailles a Parigi, come descrive in dettaglio nelle sue \"Memorie\" Saint-Simon. Mentre Filippo aveva trasferito la sua dimora al Palais-Royal, Luigi venne mandato nel castello di Vincennes, fuori Parigi, immerso nel verde di una foresta dove il re avrebbe potuto godere di un'aria pi\u00f9 salubre di quella della capitale. Nel 1716, Luigi venne portato nel Palazzo delle Tuileries, non distante da Palais-Royal e nel cuore di Parigi, poich\u00e9 il paese di Vincennes risult\u00f2 troppo piccolo per ospitare tutto il suo seguito.\nPer quanto riguarda la politica interna, Filippo, con l'aiuto del cardinale Guillaume Dubois, divenuto primo ministro nel 1722, e di John Law, controllore generale delle finanze, favor\u00ec fortemente la nobilt\u00e0, spogliata di gran parte degli incarichi da Luigi XIV. Sul campo internazionale, nel 1717 strinse un'alleanza, che prese il nome di Triplice Alleanza, con la Gran Bretagna di Giorgio I e con i Paesi Bassi contro la politica di aggressiva espansione promossa da Filippo V di Spagna, che non aveva ancora abbandonato il progetto di un grande regno che unisse Parigi e Madrid.\nEducazione.\nCome ogni principe francese che avesse raggiunto i sette anni, Luigi fu tolto alle cure della governante, Madame de Ventadour, per essere affidato ai precettori, primo fra tutti il duca di Villeroi, sovrintendente dell'educazione del giovane re e amico di Luigi XIV. Come appoggio per il duca fu nominato precettore Andr\u00e9-Hercule de Fleury. Villeroi amava mettere alla prova il piccolo sovrano, che durante le cerimonie pubbliche diede dimostrazione di essere perfettamente padrone delle sue emozioni e di sapersi comportare da re.\nIn quanto tutore, Fleury diede a Luigi una preparazione culturale eccellente. Gi\u00e0 in giovane et\u00e0 l'allievo aveva imparato a scrivere, a leggere, a danzare e aveva subito manifestato amore per la storia e la geografia. \nFleury scelse per lui alcuni grandi intellettuali ed eruditi della sua epoca, come il cartografo Guillaume Delisle. Luigi, avido lettore e ragazzo molto curioso, si interess\u00f2 alla scienza, in particolare fisica e medicina e si dedic\u00f2 alla lettura di saggi di matrice illuministica. Successivamente, finanzi\u00f2 la creazione di un reparto di fisica (1769) e di meccanica (1773) presso il Coll\u00e8ge de France.\nIncoronazione e matrimonio.\nNel 1721 il re di Spagna Filippo V, zio di Luigi, propose in sposa al nipote sua figlia Maria Anna Vittoria, infanta di Spagna. Ma l'ipotesi di un fidanzamento con una bimba di tre anni fu fortemente rifiutata da Luigi, a sua volta appena undicenne. Ci si affrett\u00f2 quindi a rimandare l'infanta a Madrid: Filippo V e la moglie, Elisabetta Farnese, si infuriarono poich\u00e9 vedevano in questo modo sfumare la possibilit\u00e0 di unire le due corone.\nNel 1722 la corte torn\u00f2 ufficialmente a stabilirsi a Versailles, da dove non si sarebbe pi\u00f9 mossa. Il re aveva nel frattempo raggiunto la maggiore et\u00e0 e si preparava a essere incoronato: il 25 ottobre 1722 la cerimonia solenne ebbe luogo nella Cattedrale di Reims e un anno dopo, nel 1723, il Consiglio di Reggenza venne sciolto e il giovane sovrano fu riconosciuto ufficialmente come re di Francia con il nome di Luigi XV. Pochi mesi dopo moriva Filippo II d'Orl\u00e9ans, al quale erano stati affidati incarichi minori di governo.\nSu esortazione di Fleury, Luigi nomin\u00f2 Luigi-Enrico di Borbone-Cond\u00e9, duca di Borbone e suo parente pi\u00f9 prossimo, primo ministro. Di fatto il duca di Borbone occupava ora il posto che era stato di Filippo d'Orl\u00e9ans.\nLa preoccupazione principale del duca di Borbone era la discendenza. Luigi era giovane e stava crescendo vigoroso, ma aveva anche dovuto attraversare lunghi periodi di malattia; se fosse successo qualcosa al re, la corona sarebbe passata al ramo collaterale, quello degli Orl\u00e9ans e quindi nelle mani di Luigi d'Orl\u00e9ans, figlio di Filippo. Per scongiurare questo problema, si cerc\u00f2 una moglie per il re che fosse in et\u00e0 per dargli un erede. Dopo vari negoziati, si propose al re la mano di Maria Leszczy\u0144ska, figlia dell'ex re di Polonia Stanislao Leszczy\u0144ski. Maria aveva sette anni in pi\u00f9 di Luigi, era sana e sembrava che potesse dargli in tutta sicurezza un erede. Stanislao, che aveva perso il trono, vedeva questa come una grande occasione di riscatto e accett\u00f2 subito. Sia Luigi sia Maria erano soddisfatti per la conclusione dei negoziati e convolarono a nozze nel settembre del 1725.\nIl duca di Borbone intanto cerc\u00f2 di allontanare da Parigi il vecchio tutore del re, Fleury, poich\u00e9 con il suo ascendente sul sovrano, andava acquistando sempre pi\u00f9 potere. Cos\u00ec cerc\u00f2 di convincere il re a congedare il cardinale: con l'aiuto della nuova regina, che gli era debitrice per essere diventata moglie del re, il duca tent\u00f2 di convincere Luigi a sbarazzarsi dello scomodo cardinale. Ma Luigi, molto legato all'anziano ecclesiastico rifiut\u00f2, e approfitt\u00f2 dell'impopolarit\u00e0 del duca, che stava preparando una guerra contro la Spagna e il Sacro Romano Impero, per cacciare lui e la sua amante in esilio a Chantilly. Rimprover\u00f2 aspramente anche Maria, che aveva in questo modo agito contro la sua volont\u00e0, e da quel momento non si abbandon\u00f2 mai a lei in una relazione di confidenza.\n\"Gouvernement reparateur\" di Fleury.\nDal 1726 sino al giorno della sua morte, avvenuta il 29 gennaio 1743, il cardinale Fleury, pur senza il titolo di primo ministro, amministr\u00f2 la Francia con l'assenso del re. Tornava sulla scena un primo ministro cardinale come Richelieu sotto Luigi XIII e Mazzarino sotto Luigi XIV. Gli storici contemporanei tendono a definire il periodo di governo di Fleury come uno dei migliori dell\"'ancien r\u00e9gime\".\nPolitica interna.\nCon l'aiuto di ministri competenti ed efficienti come Philibert Orry, il cardinale riusc\u00ec a raggiungere il pareggio del bilancio nel 1738. Inoltre promosse una grande politica di espansione economica: in particolare le vie di comunicazione furono migliorate e ampliate. Cre\u00f2 canali, come quelli che collegano i fiumi Oise e Somme e ampli\u00f2 il fiume Schelda, sino a farlo sfociare nei Paesi Bassi. In pochi anni, la Francia divenne il paese meglio organizzato come sistema stradale in tutta Europa. Anche a livello edilizio ci fu una enorme crescita. Citt\u00e0 come Parigi, Bordeaux, Rennes, N\u00eemes, Nantes, Rouen crebbero e si trasformarono da citt\u00e0 medievali in centri moderni, grazie alla costruzione di piazze, palazzi, edifici pubblici. Il numero della popolazione aument\u00f2 molto, tanto che Lione e Marsiglia arrivarono a contare oltre centomila abitanti. Inoltre il cardinale si dedic\u00f2 a combattere il giansenismo, gi\u00e0 condannato dal papa, che in Francia aveva trovato grande sviluppo, e il gallicanesimo, che auspicava uno scisma dalla Chiesa di Roma per fondare una Chiesa cattolica francese indipendente.\nVenne promosso anche il commercio marittimo, trascurato durante il regno di Luigi XIV, tanto che il numero delle navi da commercio divenne quattro volte maggiore tra il 1715 e il 1789.\nPolitica estera.\nSul piano internazionale, Fleury tent\u00f2 di mantenere un clima di distensione e di equilibrio, stipulando trattati di pace con la Gran Bretagna e stringendo patti di riconciliazione con la Spagna.\nIntanto, la regina aveva partorito per la terza volta e finalmente era nato il tanto sospirato erede, un maschio che venne battezzato con il nome di Luigi. Per la prima volta il popolo mostrava riconoscenza nei confronti della regina polacca, accolta freddamente dai francesi, festeggiando il nascituro per giorni. La nascita di un erede maschio garantiva continuit\u00e0 alla linea dinastica e impediva a Filippo V di Spagna di tentare di impossessarsi del trono francese.\nNel 1733, pur contro la politica di Fleury, Luigi acconsent\u00ec, su consiglio del suo ministro Germain Louis Chauvelin, a scendere in guerra. Era infatti da poco scoppiata la Guerra di successione polacca: il suocero del re, Stanislao Leszczynski, chiese aiuto alla Francia per poter tornare sul trono di Polonia, lasciato vuoto dopo la morte del re Augusto II. Spalleggiato da un forte partito francese, Stanislao giunse a Varsavia dove una Dieta di nobili polacchi lo rimise sul trono. La Russia e l'Impero asburgico appoggiavano tuttavia il figlio del defunto re, Augusto III; in breve l'esercito austriaco fece irruzione in Polonia e Stanislao dovette fuggire e fu destituito per una seconda volta.\nI francesi non intervennero pi\u00f9 negli affari polacchi, ma attaccarono il ducato di Lorena, il cui duca, Francesco III, era promesso sposo di Maria Teresa d'Asburgo, figlia dell'imperatore del Sacro Romano Impero Carlo VI. Una volta sposati, la Lorena avrebbe rappresentato un pericolo per la Francia, in quanto avvicinava pericolosamente i confini austriaci al territorio francese. Cos\u00ec le truppe francesi dilagarono in Lorena e presero la capitale, Nancy. \nI conflitti si conclusero nel 1738 con un bilancio positivo per la Francia di Luigi XV, che conquistava il Ducato di Lorena. Il Trattato di Vienna pose definitivamente fine alle ostilit\u00e0: a Stanislao venne concesso di regnare sulla Lorena, a titolo di indennizzo per la perdita del regno di Polonia, mentre Francesco III ottenne i diritti di successione sul Granducato di Toscana.\nLuigi e Fleury ottennero anche grandi risultati nei Balcani: l'Impero ottomano, tradizionale alleato della Francia contro gli Asburgo, aveva riottenuto il controllo di Belgrado grazie ai francesi, che ricevettero in cambio importanti privilegi commerciali.\nNel 1739 Luigi fu iniziato in Massoneria nella loggia reale dei piccoli appartamenti di Versailles.\nMa i conflitti non dovevano terminare: nel 1740, alla morte dell'imperatore Carlo VI d'Austria, scoppi\u00f2 la Guerra di successione austriaca. Il cardinale non riusc\u00ec, per la seconda volta, a frenare il partito della guerra, che convinse Luigi a entrare nel conflitto. La Francia quindi, schierata a fianco della Prussia, dichiar\u00f2 guerra all'Austria di Maria Teresa. Il conflitto dur\u00f2 sette anni, ma il cardinale non fece in tempo a vederne la conclusione. Si spense infatti il 29 gennaio 1743, all'et\u00e0 di novant'anni.\nGoverno personale di Luigi, \"le Bien-Aim\u00e9\".\nCon la morte del cardinale, Luigi decise di non affidarsi pi\u00f9 a un primo ministro e di amministrare in prima persona gli affari del suo regno.\nI rapporti con la regina erano buoni: Maria aveva partorito dieci volte in otto anni, anche se solo due volte erano nati maschi, di cui solamente uno riusc\u00ec a sopravvivere. Tuttavia, dopo sette anni di assoluta fedelt\u00e0 Luigi decise di affiancarsi delle amanti, il che fece soffrire terribilmente la regina, che se ne lament\u00f2 a lungo anche con il padre.\nNel giugno del 1744 Luigi lasci\u00f2 la corte e Versailles per mettersi alla testa delle sue truppe che combattevano contro l'Austria, l'Inghilterra e l'Hannover. Questa decisione rese il re ancora pi\u00f9 amato presso il popolo e presso l'esercito. Tuttavia, dopo una breve visita ad alcune citt\u00e0 delle Fiandre, Luigi si ammal\u00f2 e dovette fermarsi nella citt\u00e0 di Metz, dove le sue condizioni parvero subito molto gravi. La Francia cadde in un profondo scoramento e per tutto il Paese il popolo pregava per la salvezza del sovrano. Con l'aiuto dei medici, in particolare di Fran\u00e7ois Quesnay, Luigi riusc\u00ec a riprendersi e, su consiglio del suo confessore, licenzi\u00f2 la sua amante, Madame de Chateauroux, che l'aveva seguito fin sui campi di battaglia. La notizia della guarigione del re e della cacciata della sua amante, venne accolta a Parigi con grande entusiasmo tanto che da quel momento Luigi venne chiamato \"il Beneamato\".\nTentativo di riforma: immobilit\u00e0 del governo.\nPur essendo, secondo il giudizio di molti storici, pi\u00f9 colto e intelligente del bisnonno\u00a0\u2013 alcuni arrivarono a definirlo \u00abil pi\u00f9 intelligente dei Borbone assieme a Enrico IV\u00bb \u2013, Luigi XV non riusc\u00ec a essere un efficiente e sicuro amministratore per il Paese. Dalle sue lettere si comprende quanto fosse lucido e profondo mentalmente, e quanto fosse esperto in questioni politiche; nonostante ci\u00f2 fu sempre trattenuto nelle sue decisioni da una sorta di timore di sbagliare, di incertezza e mancanza di fiducia in s\u00e9 stesso, che super\u00f2 solamente verso gli ultimi anni di regno.\nI suoi ministri ebbero larga autonomia: raramente il re si oppose alla loro linea d'azione politica. Essi si riunivano e prendevano le decisioni che poi venivano sottoposte al sovrano, il cui compito era quello di confermarle o di modificarle.\nL'impassibilit\u00e0 del re era tale che i suoi ministri non riuscivano mai a capire se gli erano gradite o meno le decisioni che proponevano. Luigi tentava di tenerli all'oscuro delle sue reali opinioni e spesso li faceva spiare e controllare da uno stuolo di servitori. Oltre a ci\u00f2, Luigi aveva creato una fitta rete segreta di agenti, direttamente al suo servizio, che agiva in concorrenza e spesso in contrasto con gli inviati ufficiali. Questo modo di comportarsi prese il nome di \"Secret du Roi\", segreto del re.\nNel 1749 il controllore generale di Luigi, d'Arnouville decise di attuare una radicale riforma: introdusse infatti il \"vingti\u00e8me\", tassa sui redditi imposta a tutti i francesi senza eccezione alcuna. Ovviamente la nobilt\u00e0 protest\u00f2 per questa nuova riforma e rifiut\u00f2 di pagare; a protestare maggiormente fu il clero, che vedeva l'imposizione di una tassa come una rottura dei suoi privilegi e come un insopportabile tentativo da parte dello Stato di assoggettare la Chiesa. A questo punto l'Alto Consiglio, organo presieduto dal re per le questioni diplomatiche, militari e religiose si divise in due parti in totale e feroce disaccordo tra loro. Il primo partito, detto dei \"D\u00e9vots\", si schier\u00f2 dalla parte della Chiesa e tra i suoi maggiori rappresentanti spiccavano la regina Maria, il Delfino Luigi, le figlie del sovrano, i gesuiti e il conte d'Argenson, segretario di Stato per la guerra e avversario instancabile di d'Arnouville. Il secondo partito, retto dalla marchesa di Pompadour, amante del re e influentissima a corte dal 1745 al 1764, era invece sostenitore della politica riformista di Machault. Luigi, sensibile in materia religiosa, vista la dura opposizione del clero decise, nel 1751, di lasciar cadere il progetto. L'applicazione della legge al clero fu cos\u00ec interrotta e si dovette rivedere l'intera riforma fiscale.\nDiscordie religiose: persecuzione degli ugonotti.\nNonostante fossero stati duramente sconfitti presso la loro roccaforte di La Rochelle dal cardinale Richelieu e fosse stato revocato l'Editto di Nantes, che lasciava loro libert\u00e0 religiosa, gli ugonotti in Francia erano ancora presenti in grosse comunit\u00e0. Luigi XV, seguendo la politica religiosa inaugurata da Luigi XIV, promosse delle campagne di persecuzione contro di loro. Il rito protestante nel regno non era ammesso: numerosi matrimoni furono resi nulli e, di conseguenza, i figli di coppie ugonotte non furono riconosciuti e vennero privati dell'eredit\u00e0 paterna. Le riunioni protestanti furono intercettate e i partecipanti uccisi o arrestati. A Cevenne, luogo di grande concentrazione di ugonotti, una riunione fu repressa nel sangue mentre nel 1749 a Bordeaux furono condannate quarantasei persone perch\u00e9 ugonotte. Nel 1752 vi fu una nuova ingente migrazione di ugonotti dalla Francia, che contribu\u00ec a frenare lo sviluppo industriale ed economico del Paese.\nPolitica estera.\nGuerra in Europa.\nNel 1740, la morte dell'imperatore Carlo VI d'Asburgo aveva segnato l'inizio della Guerra di successione austriaca. La Francia, ancora governata dal Fleury, era alleata con la Prussia e combatt\u00e9 contro Austria, Gran Bretagna e Olanda. All'inizio del conflitto Federico II di Prussia conquist\u00f2 la regione della Slesia, appartenente ai territori asburgici.\nL'esercito francese ottenne una serie di grandi vittorie a Fontenoy (1745), a Rocourt (1746) e a Lauffeld (1747). Quella di Fontenoy, ottenuta da Maurizio di Sassonia, \u00e8 ancora oggi considerata una delle massime vittorie francesi contro la Gran Bretagna.\nNel 1748, la Francia occupava tutta la parte meridionale delle Fiandre, una delle regioni pi\u00f9 ricche d'Europa. Con il Trattato di Aquisgrana (1748), che pose fine alla guerra, Luigi XV dovette restituire questi territori agli Asburgo d'Austria.\nL'arciduchessa d'Austria non aveva tuttavia rinunciato a tutte le sue pretese sulla Slesia. Ben presto fu inviato a Versailles in qualit\u00e0 di ambasciatore, il cancelliere von Kaunitz, con l'obiettivo di stipulare un'alleanza tra le due nazioni. Kautnitz prometteva di caldeggiare la candidatura per il trono polacco di un pretendente francese e di eleggere reggente dei Paesi Bassi austriaci il genero di Luigi. Tuttavia l'opinione pubblica era vicina a Federico II, vista anche l'accoglienza che questo sovrano offriva a numerosi intellettuali francesi. Poich\u00e9 anche alcuni ministri di Luigi espressero vicinanza alla Prussia, l'ambasciatore austriaco decise di servirsi della favorita del re, Madame de Pompadour, per ottenere i suoi scopi.\nNel 1756, alla notizia del Trattato di Westminster che univa Gran Bretagna e Prussia in un patto di non belligeranza, Luigi si affrett\u00f2 a firmare l'alleanza con l'Austria con il Trattato di Versailles: il rovesciamento delle alleanze era compiuto. La Francia abbandonava i vecchi alleati, Svezia, Polonia, Turchia e Stati germanici, per legarsi all'Austria di Maria Teresa d'Asburgo e alla Russia di Elisabetta Romanova.\nFederico II di Prussia cap\u00ec di essere rimasto ormai solo in Europa: la Gran Bretagna, che ora vedeva William Pitt come primo ministro, era infatti impegnata sui mari mentre sul continente si andava formando una coalizione contro Berlino. Il re decise quindi di invadere la Sassonia, senza una regolare dichiarazione di guerra. Il regno sassone fu invaso nel 1756 e la famiglia reale trattata brutalmente, tanto che la regina Maria Giuseppina mor\u00ec in seguito ai maltrattamenti prussiani.\nLa Francia dichiar\u00f2 immediatamente guerra alla Prussia e occup\u00f2 militarmente l'Hannover, terra natia del re di Gran Bretagna Giorgio II. Tuttavia, i continui litigi tra gli ufficiali francesi e la cattiva organizzazione dell'esercito austriaco culminarono con la battaglia di Leuthen, dove l'esercito imperiale sub\u00ec una pesante sconfitta.\nIl ministro di Stato per gli affari esteri, Choiseul, riusc\u00ec a far entrare in guerra anche la Spagna di Carlo III ma questo non serv\u00ec a migliorare le cose. Nel 1763 veniva firmata la pace nel Trattato di Parigi con il quale si metteva fine alla Guerra dei sette anni.\nColonie e guerra sui mari.\nLa Francia nella prima met\u00e0 del Settecento possedeva colonie nelle Americhe, Canada e Louisiana, e nelle Indie. La Gran Bretagna, altra grande potenza marittima, aveva interessi nell'America Settentrionale e anche nelle Indie. Uno scontro tra i due Paesi per il controllo definitivo degli scali commerciali pi\u00f9 importanti sembrava inevitabile.\nNel 1748, coloni francesi e coloni britannici si scontrarono nella regione americana dei Grandi Laghi. In India, gli scontri tra i principi locali permisero all'ammiraglio francese Joseph Fran\u00e7ois Dupleix di ottenere importanti scali commerciali e il protettorato sul Carnatico e sull'altopiano del Deccan. Gli inglesi adottarono le stesse tattiche finch\u00e9 le due flotte non si scontrarono. Bench\u00e9 le due nazioni fossero in un periodo di pace, le navi inglesi della Royal Navy tennero in scacco le navi dirette in Canada con rinforzi e approvvigionamenti.\nNel giugno del 1755 un convoglio francese fu intercettato al largo di Terranova e due navi furono catturate. Gli inglesi organizzarono anche un attacco ai forti francesi sulla terraferma, ma vennero respinti. Malgrado Versailles avesse tentato di convincere gli ambasciatori di Londra e Hannover, le navi inglesi continuarono a ostacolare quelle francesi: furono catturate, con atti di vera e propria pirateria, oltre trecento navi francesi.\nIl governo centrale di Londra ignor\u00f2 l'ultimatum francese e nel gennaio 1756 le due potenze entrarono in guerra. I francesi erano notoriamente poco interessati alle situazioni extraeuropee: a Versailles non ci si preoccup\u00f2 troppo quando le desolate terre del Canada passarono in mano britannica; tuttavia, si concentrarono tutte le forze per sconfiggere i britannici in India, importantissima regione ricca di scali commerciali.\nLa flotta francese ottenne qualche vittoria (a Minorca la flotta britannica fu annientata), ma il bilancio conclusivo non fu favorevole alla Francia. Con la fine delle ostilit\u00e0, Luigi XV perse il controllo del Senegal e dell'isola di Gorea in Africa, del Bengala in Oriente; in America la colonia del Qu\u00e9bec passava agli inglesi cos\u00ec come Guadalupa, Martinica, Grenada, Saint Lucia e Saint-Vincent. Le stesse coste francesi furono spesso oggetto di attacchi da parte delle navi inglesi.\nUltimi anni.\nTentativo di assassinio.\nIl 5 gennaio 1757 Luigi XV si trovava a Versailles. Era andato a far visita alla figlia e verso sera aveva deciso di recarsi al palazzo del Grand Trianon, dove avrebbe passato la notte. Mentre passava tra due ali di soldati, dal buio apparve un uomo che si gett\u00f2 sul sovrano pugnalandolo alla spalla. Il re cadde a terra e richiese subito di poter vedere un confessore. Il pugnale non aveva leso organi vitali in quanto il re, a causa del clima molto rigido di quei giorni, indossava abiti particolarmente pesanti. L'attentatore, subito bloccato dalle guardie, si chiamava Robert Fran\u00e7ois Damiens. Damiens venne torturato per scoprire se avesse avuto dei complici, ma emerse che l'uomo, servitore di parlamentari e sofferente di disturbi mentali, aveva probabilmente sviluppato il suo proposito criminoso a seguito dei discorsi critici verso il monarca, frequenti nel suo ambiente di lavoro.\nLuigi XV era disponibile a perdonare, ma si trattava sempre del primo tentativo di regicidio in Francia dal 1610, quando Enrico IV era stato assassinato da Fran\u00e7ois Ravaillac, e un processo era quindi inevitabile. Torturato e condannato a morte dal Parlamento di Parigi, Damiens venne giustiziato il 28 marzo 1757 sulla pubblica piazza, mediante squartamento, metodo d'esecuzione riservato ai traditori e ai regicidi.\nLa crudele messa a morte di Damiens venne duramente criticata dai \"Philosophes\", che videro in essa un ritorno alla brutalit\u00e0 di tempi ormai passati. In verit\u00e0, le metodologie dell'esecuzione non erano state decise dal re, che non volle nemmeno assistere, ma dai membri del Parlamento di Parigi, i quali speravano di riconciliarsi in questo modo con il monarca, dopo la loro opposizione alla \"tassa sul ventesimo\" e il loro appoggio ai Giansenisti contro il volere del re (oltre che per il fatto che Damiens lavorava quotidianamente proprio per uno di loro). Pare che Luigi XV, dopo l'esecuzione, si fece fare un resoconto, ma dopo la descrizione delle torture e della morte di Damiens, il re, visibilmente sconvolto, si ritir\u00f2 nella sua stanza e pianse lungamente sopra il letto. In seguito disse alla Pompadour che i responsabili morali dell'attentato erano appunto i parlamentari stessi: \u00abSenza questi consiglieri e questi presidenti, non sarei mai stato colpito da quel signore, sono stati i loro discorsi a sconvolgergli la testa\u00bb.\nDurante la convalescenza di Luigi XV, la Luogotenenza del regno venne assunta dal figlio Luigi Ferdinando, che entr\u00f2 nel Consiglio di Stato. Il sovrano pot\u00e9 comunque tornare allo svolgimento delle sue mansioni in breve tempo.\nLuigi XV si distinse anche, per\u00f2, per alcune iniziative giudiziarie imparziali e corrette: spinto dalla Pompadour e dalla campagna di Voltaire presso l'opinione pubblica, prese posizione nel caso Calas, ricevendo la famiglia del commerciante protestante giustiziato a Tolosa, e annullando poi la sentenza ingiusta del Parlamento, riabilitando la memoria dell'uomo.\nTramonto del Re.\nCaduto in un profondo stadio di sfiducia, il re conged\u00f2 i suoi ministri e si affid\u00f2 a Choiseul.\nIl ministro svilupp\u00f2 la potenza della marina militare francese e strinse accordi con la Spagna: in una eventuale nuova guerra marittima con la Gran Bretagna, l'appoggio di una nazione con grandi tradizioni navali come la Spagna era infatti fondamentale. Riform\u00f2 anche l'esercito, convertendo le fabbriche di armi da private a statali e trasformando l'artiglieria in un settore dell'esercito dipendente dalla Corona. Fu soprattutto per opera di Choiseul che i gesuiti furono processati, tassati e costretti a non essere pi\u00f9 operativi sul suolo francese. A livello extraeuropeo tent\u00f2, anche se con scarsa fortuna, di colonizzare il Madagascar e la Guiana francese.\nNel 1764, mor\u00ec Madame de Pompadour, rimpianta da tutti, a dire dell'ambasciatore britannico, tranne che dal popolo. La morte della favorita del re, gett\u00f2 Luigi in un nuovo periodo di profonda depressione. Nel giro di pochi anni, il sovrano perse la moglie, affetta dalla tubercolosi, il figlio Luigi Ferdinando (per la stessa malattia), il nipote maschio erede al trono, duca di Borgogna e la figlia Elisabetta, duchessa di Parma. Ma ben presto al re venne presentata una giovane donna: il suo nome era Jeanne B\u00e9cu, conosciuta poi come Madame du Barry. La giovane conquist\u00f2 il re, che non pot\u00e9 pi\u00f9 staccarsi da lei e la present\u00f2 alla corte, davanti a una folla di aristocratici sbigottiti.\nIl re, oltre a essere stato ormai ribattezzato \"le Mal-Aim\u00e8\" (il mal-amato, in contrapposizione al suo precedente soprannome) era oggetto delle satire pi\u00f9 feroci, di cui faceva le spese la statua equestre che s'era fatto erigere nel 1763 sull'attuale Place de la Concorde: una volta al collo della statua comparvero dei versi anonimi destinati a rimanere celebri (\"Oh, il bel monumento! Oh, il bel piedistallo! / Le Virt\u00f9 sono a piedi, il Vizio va a cavallo!\"), mentre in un'altra occasione, la statua fu ritrovata bendata, come a dimostrare che ormai il re non \"vedesse\" pi\u00f9 i reali bisogni del suo popolo.\nIntanto, il ministro Choiseul, che si era alleato con i parlamenti, aumentandone molto l'influenza, cominciava a perdere il favore del sovrano. Inoltre la du Barry, pur non interessandosi di politica, aveva una profonda disistima per il ministro. Uno degli ultimi atti di Choiseul fu quello di combinare un matrimonio tra il delfino, Luigi Augusto e la figlia dell'imperatrice Maria Teresa, Maria Antonietta d'Austria. La caduta di Choiseul avvenne nel dicembre 1770, quando il ministro propose al Consiglio del re di appoggiare la Spagna contro la Gran Bretagna nella difesa delle isole Falkland: gli avversari del ministro si opposero a una nuova dichiarazione di guerra e il re cacci\u00f2 Choiseul in esilio nella sua residenza di campagna. Il governo era ora nelle mani di d'Aiguillon, Maupeou e Terray. I tre ministri si impegnarono per ristabilire l'autorit\u00e0 della monarchia assoluta; il potere dei parlamentari venne notevolmente diminuito e la tassa \"vingti\u00e9me\" fu introdotta, portando una maggiore equit\u00e0 nelle distribuzione delle tasse. Il \"secret\" di Luigi cominciava ora a manifestare punti deboli e a essere scoperto.\nNell'aprile del 1774 Luigi si ammal\u00f2; nel 1728 Luigi XV aveva contratto la varicella, che i medici diagnosticarono erroneamente come vaiolo; convinto di aver contratto la malattia, il re non si sottopose mai alla procedura immunizzante della variolizzazione. Negli anni aveva avuto delle ricadute di herpes zoster, ma era sempre guarito, mentre questa volta peggior\u00f2 inesorabilmente, finch\u00e9 i medici si accorsero che si trattava davvero di vaiolo. Il re si spense nei suoi appartamenti di Versailles il giorno 10 maggio 1774. Gi\u00e0 il 4 maggio aveva scoperto che la malattia che lo affliggeva era arrivata a un punto inarrestabile. Aveva congedato la du Barry, facendole lasciare la reggia e salutato tutti i membri della corte a lui pi\u00f9 vicini, restando solo col confessore mentre gli altri, famigliari compresi, si tenevano a debita distanza per evitare il contagio. Dopo cinquantanove anni di regno, Luigi XV mor\u00ec e fu tumulato nella basilica di Saint-Denis, assieme ai corpi dei suoi antenati.\nEreditava il trono suo nipote Luigi Augusto, Luigi XVI, che avrebbe regnato sino al 1792, anno dell'istituzione della repubblica, finendo poi ghigliottinato nel 1793.\nDurante la Rivoluzione francese le tombe reali furono profanate, anche per recuperare il piombo delle bare. Il 16 ottobre (stesso giorno dell'esecuzione di Maria Antonietta), fu distrutto il sepolcro e aperta la cassa del re: il corpo di Luigi XV, che non era stato imbalsamato per via del vaiolo che lo aveva portato alla morte, fu trovato in avanzato stadio di putrefazione e quasi ridotto in polvere, al punto che i rivoluzionari dovettero purificare l'aria; i resti furono poi gettati in una fossa comune con quelli degli altri sovrani. I corpi furono recuperati solo in parte da Luigi XVIII durante la Restaurazione, e sepolti alla rinfusa in alcune bare di piombo della cripta dei Borboni, essendo impossibile l'identificazione singola, e dove tuttora si trovano.\nFamiglia e amanti.\nMoglie e figli.\nCome l'avo Enrico IV e come il bisnonno Luigi XIV, Luigi XV amava molto le donne, ma, come Luigi XIII, con esse si trovava in grande imbarazzo.\nQuando venne firmato il suo contratto di matrimonio, Luigi aveva appena quindici anni; la sua sposa sette anni di pi\u00f9. Tutti in Francia erano sbalorditi per la scelta della sposa del re. Il sovrano pi\u00f9 potente d'Europa riceveva in sposa infatti una giovane, Maria Leszczy\u0144ska, figlia del detronizzato re di Polonia, che non aveva nessuna dote e non era nemmeno particolarmente attraente. Il memorialista Edmond Jean Fran\u00e7ois Barbier scrisse: \u00abQuesto matrimonio non piace a nessuno. Stupisce tutti, perch\u00e9 in realt\u00e0 non si addice in alcun modo al re di Francia\u00bb. Tuttavia, Luigi dimostr\u00f2 di apprezzare la sua sposa e la notte delle nozze la coppia reale consum\u00f2 il matrimonio. Nell'arco di pochi anni, dal 1727 al 1737 la regina partor\u00ec dieci volte, dando alla luce due figli maschi, dei quali uno, Filippo, mor\u00ec a tre anni mentre l'altro, Luigi Ferdinando di Borbone-Francia, fece in tempo a raggiungere la maggiore et\u00e0, ma mor\u00ec prima del padre.\nIl rapporto con la regina fu comunque sempre piuttosto tempestoso: dopo un primo periodo di fedelt\u00e0, imposto forse dalla paura di essere rimproverato dal cardinale Fleury, Luigi trad\u00ec la moglie ripetutamente e fin\u00ec per abbandonarla nei suoi appartamenti, come era successo alla precedente regina, Maria Teresa, costretta a convivere con lo stuolo delle amanti del Re Sole.\nLuigi rest\u00f2 sempre teneramente affezionato ai suoi figli, specialmente alle tante femmine. Il delfino Luigi invece ebbe sempre in odio le tante amanti paterne e quando il re venne colpito dal tentativo di assassinio, prese frettolosamente il suo posto, bramoso di ottenere il trono di Francia qualora il padre fosse morto. Ecco l'elenco dei figli di Luigi XV:\nAmanti: Madame de Pompadour e Madame du Barry.\nJeanne-Antoinette Poisson nacque nel 1721 da Luise Madeleine de La Motte, una ricca ereditiera borghese e da Fran\u00e7ois Poisson, bench\u00e9 la paternit\u00e0 sulla bambina non gli sia attribuita. La ragazza ricevette una buona educazione in convento e anche nei salotti parigini frequentati da artisti, letterati e filosofi. Grazie alle sue amicizie, riusc\u00ec a partecipare al ballo organizzato per festeggiare le nozze del Delfino e in quell'occasione conobbe Luigi XV che ne fece la sua amante. Dopo averle acquistato il titolo di marchesa de Pompadour, Jeanne-Antoinette fu riconosciuta come \"ma\u00eetresse-en-titre\", ovverosia amante ufficiale. Madame de Pompadour ebbe notevole influenza sulle arti, sulla moda, sul teatro e sulla musica, dettando lo stile della prima met\u00e0 del Settecento; a livello filosofico fu sostenitrice delle idee dell'Illuminismo. Ebbe anche notevole importanza a livello politico riuscendo a ottenere cariche per amici e familiari: suo fratello, Abel Fran\u00e7ois Poisson, fu nominato \"Direttore e ordinatore generale delle costruzioni, giardini, arti e manifatture del re\" nonch\u00e9 marchese di Marigny. Al suo operato si deve la riuscita del rovesciamento delle alleanze, con il quale la Francia si un\u00ec al Sacro Romano Impero, unione che sarebbe stata suggellata nel 1770 dal matrimonio del Delfino Luigi Augusto con l'arciduchessa Maria Antonietta d'Austria. Mor\u00ec nel 1764 prima di veder realizzati i frutti del suo operato.\nIl re, dopo alcuni anni trascorsi nel ricordo del suo \"ministro-donna\", trov\u00f2 consolazione in una figura assai diversa, Madame du Barry. Nata nel 1746 da una donna povera e da padre ignoto, lavor\u00f2 a Parigi in un negozio di moda. Notata da un nobile, Jean du Barry, riusc\u00ec a inserirsi nell'alta societ\u00e0 sposandone il fratello, Guillaume du Barry. Divenuta amante del duca di Richelieu, fu notata anche dal re, di cui divenne amante ufficiale nel 1769, suscitando grande scalpore. Poco tempo dopo arriv\u00f2 alla corte di Versailles, la giovane arciduchessa Maria Antonietta, figlia dell'imperatrice Maria Teresa. La ragazza, profondamente cattolica e appoggiata dalle figlie del re, si oppose all'autorit\u00e0 che la du Barry aveva sulla corte e non la riconobbe nel suo ruolo di amante ufficiale. Avvalendosi del diritto di parola (infatti, un nobile minore non poteva parlare per primo a un membro della famiglia reale), Maria Antonietta rifiut\u00f2 di rivolgerle la parola scatenando le ire di Madame e quelle del re. Rischiando di rompere la recente alleanza franco-austriaca, la Delfina capitol\u00f2, ma soltanto due anni dopo, e il 1\u00ba gennaio del 1772 rivolse alla du Barry questa breve frase: \u00abC'\u00e8 molta gente oggi a Versailles\u00bb. Il potere di Madame du Barry non fu lungo: nel 1774, alla morte di Luigi XV, fu allontanata dalla corte e Maria Antonietta divent\u00f2 regina. Madame du Barry visse il resto della sua vita nel suo castello di Louveciennes, dove continu\u00f2 una vita da cortigiana in esilio, ospitando letterati e artisti (tra i quali \u00c9lisabeth Vig\u00e9e Le Brun) e rimanendo profondamente radicata nei principi monarchici. Durante la rivoluzione fu arrestata e poi ghigliottinata l'8 dicembre 1793 in Place de la R\u00e9volution, la stessa piazza un tempo dedicata a Luigi XV.\nFigli illegittimi.\nLuigi XV ebbe altri otto figli al di fuori del matrimonio:"}
{"id": "221447", "revid": "22356", "url": "https://it.wikipedia.org/wiki?curid=221447", "title": "Ipsilofodontidi", "text": ""}
{"id": "221460", "revid": "119924523", "url": "https://it.wikipedia.org/wiki?curid=221460", "title": "Trionfo della Morte", "text": "Il trionfo della morte \u00e8 un tema iconografico a carattere macabro diffuso nel tardo medioevo a partire dal Trecento, soprattutto in area franco-tedesca e nell'area alpina. Se ne contano quasi 300 esempi comprendendo anche le danze macabre e il tema iconografico dell\"Incontro dei tre morti e dei tre vivi\".\nQuesta iconografia macabra in alcuni casi anticipa la peste nera del 1348, che decim\u00f2 la popolazione europea riempiendo le citt\u00e0 di cadaveri, in altri ne \u00e8 una conseguenza diretta. Se nelle opere prima della fatidica peste il trionfo della morte \u00e8 pi\u00f9 che altro connesso con il tema del \"Giudizio universale\", talvolta correlato da una rappresentazione del Paradiso e dell'Inferno legata alla descrizione dantesca, nelle opere pi\u00f9 tarde inizia a comparire la morte stessa che decima \"gratuitamente\" la popolazione, in una visione desolata non necessariamente connessa con il tema della salvezza, ma piuttosto si tratta di rielaborazioni fantasiose di quella che fu una tremenda esperienza collettiva.\nNei \"trionfi\" vi \u00e8 rappresentata solitamente la morte, come uno scheletro armato di falce che colpisce diverse categorie di persone, sottolineando in particolare come Re, papi e gente comune siano uguali dinanzi ad essa, che viene talvolta aiutata da altri scheletri o da demoni."}
{"id": "221461", "revid": "1543377", "url": "https://it.wikipedia.org/wiki?curid=221461", "title": "The Flaming Lips", "text": "The Flaming Lips sono un gruppo rock statunitense, formato ad Oklahoma City nel 1983 e ruotante attorno alla carismatica figura del leader Wayne Coyne, che li fond\u00f2 dopo aver rubato degli strumenti musicali in una chiesa.\nIl gruppo \u00e8 noto per i suoi arrangiamenti psichedelici ed i testi bizzarri, oltre che per gli strani titoli di album e canzoni, come ad esempio \"Pilot Can at the Queer of God\", \"Talkin' 'Bout the Smiling Deathporn Immortality Blues (Everyone Wants to Live Forever), Free Radicals (A Hallucination of the Christmas Skeleton Pleading with a Suicide Bomber)\" e \"Yeah, I Know It's a Drag... But Wastin' Pigs Is Still Radical\".\nLe loro esibizioni dal vivo sono decisamente particolari: vi si possono vedere infatti persone vestite con costumi da animale, palloncini, marionette, proiezioni video, una complessa configurazione delle luci del palco, mani giganti, un'alta quantit\u00e0 di coriandoli ed una bolla di plastica a grandezza d'uomo con la quale Wayne Coyne attraversa il pubblico. Nel 2002 la rivista Q Magazine li ha inseriti nella classifica dei \"50 gruppi da vedere prima di morire\" (\"50 Bands to See Before You Die\").\nNato come complesso alternative rock, il gruppo registr\u00f2 molti album ed EP per una etichetta indipendente negli anni ottanta e nei primi anni novanta. Dopo aver firmato un contratto con la Warner Bros. Records, il pezzo \"She Don't Use Jelly\" divent\u00f2 inaspettatamente una hit. Nonostante questo sia stato il loro unico successo negli Stati Uniti, il gruppo ha sempre ricevuto critiche positive e, anche se in misura minore, un buon successo commerciale, come nel caso dell'album \"The Soft Bulletin\" del 1999, che inaugur\u00f2 la seconda fase della loro carriera (maggiormente orientata verso la psichedelia e il pop) e venne votato \"Album dell'anno\" dal New Musical Express, e con \"Yoshimi Battles the Pink Robots\" del 2002.\nIl gruppo ha avuto maggior successo commerciale nel Regno Unito ed in Europa rispetto al loro paese d'origine. Nel febbraio 2007 sono stati nominati per un BRIT Award nella categoria \"Best International Act\". Fino al 2007 hanno ottenuto tre Grammy Award, inclusi due per \"Best Rock Instrumental Performance\".\nStoria del gruppo.\nFormazione e primi album (1983-1990).\nIl gruppo si forma a Oklahoma City nel 1983, e la formazione \u00e8 composta da Wayne Coyne (chitarra), suo fratello Mark (voce) e Michael Ivins al basso. Il primo concerto viene tenuto al Blue Note Lounge di Oklahoma City. Dopo aver provato diversi batteristi, Richard English entra in formazione in pianta stabile nel 1984. L'anno successivo il gruppo pubblica il suo primo EP, nonch\u00e9 l'unico con Mark Coyne alla voce, \"The Flaming Lips\", pubblicato prima in maniera indipendente tramite la propria etichetta, la Lovely Sorts of Death, in vinile verde, successivamente ristampato dalla Restless Records. Un'altra ristampa dell'EP sar\u00e0 effettuata nel 1986, questa volta in mille copie di vinile rosso, dopo che la rivista Maximum RocknRoll pubblic\u00f2 una buona recensione del disco.\nDopo l'abbandono del gruppo da parte di Mark Coyne nel 1985, Wayne Coyne diventa il cantante, e il gruppo viene contattato dalla Restless Records dopo una loro esibizione a Los Angeles. I Flaming Lips pubblicano il loro primo album per la Restless nel 1986, \"Hear It Is\", con 5.000 dollari di budget. La registrazione del disco avviene nel giro di tre giorni, ed il disco viene pubblicato in vinile bianco con al suo interno un poster disegnato da Wayne Coyne. Con questa formazione il gruppo pubblica anche i due successivi album, \"Oh My Gawd!!!\" del 1987 e \"Telephatic Surgery\" del 1989.\nSuccessivamente Nathan Roberts sostituisce English alla batteria e Jonathan Donahue (anche nei Mercury Rev) si unisce al gruppo nel 1989. Nel 1990 pubblicano \"In a Priest Driven Ambulance\", primo disco con il produttore Dave Fridmann. Il disco venne registrato alla State University di New York a Fredonia per 5 dollari l'ora con un budget totale di 10.000 dollari. L'album segna una netta espansione del suono del gruppo, e i precedenti esperimenti con i loop su nastro ed altri effetti aumentano.\nSempre nel 1990 il gruppo attira l'attenzione della Warner Bros. Records, con la quale firma un contratto subito dopo che un incaricato della casa discografica aveva visto un'esibizione del gruppo nella quale il locale (American Legion Hall a Norman, Oklahoma) fu quasi bruciato a causa dell'uso di fuochi pirotecnici.\nPassaggio alla Warner Bros. (1991-1998).\nNel 1992 il gruppo pubblica il suo primo album per la Warner Bros., \"Hit to Death in the Future Head\". Dopo la registrazione del disco Jonathan Donahue lascia il gruppo per continuare il lavoro con i Mercury Rev. Anche Nathan Roberts lascia il gruppo per differenze creative. I due verranno sostituiti rispettivamente da Ronald Jones e Steven Drodz. Nel 1993 viene pubblicato \"Transmissions from the Satellite Heart\". Questo sar\u00e0 l'unico album in studio dal periodo di \"In a Priest Driven Ambulance\" nella quale Dave Fridmann non sar\u00e0 presente in qualit\u00e0 di produttore. Grazie al successo dell'album e del singolo \"She Don't Use Jelly\", il gruppo sar\u00e0 inserito all'interno di due popolari serie televisive statunitensi: \"Beverly Hills 90210\" e \"Beavis and Butt-head\", oltre ad iniziare una lunga serie di tour, facendo da apertura a diversi gruppi, tra i quali i Red Hot Chili Peppers ed i Candlebox.\n\"Clouds Taste Metallic\" viene pubblicato verso la fine del 1995, ma non raggiunge il successo commerciale del precedente album. Gli sforzi profusi per il tour di promozione del disco, aggiunti allo stress dei tre anni di tour in supporto a \"Transmissions from the Satellite Heart\", saranno i fattori che porteranno Ronald Jones a lasciare il gruppo sul finire del 1996. Jones soffriva inoltre di una grave forma di agorafobia (paura di stare in ambienti non familiari), anche se nel documentario \"Fearless Freaks\" si afferma che lasci\u00f2 il gruppo a causa della crescente paranoia dovuta all'uso di droga di Steven Drodz.\nL'abbandono di Jones ed una generale insoddisfazione verso la musica rock \"standard\" porta i tre componenti rimanenti a ridefinire la direzione da dare al gruppo. Nel 1997 viene pubblicato lo sperimentale \"Zaireeka\", un disco in formato 4 CD, registrato per essere ascoltato contemporaneamente attraverso quattro lettori CD diversi. La musica del disco contiene sia elementi della musica tradizionale, sia suoni \"trovati\" (come nella musica concreta), spesso notevolmente modificati attraverso effetti in studio di registrazione. Oltre al disco, come sviluppo del progetto il gruppo condusse una serie di esperimenti, chiamati \"parking lot experiments\" e \"boombox experiments\". La prima serie di esperimenti consisteva nel consegnare a quaranta volontari delle cassette create dal gruppo, da ascoltare contemporaneamente nelle radio delle macchine all'interno di un parcheggio. Nella seconda serie di esperimenti, sempre quaranta volontari vennero dotati di \"boombox\" (dei radioregistratori portatili, noti anche col nome di ghetto blaster) modificati, diretti da Wayne Coyne in maniera da variare il volume, la velocit\u00e0 od il tono della cassetta che stavano suonando in quel momento, cassetta sempre composta dai Flaming Lips.\nNel frattempo una serie di strani incidenti (riassunti nel pezzo del 1999 \"The Spiderbite Song\") colp\u00ec il gruppo. Un braccio di Steven Drodz venne quasi amputato senza che ce ne fosse bisogno. Drodz disse di essere stato morso da un serpente (negando di avere un ascesso causato dal suo uso di eroina). Michael Ivins rimase intrappolato nella sua macchina per diverse ore dopo che il suo parabrezza venne distrutto dalla ruota persa da un'altra macchina. Il padre di Wayne Coyne mor\u00ec dopo una lunga battaglia contro il cancro.\nSuccesso commerciale (1999-2002).\nBench\u00e9 gli esperimenti fatti abbiano avuto un riscontro positivo su diverse riviste musicali, il successo arriv\u00f2 con \"The Soft Bulletin\" del 1999. Il disco mischiava melodie orecchiabili con chitarre languide, oltre a campionamenti, piatti assordanti, testi strani e filosofici. L'album divent\u00f2 quasi subito uno dei successi underground dell'anno, considerato successivamente come uno dei migliori dischi della decade, e inserito in diverse liste di riviste musicali come \"Album dell'anno\", come sul New Musical Express, sia nella classifica stilata dai redattori che in quella dei lettori.\nParagonato da molti a \"Pet Sounds\" dei Beach Boys per le armonie ed i suoni orchestrali, in \"The Soft Bulletin\" il gruppo fece un uso massiccio di sintetizzatori, batterie elettroniche, effetti sonori ed altre manipolazioni effettuate in studio. Dopo la pubblicazione del disco, Wayne Coyne afferm\u00f2 che \"se qualcuno mi chiedesse quale strumento ho suonato, risponderei: lo studio di registrazione\". Dopo aver valutato che l'esecuzione del disco dal vivo solamente con l'aggiunta di qualche strumentista fosse un'impresa proibitiva e dispendiosa, il gruppo decise di andare in tour in formazione a tre, utilizzando molto materiale pre-registrato per coprire le parti che non potevano essere eseguite dal vivo dagli stessi componenti. Questa situazione port\u00f2 alla decisione di utilizzare Steven Drodz (che oltre ad essere batterista era anche multi-strumentista) principalmente come tastierista e chitarrista. Di conseguenza il gruppo decise di utilizzare registrazioni video e proiezioni di Drodz che suonava la batteria durante l'esecuzione di alcuni dei pezzi meno recenti del gruppo.\nUn'ulteriore tentativo di migliorare l'esperienza dal vivo per il pubblico, nonch\u00e9 per riprodurre il suono di \"The Soft Bulletin\" pi\u00f9 accuratamente, fu quello con cui il gruppo introdusse il concetto dell'\"Headphone Concert\" (concerto in cuffia). Durante i concerti veniva utilizzata una trasmittente FM di bassa potenza, ed il concerto veniva inviato simultaneamente a dei piccoli ricevitori con cuffia simili al Walkman, disponibili liberamente per il pubblico. Questo metodo avrebbe portato il pubblico, in teoria, ad avere una maggiore chiarezza del suono, avendo allo stesso tempo la percezione della potenza di un sistema di casse amplificato. Questo sistema venne utilizzato per la prima volta a Dallas in Texas ed all'esibizione al South by Southwest di Austin del marzo 1999, e successivamente durante l'International Music Against Brain Degeneration Revue tour.\nTre anni dopo, nell'estate del 2002, i Flaming Lips insieme ai Cake ed ai Modest Mouse partirono per l'Unlimited Sunshine Tour. Lo stesso anno venne pubblicato l'album \"Yoshimi Battles the Pink Robots\", disco che riscosse un buon successo di critica e di vendite. In \"Yoshimi Battles the Pink Robots\" il gruppo fece un maggiore utilizzo di strumenti elettronici e di manipolazioni al computer rispetto al precedente \"The Soft Bulletin\". L'album \u00e8 considerato il primo successo sia di critica che commerciale dopo circa venti anni di carriera del gruppo. Il pezzo finale dell'album, \"Approaching Pavonis Mons by Balloon (Utopia Planitia)\", vinse un Grammy Award nel 2002 nella categoria \"Best Rock Instrumental Performance\", e l'album venne certificato disco d'oro il 10 aprile 2006. Nel marzo 2007 il gruppo ha annunciato di avere intrapreso una collaborazione con lo sceneggiatore Aaron Sorkin per produrre un musical di Broadway basato su \"Yoshimi Battles the Pink Robots\". Sia \"The Soft Bulletin\" che \"Yoshimi Battles the Pink Robots\" sono stati pubblicati in formato DVD audio.\n\"At War with the Mystics\" (2003-2006).\nSubito dopo \"Yoshimi Battles the Pink Robots\", \"The Soft Bulletin\" raggiunse il traguardo delle 300.000 copie vendute negli Stati Uniti, e venne certificato disco d'oro nel maggio 2007. Nel 2003 il gruppo pubblic\u00f2 due EP, \"Fight Test\" ed \"Ego Tripping at the Gates of Hell\", musicalmente sulla falsariga dei due precedenti album e contenenti alcuni remix di pezzi di \"Yoshimi Battles the Pink Robots\". Collaborarono inoltre nel pezzo \"Marching the Hate Machines (Into the Sun)\" nell'album del duo statunitense Thievery Corporation dal titolo \"The Cosmic Game\". Il gruppo ha inoltre lavorato per diversi anni alla realizzazione di un film dal titolo \"Christmas on Mars\", le cui riprese sono terminate nel settembre 2005 e che sar\u00e0 pubblicato nel marzo 2008.\nNel 2002 il gruppo fece da spalla al cantante Beck durante il suo \"Sea Change\" tour. Nell'estate del 2004 vennero inseriti come gruppo principale del Lollapalooza, insieme a Sonic Youth e Morrissey. Il festival quell'anno venne per\u00f2 annullato a causa delle prevendite basse. In seguito all'annullamento del Lollapalooza, il gruppo entr\u00f2 negli studi di registrazione Tarbox Road Studio con il produttore Dave Fridmann per iniziare il lavoro sull'undicesimo album in studio, \"At War with the Mystics\". Il disco, con un suono pi\u00f9 \"chitarristico\" e realizzato con maggiori sforzi rispetto ai precedenti album, presenta dei testi pi\u00f9 politici sempre paragonato ai precedenti dischi del gruppo. \"At War with the Mystics\" venne pubblicato nell'aprile del 2006 e ricevette critiche perlopi\u00f9 positive. Sempre nel 2004 i Flaming Lips registrarono il pezzo \"SpongeBob and Patrick Confront the Psychic Wall of Energy\" per la colonna sonora di \"Spongebob - Il film\".\nNel 2005 il gruppo fu il soggetto di un documentario dal titolo Fearless Freaks, che ospita altri artisti come The White Stripes, Beck, Christina Ricci, Liz Phair, Juliette Lewis, Steve Burns, Starlight Mints e Adam Goldberg. Nello stesso anno il gruppo registra una versione di \"Bohemian Rhapsody\" dei Queen inserita nella raccolta \"\", oltre a pubblicare il DVD \"VOID (Video Overview in Deceleration)\", che raccoglie i video musicali realizzati dal 1991 in poi, anno in cui il gruppo firm\u00f2 il contratto con la Warner Bros. Records. In ottobre il gruppo registra una cover di \"If I Only Had a Brain\" per la colonna sonora del videogioco \"Stubbs the Zombie in \"Rebel Without a Pulse\"\", che comprende altri gruppi rock contemporanei che eseguono cover di pezzi degli anni cinquanta e sessanta. Viene registrato inoltre un nuovo pezzo, \"Mr. Ambulance Driver\", per la colonna sonora del film del 2005 \"2 single a nozze - Wedding Crashers\".\nDa \"At War with the Mystics\" vengono pubblicati due singoli: \"The W.A.N.D.\", utilizzata per una pubblicit\u00e0 della Dell, originariamente pubblicata come singolo disponibile solo via web nei primi mesi del 2006. Il secondo singolo, \"The Yeah Yeah Yeah Song\", divenne il singolo del gruppo che raggiunse la migliore posizione nelle classifiche inglesi, arrivando alla posizione 16. Sempre nel 2006 venne pubblicato nel Regno Unito \"It Overtakes Me\", un EP con quattro pezzi. L'unico pezzo strumentale di \"At War with the Mystics\", \"The Wizard Turns On... The Giant Silver Flashlight and Puts on His Werewolf Moccasins\", vinse un Grammy Award nella categoria \"Best Rock Instrumental Performance\", mentre l'album vinse il premio nella categoria \"Best Engineered Album, Non-Classical\".\nDopo la pubblicazione di \"At War with the Mystics\", il gruppo inizi\u00f2 un tour in supporto all'album nel Regno Unito, inclusa una data finale alla Royal Albert Hall di Londra, oltre ad esibirsi in diverse date dello 02 Wireless Festival. Nella data di Leeds, i Flaming Lips fecero da apertura agli Who. Il tour continu\u00f2 fino all'autunno, dopo aver toccato diverse localit\u00e0, locali e festival, tra i quali Montr\u00e9al, il Virgin Festival alle Toronto Island, l'Atlantic City's House of Blues, The University of Vermont di Burlington, la loro citt\u00e0 di provenienza Oklahoma City, Austin in Texas, e New York City, oltre a diverse altre citt\u00e0. L'esibizione di Oklahoma City venne eseguita allo Zoo Amphitheater, dalla quale verr\u00e0 poi preso il materiale per il DVD \"\".\nIl 5 dicembre 2006 Oklahoma City intitola un vicolo della citt\u00e0 al gruppo. Al gruppo venne offerto di avere una via invece di un vicolo, ma l'offerta venne declinata.\nAttivit\u00e0 recente (2007-presente).\nIl gruppo si \u00e8 esibito nel 2007 al Bonnaroo Music Festival a Manchester nel Tennessee. In una delle ultime esibizioni, il gruppo ha eseguito una versione di \"War Pigs\" dei Black Sabbath un'ora e mezza prima dell'inizio del concerto vero e proprio, informando il pubblico che stavano eseguendo un test dei suoni. Il 7 agosto 2007 viene pubblicato il DVD \"\", DVD che contiene alcuni extra come l'intero concerto in formato MP3, un programma per creare il remix del pezzo \"The Yeah Yeah Yeah Song\", sfondi del desktop e suonerie per cellulare.\nIl 16 novembre 2007 si sono esibiti all'Oklahoma Centennial al Ford Center di Oklahoma City, insieme ad altri artisti famosi per celebrare il centenario della fondazione della citt\u00e0.\nIl singolo \"The W.A.N.D\" \u00e8 stato utilizzato per una pubblicit\u00e0 della Dell mandata in onda tra l'estate e l'autunno del 2007, mentre \"Do You Realize??\" venne utilizzata per una pubblicit\u00e0 della Mitsubishi e della Range Rover. Oltre a questo, il gruppo ha scritto dei nuovi pezzi inseriti in diverse colonne sonore di film del 2007: \"The Supreme Being Teaches Spider-Man How to be in Love\" per \"Spider-Man 3\", \"I Was Zapped by the Super Lucky Rainbow\" per \"Charlie viene prima di tuo marito\", e \"Love the World You Find\" per \"Mr. Magorium e la bottega delle meraviglie\".\nIniziato nel 2001, il progetto relativo al film \"Christmas on Mars\" viene ultimato nel 2005, mentre il film viene proiettato nel 2008. Il film, scritto da Wayne Coyne, \u00e8 co-diretto dallo stesso Coyne con Bradley Beesley e George Salisbury.\nNell'autunno del 2009 \u00e8 stato pubblicato il loro album \"Embryonic\", doppio disco per un totale di diciotto canzoni che segna un ritorno al rock psichedelico di \"Zaireeka\", oltre che una revisitazione del capolavoro dei Pink Floyd \"The Dark Side of the Moon\", in chiave per lo pi\u00f9 elettronica.\nNel gennaio 2011 il gruppo annuncia l'intenzione di voler pubblicare un singolo per ogni mese dell'anno. Il primo, a febbraio, \u00e8 \"Two Blobs Fucking\". A marzo esce l'EP \"The Flaming Lips with Neon Indian\" con i Neon Indian; in aprile \"Gummy Song Skull\"; in maggio \"The Flaming Lips with Prefuse 73\" con i Prefuse 73; in giugno \"The Soft Bulletin\" (registrazione live del 1999) e \"Gunny Song Fetus\"; in luglio un EP collaborativo con i Lightning Bolt; in agosto (e poi anche in settembre con un nuovo packaging) una registrazione di sei ore intitolata \"I Found a Star on the Ground\" a cui partecipa Sean Lennon; in ottobre \nuna registrazione di 24 ore dal titolo \"7 Skies H3\" prodotta con Dave Fridmann. Infine pubblicano un EP 12\" realizzato con Y\u014dko Ono e la sua Plastic Ono Band.\nLa prima pubblicazione per la Warner Bros. Records \u00e8 rappresentata dall'album \"The Flaming Lips and Heady Fwends\", pubblicato nell'aprile 2012. Al disco collaborano tra gli altri Kesha, Nick Cave e Erykah Badu. \nIl gruppo entra nel Guinness World Record per aver tenuto 8 concerti in 24 ore, realizzati tra il 27 ed il 28 giugno 2012 in quattro diverse citt\u00e0.\nNel novembre 2012 il gruppo pubblica una reinterpretazione collaborativa con i Stardeath and White Dwarfs ed altri musicisti dell'album \"In the Court of the Crimson King\" dei King Crimson.\nNell'aprile 2013 viene pubblicato l'album \"The Terror\". Il brano \"Sun Blows Up Today\" anticipa il disco e viene accompagnato da un videoclip realizzato con George Salisbury. La band presenta i nuovi brani al SXSW nel mese di marzo.\nNel novembre 2013 il gruppo produce e cura \"The Time Has Come to Shott You Down... What a Sound\", rivisitazione dell'album di debutto degli Stone Roses.\nNel 2015 eseguono le basi per l'album Miley Cyrus and Her Dead Petz di Miley Cyrus."}
{"id": "221463", "revid": "1528507", "url": "https://it.wikipedia.org/wiki?curid=221463", "title": "Vantaggio di costo", "text": "Il vantaggio di costo (\"o leadership di costo\") \u00e8 una delle due tipologie di vantaggio competitivo individuate da Michael Porter e rappresenta l'obiettivo della strategia di \"leadership di costo\".\nSecondo la definizione che ne d\u00e0 lo stesso Porter, \"un'impresa ha un vantaggio di costo se i suoi costi cumulati per realizzare tutte le attivit\u00e0 generatrici di valore sono pi\u00f9 bassi di quelli dei suoi concorrenti\" (Porter, \"The Competitive Advantage\").\nQuello che conta nella strategia di \"leadership di costo\" \u00e8 la cosiddetta \"posizione di costo relativa\", ovvero il ranking dell'impresa in termini di costi affrontati rispetto alle concorrenti. Questa \u00e8 determinata da:\nLe determinanti di costo.\nLe determinanti di costo, cos\u00ec come individuate in Porter e nei contributi successivi sono:\nL'importanza relativa dei diversi fattori varia sia in relazione al settore in cui l'impresa opera, sia al tipo di attivit\u00e0 di volta in volta analizzate tra quelle svolte dall'impresa. Il focus sull'attivit\u00e0 \u00e8 del resto una caratteristica fondamentale dell'approccio inaugurato da Porter con \"The Competitive Advantage\", la cosiddetta \"activity based analysis\".\nL'utilizzo della capacit\u00e0 produttiva.\nLa capacit\u00e0 produttiva (\"productive capacity\"), o dimensione minima efficiente, o capacit\u00e0 produttiva ottima, per distinguerla da quella minima, pu\u00f2 essere definita in sintesi come quel livello di output che permette di utilizzare i fattori produttivi nel modo tecnicamente ed economicamente pi\u00f9 efficiente, e corrisponde quindi a quel volume di produzione per unit\u00e0 di tempo cui \u00e8 associato il costo medio unitario minore, quando sia dato e costante l'impianto di produzione.\nIl controllo delle determinanti di costo che faccia leva sul grado di utilizzo della capacit\u00e0 produttiva deve tendere a:\nLo sfruttamento delle economie di scala.\nLe economie di scala, dette anche \"economie di scala statiche\", per distinguerle da quelle \"dinamiche\", sono da un lato correlate ai rendimenti di scala, e quindi generate da fattori tecnici, statistici e organizzativi, e dall'altro derivano da fattori connessi con il controllo del mercato, come le cosiddette \"economie monetarie\".\nLa sensibilit\u00e0 alla scala, cio\u00e8 l'ampiezza delle economie di scala, varia molto tra settori e attivit\u00e0. Cos\u00ec ad esempio, sono caratterizzate da forti economie di scala attivit\u00e0 come lo sviluppo dei prodotti, il marketing, le attivit\u00e0 infrastrutturali.\nPer sfruttare le economie di scala al fine dell'ottenimento di un vantaggio di costo occorre in via preliminare:\nFatto questo si sceglie poi la scala pi\u00f9 adeguata ad ogni attivit\u00e0, magari decidendo l'eventuale esternalizzazione di alcune attivit\u00e0, con spin-off o esternalizzazioni, oppure internalizzandone altre, ricorrendo ad acquisizioni, fusioni o joint-venture.\nI limiti all'utilizzo di economie di scala nell'ottenimento di un vantaggio competitivo sono:\nLe economie di apprendimento.\nCon il termine economie di apprendimento (o economie di scala dinamiche), si fa riferimento alla riduzione dei costi medi unitari generata dall'apprendimento (\"learning\").\n\u00c8 importante notare che l'apprendimento pu\u00f2 avvenire sia a livello individuale, ad esempio il miglioramento nell'abilit\u00e0 e nella soluzione dei problemi (\"problem solving\"), sia a livello di gruppo, come ad esempio il perfezionamento delle routine organizzative.\nIl tasso di apprendimento varia notevolmente fra le attivit\u00e0 e dipende anche dalla loro configurazione.\nAl fine di controllare questa determinante di costo \u00e8 necessario:"}
{"id": "221465", "revid": "1543377", "url": "https://it.wikipedia.org/wiki?curid=221465", "title": "Hypsilophodon foxii", "text": "Hypsilophodon (il cui nome significa \"denti di \"Hypsilophos\"\") \u00e8 un genere estinto di dinosauro neornitischio vissuto nel Cretaceo inferiore, circa 130-125 milioni di anni fa (Hauteriviano-Barremiano), in quella che oggi \u00e8 l'Inghilterra. Il genere contiene una singola specie, ossia \"H. foxii\". \u00c8 tradizionalmente considerato uno dei primi e pi\u00f9 antichi membri del gruppo Ornithopoda, ma recenti ricerche hanno messo in discussione tale assegnazione.\nI primi resti di \"Hypsilophodon\" furono ritrovati nel 1849; la specie tipo, \"Hypsilophodon foxii\", fu nominata nel 1869. Vennero ritrovati numerosi fossili ascrivibili all'animale sull'Isola di Wight, dandoci una buona conoscenza sulla struttura corporea dell'animale. L\"Hypsilophodon\" era un piccolo dinosauro bipede, con una dieta erbivora o forse onnivora, che poteva raggiungere una lunghezza massima di 1,8 metri (5,9 piedi), per un peso di circa 20\u00a0kg (45 libbre). Era un agile corridore e aveva un testa appuntita dotata di un becco affilato usato per mordere e strappare il materiale vegetale, proprio come i moderni pappagalli.\nStudi passati hanno dato origine a falsi miti e idee su questo animale, come il fatto che fosse un animale arboricolo, che il suo nome significasse \"denti dal margine alto\", che fosse corazzato, che raggiungesse una lunghezza di 2,3 metri (7,5 piedi) e che i suoi resti fossero stati ritrovati anche al di fuori di Wight. Negli ultimi decenni, tuttavia, nuove ricerche hanno gradualmente smentito e smantellato queste nozioni errate.\nDescrizione.\n\"Hypsilophodon\" era un dinosauro relativamente piccolo, sebbene non cos\u00ec piccolo come, per esempio, \"Compsognathus\". Per \"Hypsilophodon\" viene spesso indicata una lunghezza massima di 2,3 metri. Queste stime hanno origine da uno studio del 1974 di Galton, in cui estrapol\u00f2 una lunghezza di 2,28 metri sulla base dell'esemplare BMNH R 167, un femore. Tuttavia, nel 2009, Galton concluse che questo femore apparteneva in realt\u00e0 al genere \"Valdosaurus\", ridimensionando \"Hypsilophodon\" ad una lunghezza massima di 1,8 metri, il cui esemplare pi\u00f9 grande (NHM R5829) aveva un femore lungo 202 millimetri. Gli altri esemplari sono in media lunghi circa 1,5 metri, per un'altezza alle anche di mezzo metro. Nel 2010, Gregory S. Paul stim\u00f2 un peso di 20 chilogrammi (44 libbre) per un animale lungo due metri.\nCome la maggior parte dei piccoli dinosauri, \"Hypsilophodon\" era bipede. L'intero corpo era strutturato per la corsa e numerose caratteristiche anatomiche suggeriscono questo stile di vita, come ad esempio: uno scheletro leggero e minimizzato, una postura bassa e aerodinamica, gambe lunghe e una coda rigida, resa tale da tendini ossificati, per l'equilibrio. Alla luce di ci\u00f2, nel 1974 Galton concluse che l'animale sarebbe stato tra gli ornithischi meglio adattati alla corsa. Nonostante visse durante il Cretaceo inferiore, \"Hypsilophodon\" mostra una serie di caratteristiche apparentemente \"primitive\". Ad esempio, possedeva cinque dita per ogni mano e quattro per ogni piede. In \"Hypsilophodon\", inoltre, il quinto dito aveva acquisito una funzione specializzata: essendo opponibile, poteva servire per cogliere il cibo.\nAnatomia cranica.\nIn un esempio di anatomia primitiva, sebbene avesse un becco come la maggior parte degli ornitischi, \"Hypsilophodon\" aveva ancora cinque denti triangolari a punta nella parte anteriore della mascella, la premascella. La maggior parte dei dinosauri erbivori, del Cretaceo inferiore, erano diventati sufficientemente specializzati da perdere del tutto i denti anteriori (anche se si discute sul fatto che questi denti possano aver avuto una funzione specializzata in \"Hypsilophodon\"). La mascella conteneva fino a 11 denti nella mascella, mentre la mandibola ne conteneva fino a 16. Il numero era variabile, a seconda della taglia dell'animale. I denti posteriori erano a forma di ventaglio.\nIl cranio di \"Hypsilophodon\" era basso e relativamente grande. Il muso era di forma triangolare e appuntito, terminando con in becco, nella mascella, il cui bordo tagliente era notevolmente pi\u00f9 basso della fila di denti mascellari. L'orbita oculare era molto grande. Un palpebrale di lunghezza pari alla met\u00e0 del diametro dell'orbita oscurava la sezione superiore. Un anello sclerotico costituito da quindici piccole placche ossee sosteneva la superficie dell'occhio esterno. La parte posteriore del cranio era piuttosto alta, con un grande e grosso giugale e quadratougale che chiudeva una piccola fenestra infratemporale posizionata in alto.\nAnatomia postcranica.\nLa colonna vertebrale era composta da nove vertebre cervicali, quindici o sedici vertebre dorsali, sei o cinque vertebre sacrali e circa quarantotto vertebre caudali. Gran parte della schiena e della coda dell'animale era irrigidita da lunghi tendini ossificati che collegavano le spine sopra le vertebre. I processi sul lato inferiore delle vertebre caudali, i chevron, erano anch'essi collegati da tendini ossificati, che tuttavia avevano una forma diversa: erano pi\u00f9 corti, divisi e sfilacciati a un'estremit\u00e0, con la punta dell'altra estremit\u00e0 appuntita che giaceva all'interno della estremit\u00e0 divergente del tendine successivo. Inoltre, vi erano diverse file controdirezionali, risultanti in una struttura a spina di pesce che immobilizzava completamente l'estremit\u00e0 della coda.\nUn malinteso a lungo perdurato riguardante l'anatomia di \"Hypsilophodon\" \u00e8 la credenza che quest'ultimo fosse corazzato. Ci\u00f2 fu suggerito per la prima volta da Hulke, nel 1874, dopo la scoperta di una piastra ossea nella regione del collo. In tal caso, \"Hypsilophodon\" sarebbe stato l'unico ornitopode corazzato noto. Tuttavia, come sottolinea Galton nel 2008, la putativa piastra ossea sembra invece provenire dal busto, e rappresenta un esempio di placca intercostale interna associata alla gabbia toracica. \u00c8 costituito da sottili piastre circolari mineralizzate che crescono dall'estremit\u00e0 posteriore dell'albero della costola centrale e si sovrappongono al bordo anteriore della nervatura successiva. Tali piastre sono state osservate anche nei generi \"Talenkauen\" e \"Thescelosaurus\", e probabilmente erano di origine cartilaginea. \u00c8 pi\u00f9 probabile che il corpo di \"Hypsilophodon\" fosse ricoperto da un piumaggio composto da pi\u00f9 tipi di filamenti e proto-piume, gi\u00e0 osservato in altri piccoli ornithischi come \"Kulindadromeus\", ed alcuni heterodontosauri.\nClassificazione.\nOriginariamente, Huxley assegn\u00f2 \"Hypsilophodon\" alla famiglia Iguanodontidae. Nel 1882, Louis Dollo nomin\u00f2 una nuova famiglia separata, Hypsilophodontidae, in cui vennero inseriti molti piccoli dinosauri erbivori bipedi, tra i quali \"Hypsilophodon\", \"Nanosaurus\", \"Laosaurus\" e \"Dryosaurus\". Gi\u00e0 verso la met\u00e0 del ventesimo secolo, questa classificazione era stata ampiamente accettata, ma all'inizio del ventunesimo secolo divenne chiaro, attraverso un'analisi cladistica, che gli hyppsilophodontidi formavano un gruppo innaturale e parafiletico di vari rami di Neornithischia. \"Hypsilophodon\" nella visione moderna \u00e8 quindi semplicemente un ornitopode basale. Nel 2017, Daniel Madzia, Clint Boyd e Martin Mazuch hanno rimosso \"Hypsilophodon\" dalla stessa Ornithopoda, collocandolo come sister group di Cerapoda, in una posizione pi\u00f9 basale; molti altri \"hypsilophodontidi\" hanno subito riclassificazioni simili. Il seguente cladogramma riproduce il risultato di questo studio:\nStoria della scoperta.\nPrime scoperte e classificazioni.\nIl primo esemplare di \"Hypsilophodon\" venne recuperato nel 1849, quando un gruppo di lavoratori estrassero dal terreno il blocco Mantell-Bowerbank da un affioramento della Formazione Wessex, parte del gruppo Wealden, a circa cento metri a ovest di Cowleaze Chine, a sud-ovest della costa dell'Isola di Wight. La met\u00e0 pi\u00f9 grande del blocco (tra cui diciassette vertebre, parti di costole e una coracoide, parte del bacino e resti di arti posteriori) \u00e8 stata consegnata al naturalista James Scott Bowerbank, mentre il resto (tra cui otto vertebre caudali e la maggior parte del resto degli arti posteriori) venne consegnato a Gideon Mantell. Dopo la sua morte, la parte di Mantell venne acquisita dal British Museum; Il pezzo di Bowerbank venne in seguito comprato dal museo, riunendo entrambe le met\u00e0. Richard Owen studi\u00f2 entrambe le met\u00e0 e, nel 1855, pubblic\u00f2 un breve articolo sull'esemplare, considerandolo un giovane \"Iguanodon\" piuttosto che un nuovo taxon. Ci\u00f2 rimase indiscusso fino al 1867, quando Thomas Henry Huxley paragon\u00f2 le vertebre e i metatarsali dell'esemplare pi\u00f9 da vicino a quelli del noto \"Iguanodon\", e concluse che doveva essere un animale completamente diverso. L'anno successivo Huxley vide un cranio fossile scoperto da William Fox in mostra al Meeting di Norwich delle Associazioni britanniche. Fox, che aveva anch'esso rinvenuto il fossile nell'area di Cowleaze Chine, insieme a diversi altri esemplari, considerava il fossile un individuo giovane \"Iguanodon\" o il rappresentante di una nuova specie molto piccola del genere. Huxley not\u00f2 la sua dentizione unica e la premscella edentula, che ricordava, ma ovviamente distinta, quella di \"Iguanodon\". Huxley concluse che anche questo esemplare rappresentava un animale distinto da \"Iguanodon\". Dopo aver perso traccia dell'esemplare per alcuni mesi, Huxley chiese a Fox di concedergli il permesso di studiarlo in misura pi\u00f9 ampia. La richiesta fu accolta e Huxley inizi\u00f2 a lavorare sulla sua nuova specie.\nHuxley annunci\u00f2 per la prima volta la descrizione della nuova specie nel 1869 in una conferenza; il testo, pubblicato lo stesso anno, costituisce l'articolo ufficiale di denominazione, poich\u00e9 conteneva una descrizione sufficiente. La specie venne nominata \"Hypsilophodon foxii\" e l'olotipo era il cranio di Fox (che oggi ha il numero di inventario NHM R197). L'anno successivo, Huxley pubblic\u00f2 l'articolo di descrizione completo e ampliato. All'interno dello stesso blocco di pietra del cranio di Fox, era conservato il centro vertebrale di una vertebra dorsale. Ci\u00f2 ha permesso il confronto con il blocco Mantell-Bowerbank, confermandolo come apparteneva alla stessa specie. A supporto di ci\u00f2, Fox aveva confermato che il blocco era stato ritrovato nello stesso letto geologico dei suoi scheletri. Come tale, Huxley ha descrisse questo esemplare oltre al cranio e al centro vertebrale. Diventati il paratipo della specie; i suoi due pezzi sono ora registrati nel Museo di Storia Naturale come l'esemplare NHM 28707, 39560-1. Pi\u00f9 tardi nello stesso anno, Huxley classific\u00f2 tassonomicamente \"Hypsilophodon\", come appartenente alla famiglia Iguanodontidae, imparentato quindi con \"Iguanodon\" e \"Hadrosaurus\". In seguito, si cre\u00f2 un persistente malinteso sul significato del nome generico, \"Hypsilophodon\", che viene spesso tradotto direttamente dal greco come \"dente dalle creste alte\". In realt\u00e0 Huxley, analogamente al modo in cui era stato formato il nome del genere \"Iguanodon\" (il cui nome significa \"denti di iguana\"), intendeva scegliere il nome dell'animale in base ad una lucertola erbivora esistente, scegliendo per questo ruolo \"Hypsilophus\" (oggi sinonimo di \"Iguana\") e combinando il suo nome con il greco \u1f40\u03b4\u03ce\u03bd/\"odon\" ossia \"dente\". \"Hypsilophodon\" significa quindi \"denti di \"Hypsilophus\"\". Il nome greco \u1f51\u03c8\u03af\u03bb\u03bf\u03c6\u03bf\u03c2/\"hypsilophos\" significa \"a cresta alta\" e si riferisce alla cresta di spine sul dorso della lucertola, e non ai denti dello stesso \"Hypsilophodon\", che in ogni caso non sono molto alti. Il nome specifico, \"foxii\", rende omaggio a Fox.\nLa ricezione immediata della proposta di Huxley di un nuovo genere, distinto da \"Iguanodon\", fu contrastante. La questione del carattere distintivo era considerata importante in quanto erano servivano maggiori informazioni sulla forma corporea di \"Iguanodon\" e in particolare l'anatomia cranica, ritenuta estremamente importante. Se il materiale di Cowleaze Chine rappresentava davvero un genere distinto, smetteva di essere utile in questo ambito. William Boyd Dawkins vide le differenze tra i due generi (in particolare concentrandosi sul numero diverso di dita) come analoghe a quelle tra \"Equus\" ed \"Hipparion\", ed erano quindi abbastanza sufficienti per la distinzione. Harry Seeley riconobbe la validit\u00e0 del genere in un documento del 1871, definendolo come \"lo scheletro che il professor Huxley chiama \"Hypsilophodon\".\" Seeley in seguito prese in considerazione le differenze nei teschi e prese le parti di Huxley. Fox, d'altra parte, respinse l'interpretazione di Huxley per un genere distinto per il suo materiale, e successivamente si riprese il cranio e lo diede a Owen per studiarlo, insieme ad altri frammenti.\nNel tentativo di chiarire la situazione, John Whitaker Hulke torn\u00f2 al letto fossile di \"Hypsilophodon\" sull'isola di Wight per ottenere pi\u00f9 materiale, con particolare attenzione ai denti. Egli trov\u00f2 un gran numero di elementi scheletri, ma la fragilit\u00e0 di molti di questi elementi fossili ostacol\u00f2 notevolmente lo scavo. Hulke pubblic\u00f2 una descrizione dei suoi nuovi esemplari nel 1873 e, basandosi sull'esame dei nuovi denti fossili, fece eco ai dubbi di Fox sulle differenze con \"Iguanodon\". Fox comment\u00f2 come Owen avrebbe dovuto sostenere il taxon come una specie distinta, ma all'interno del genere \"Iguanodon\". Ci\u00f2 avvenne e Owen paragon\u00f2 a lungo i denti del noto \"Iguanodon\" e quelli dell'esemplare di Fox. Concord\u00f2 sul fatto che c'erano differenze, ma le trov\u00f2 prive di sufficiente carattere distintivo per essere considerate un genere distinto. Per quanto riguarda il confronto di Boyd Dawkins, lo riconobbe, ma non lo influenz\u00f2. Come tale, ribattezz\u00f2 la specie \"Iguanodon foxii\".\nTuttavia, Hulke aveva ormai cambiato opinione. Aveva rinvenuto ancora pi\u00f9 materiale fossile dai letti, ossia due esemplari, uno che sospettava di essere completamente cresciuto, e che pensava dimostrasse l'anatomia della specie pi\u00f9 chiaramente di qualsiasi altro esemplare precedente. Basandosi sui commenti di Huxley sul blocco Mantell-Bowerbank, focalizz\u00f2 la sua attenzione sulle caratteristiche vertebrali. Come risultato del suo studio, sostenne che \"Hypsilophodon\" era sicuramente un parente di \"Iguanodon\", ma che era troppo diverso per essere mantenuto nello stesso genere. Huxley pubblic\u00f2 questi risultati in una nota supplementare, anche nel 1874. Alla fine, nel 1882 pubblic\u00f2 un'osteologia completa della specie, ritenendo di grande importanza documentare correttamente il taxon in quanto era stata scoperta una tale ricchezza di esemplari ed era necessario un confronto con i dinosauri americani (Othniel Charles Marsh aveva gi\u00e0 avvicinato il genere ai suoi taxa \"Nanosaurus\", \"Laosaurus\" e \"Camptosaurus\" dagli Stati Uniti). A questo punto, Fox era morto e nel frattempo non si erano verificati ulteriori argomenti contro i caratteri distintivi del genere.\nRicerche successive.\nSuccessivamente, il numero di esemplari conosciuti aument\u00f2 grazie a Reginald Walter Hooley. Nel 1905, il barone Franz Nopcsa dedic\u00f2 uno studio a \"Hypsilophodon\", e nel 1936 William Elgin Swinton fece lo stesso, in occasione dell'esposizione di due scheletri restaurati del genere al British Museum of Natural History. Gli esemplari pi\u00f9 noti di \"Hypsilophodon\" furono scoperti tra il 1849 e il 1921 e sono in possesso del Museo di storia naturale che acquist\u00f2 le collezioni di Mantell, Fox, Hulke e Hooley. Questi rappresentano una ventina di individui. Oltre all'olotipo e al paratipo, gli esemplari pi\u00f9 significativi sono: NHM R5829, lo scheletro di un grosso individuo; NHM R5830 e NHM R196/196a, entrambi scheletri di individui pi\u00f9 giovani; e NHM R2477, un blocco con un teschio insieme a due colonne vertebrali separate. Sebbene questa sia stata la pi\u00f9 grande scoperta per il genere, continuano ad esserne fatte di nuove.\nLa moderna ricerca su \"Hypsilophodon\" \u00e8 iniziata con gli studi di Peter Malcolm Galton, a partire dalla sua tesi del 1967. Lui e James Jensen descrissero brevemente un femore sinistro, AMNH 2585, nel 1975, e nel 1979 coniarono formalmente una seconda specie, \"Hypsilophodon wielandi\", per l'esemplare. Al femore sono state diagnosticate due presunte differenze minori rispetto a quello di \"H. foxii\". L'esemplare fu trovato nel 1900 nelle Black Hills del South Dakota, negli Stati Uniti, da George Reber Wieland, da cui la specie prese il nome specifico. Geologicamente, proviene dall'arenaria di Lakota. Questa specie era vista all'epoca come indicativa di un probabile ponte di terra tra il Nord America e l'Europa, spiegando il fatto che la fauna di entrambi i continenti fosse cos\u00ec simile. Il paleontologo spagnolo Jos\u00e9 Ignacio Ruiz-Ome\u00f1aca propose che \"H. wielandi\" non fosse una specie di \"Hypsilophodon\", ma piuttosto correlato o sinonimo di \"Camptosaurus\" \"valdensis\" dall'Inghilterra, essendo entrambe le specie dryosauridi. Galton confut\u00f2 ci\u00f2 nel suo contributo a un libro del 2012, notando che i femori delle due specie erano abbastanza diversi e che quello di \"H. wielandi\" era diverso da quelli dei dryosauridi. Egli, cos\u00ec come altri studi prima e dopo la proposta di Ruiz-Ome\u00f1aca, considerava \"H. wielandi\" un dubbio ornitopode primitivo, con \"H. foxii\" come unica specie del genere. Galton elabor\u00f2 l'invalidit\u00e0 della specie nel 2009, rilevando che i due presunti caratteri diagnostici erano variabili sia in \"H. foxii\" che in \"Orodromeus makelai\", rendendo la specie dubbia. Ipotizz\u00f2 che il femore potesse appartenere a \"Zephyrosaurus\", proveniente da un tempo e un luogo simili, dal momento che non era noto alcun femore da quel taxon.\nSuccessivi fossili provenienti da altre localit\u00e0, in particolare dall'entroterra del sud della Gran Bretagna, Portogallo e Spagna, sono stati a loro volta identificati come appartenenti al genere \"Hypsilophodon\". Tuttavia, nel 2009, Galton concluse che gli esemplari provenienti dalla Gran Bretagna erano troppo frammentari o danneggiati per essere identificati o appartenevano a \"Valdosaurus\" e che i fossili del resto d'Europa erano quelli di specie affini ma distinte. Questo lascia i reperti dell'Isola di Wight, al largo della costa meridionale dell'Inghilterra, come l'unico ed autentico materiale fossile di \"Hypsilophodon\" noto. Questi fossili sono stati rinvenuti nel \"Letto Hypsilophodon\", uno strato di marne spesso un metro che affiora in una striscia di 1200 metri lungo la Cowleaze Chine parallela alla costa sud-occidentale di Wight, parte della Formazione Wessex superiore e risalente al tardo Barremiano, circa 126 milioni di anni. Fonti che suggeriscono che \"Hypsilophodon\" fosse presente anche nella pi\u00f9 recente Formazione Vectis, vennero considerate da Galton, nel 2009, non comprovate.\nPaleobiologia.\nDieta.\nA causa delle sue piccole dimensioni, \"Hypsilophodon\" si \u00e8 nutriva di vegetazione bassa, e dato il suo muso appuntito ed il duro becco affilato molto probabilmente si nutriva di materiale vegetale di alta qualit\u00e0, come giovani germogli e radici, alla maniera dei cervi moderni. La struttura del suo cranio, con i denti ben distanziati nella mascella, suggerisce fortemente che fosse fornito di guance, una caratteristica avanzata che avrebbe facilitato la masticazione del cibo. Erano presenti dai 23 ai 27 denti, dotati di creste verticali, sia nella mascella sia nella mandibola dell'animale che, per il loro allineamento e la loro struttura leggermente curvata all'indietro e verso l'esterno, sfregavano tra loro quando l'animale occludeva la mascella e la mandibola, auto-affilando i denti. Come in quasi tutti i dinosauri, e certamente in tutti gli ornitischi, i denti venivano continuamente sostituiti in una disposizione alternativa, con le due onde di sostituzione che si muovevano dalla parte posteriore alla parte anteriore della mascella. La spaziatura Z (ahnreihen), la distanza media nella posizione del dente tra i denti dello stesso stadio di eruzione, era piuttosto bassa e in \"Hyspilophodon\" era di circa 2,3. Una simile dentatura avrebbe permesso di nutrirsi di piante relativamente resistenti.\nStile di vita.\nI primi paleontologi interpretarono il corpo di questo piccolo dinosauro bipede erbivoro in vari modi. Nel 1882 Hulke sugger\u00ec che \"Hypsilophodon\" fosse quadrupede ma anche, in vista della sua mano dotato di dito opponibile, in grado di arrampicarsi su rocce e alberi per cercare riparo. Nel 1912, questa linea di pensiero fu ulteriormente portata avanti dal paleontologo austriaco Othenio Abel. Concludendo che il primo dito del piede potesse funzionare come un alluce opponibile, Abel afferm\u00f2 che \"Hypsilophodon\" era un animale completamente arboricolo e persino che uno stile di vita arboricolo fosse uno stadio primitivo per i dinosauri in generale. Sebbene questa ipotesi fosse stata messa in dubbio da Nopcsa, venne adottata dal ricercatore danese Gerhard Heilmann che nel 1916 propose che \"Hypsilophodon\" vivesse come il moderno canguro arboricolo (gen. \"Dendrolagus\"). Nel 1926, Heilmann aveva nuovamente cambiato idea, negando che il primo dito fosse opponibile perch\u00e9 il primo metatarso era saldamente collegato al secondo, ma, nel 1927, Abel rifiut\u00f2 questa ritrattazione. In questo fu supportato, nel 1936, da Swinton, il quale sostenne che anche un primo metatarso che puntava in avanti poteva essere un dito mobile opponibile. Poich\u00e9 Swinton era un divulgatore dei dinosauri molto influente, questo visione venne accettata per oltre tre decenni, e in quel periodo la maggior parte dei libri sui dinosauri illustrano tipicamente \"Hypsilophodon\" seduto su un ramo di un albero. Tuttavia, nel 1969 Peter M. Galton esegu\u00ec un'analisi pi\u00f9 accurata della struttura muscolo-scheletrica, dimostrando che la postura del corpo era orizzontale. Nel 1971 Galton confut\u00f2 dettagliatamente gli argomenti di Abel, dimostrando che il primo dito era stato ricostruito in modo errato e che n\u00e9 la curvatura degli artigli, n\u00e9 il livello di mobilit\u00e0 della cintura scapolare o della coda potevano essere visti come adattamenti per uno stile di vita arboricolo, concludendo che \"Hypsilophodon\" era una forma cursoria bipede. Ci\u00f2 convinse la comunit\u00e0 paleontologica che \"Hypsilophodon\" fosse un dinosauro corridore terrestre, grazie alla forma aerodinamica del corpo, la coda rigida e lunghe gambe snelle.\nComportamento sociale.\nNon \u00e8 del tutto noto il livello di cure parentali di \"Hypsilophodon\", in quanto non sono stati ritrovati nidi di questo animale, sebbene si conoscano i nidi di specie affini, suggerendo che questi animali si prendessero una discreta cura delle uova prima della schiusa. I fossili di \"Hypsilophodon\" si sono probabilmente accumulati in un singolo evento di mortalit\u00e0 di massa, quindi \u00e8 probabile che questi animali si spostassero in grandi gruppi. Per questi motivi, gli hypsilophodontidi, in particolare \"Hypsilophodon\", sono stati spesso definiti come \"cervi del mesozoico\". Alcune indicazioni sulle abitudini riproduttive sono fornite dalla possibilit\u00e0 di dimorfismo sessuale: Galton ritiene probabile che gli esemplari con cinque anzich\u00e9 sei vertebre sacrali rappresentino individui femmine."}
{"id": "221466", "revid": "125841348", "url": "https://it.wikipedia.org/wiki?curid=221466", "title": "Carlo Emanuele II di Savoia", "text": "Biografia.\nInfanzia e ascesa.\nCarlo Emanuele II, terzogenito maschio di Vittorio Amedeo I di Savoia (1587 \u2013 1637) e di Maria Cristina di Borbone-Francia (1606 \u2013 1663), sorella di Luigi XIII, sal\u00ec al trono nel 1638, alla morte del fratello Francesco Giacinto.\nPersecuzione dei Valdesiani.\nNel 1655 il principe Carlo Emanuele II sospinto dalla cattolica madre Cristina di Francia, figlia di Enrico IV, invi\u00f2 il marchese di Pianezza con i suoi armigeri a \"ristabilire l'ordine\"; il piano era stato approntato dalla Congregazione romana \"per propagare la fede ed estirpare gli eretici\". I valdesi, oramai relegati nel ghetto costituito dalle Valli del Pellice, della Germanasca e del Chisone, ospitarono senza sospetti gli armigeri nelle loro case ma questi, il sabato Santo, ad un segnale diedero inizio al massacro passato alla storia con il nome di Pasque piemontesi durante il quale le atrocit\u00e0 perpetrate contro donne e bambini suscitarono lo sgomento delle nazioni protestanti. Oliver Cromwell raccolse il disperato appello dei pastori sfuggiti alla cattura interessando l'Inghilterra puritana alla salvezza della comunit\u00e0 valdese; con febbrile lavoro diplomatico interess\u00f2 Ginevra e i cantoni protestanti e lo stesso ministro di Luigi XIV, cardinale Giulio Mazzarino (1602\u20131661) perch\u00e9 si ponesse fine alla distruzione di un popolo che non era una semplice parte del mondo protestante ma \"rappresentava l'anello di congiunzione del protestantesimo con l'et\u00e0 apostolica\".\nMatrimoni.\nCarlo Emanuele II spos\u00f2 in prime nozze Francesca Maddalena d'Orl\u00e9ans, morta il 14 gennaio 1664 senza che avesse potuto dargli figli. Spos\u00f2 quindi in seconde nozze, il 20 maggio 1665 Giovanna Battista di Savoia Nemours dalla quale ebbe un figlio.\nRegno.\nIl suo regno effettivo cominci\u00f2 per\u00f2 soltanto nel 1663, alla morte della duchessa madre che era una donna attiva ed energica tanto da venire comunemente chiamata Madama Reale. Sotto la sua reggenza, per\u00f2, si erano aggravati molti dei problemi che affliggevano il Piemonte: le casse dello stato si erano svuotate, il sistema militare decaduto, molti comuni rimasti privi di buoni amministratori. Inoltre, in campo internazionale, si erano verificate tensioni con i Paesi protestanti del Nord Europa a seguito delle persecuzioni contro i valdesi del 1655 (\"Pasque piemontesi\"). Rimettere in sesto lo Stato fu il non semplice compito che si trov\u00f2 ad affrontare Carlo Emanuele II.\nRiforme.\nLe riforme iniziarono dall'esercito. Licenziati i mercenari, che avevano fino ad allora costituito il nerbo dell'esercito del Ducato ed il cui costo era diventato spropositato, Carlo Emanuele cre\u00f2 cinque nuovi reggimenti interamente piemontesi: il reggimento \"Piemonte\", il \"Savoia\", il \"Monferrato\", il \"Saluzzo\" e quello delle \"Guardie\". Anche la cavalleria fu ripristinata e le vecchie fortificazioni malridotte vennero messe a nuovo. Le riforme volute dal duca furono ben salutate anche dagli stati italiani, se l'ambasciatore veneziano cos\u00ec descrisse la situazione sabauda:\nAnche l'istruzione venne curata: nel 1661 il Duca istituiva una specie di Scuola Pubblica, le cui spese erano pagate direttamente dai Comuni.\nInteressato anche a migliorare il tenore di vita della sua popolazione, Carlo Emanuele band\u00ec un decreto nel quale si vietava l'accattonaggio, ordinando all'Ospedale di Carit\u00e0 di accudire i poveri mendicanti.\nLe citt\u00e0 videro un nuovo Rinascimento, grazie al grande amore del principe per le arti. Torino, in particolare, sub\u00ec una totale trasformazione urbana che sarebbe continuata, negli anni di reggenza di Maria Giovanna Battista di Savoia-Nemours e, poi, sotto Vittorio Amedeo II, grazie all'intervento di artisti rinomati. \u00c8 sotto il regno di Carlo Emanuele II, ad esempio, che venne creata, su progetto di Carlo di Castellamonte, la grande Piazza San Carlo a Torino. Sempre Carlo di Castellamonte progett\u00f2 in quegli anni il grande Castello di Rivoli, mentre il figlio Amedeo lavor\u00f2 alla Reggia di Venaria Reale.\nPolitica internazionale.\nCugino del re di Francia Luigi XIV, Carlo Emanuele II ne appoggi\u00f2 la politica, aiutandolo nelle guerre di Devoluzione (1667 \u2013 1668) e d'Olanda (1672 \u2013 1678) poich\u00e9 il carattere mite del principe favoriva la sua sottomissione alla potenza d'Oltralpe.\nAiut\u00f2 anche i Veneziani in quella che sar\u00e0 denominata poi Guerra di Candia, inviando a Creta due suoi reggimenti. Il marchese Gianfranco Villa, capo della spedizione, ebbe il permesso ducale di poter militare al soldo della Serenissima.\nL'unico tentativo di espansione del ducato si ebbe quando Carlo Emanuele II progett\u00f2 l'occupazione di Genova, nel 1672. A progettare il Colpo di Stato fu Raffaele della Torre, un emigrato genovese che per\u00f2 venne scoperto. La guerra che ne segu\u00ec, peraltro breve, fu fermata dall'intervento di Luigi XIV che costrinse le parti alla pace il 18 gennaio 1673.\nUltimi anni e morte.\nDurante il suo regno si verificarono importanti screzi con i calvinisti di Ginevra, sfiorando anche la guerra religiosa, ma tutto fu stroncato dalla morte improvvisa del Duca.\nCarlo Emanuele II venne sepolto nella Cappella della Sindone di Torino.\nDiscendenza.\nCarlo Emanuele II e Maria Giovanna Battista di Savoia-Nemours ebbero un figlio:\nEbbe poi altri figli naturali:"}
{"id": "221467", "revid": "1481011", "url": "https://it.wikipedia.org/wiki?curid=221467", "title": "Francesco Giacinto di Savoia", "text": "Biografia.\nInfanzia e reggenza.\nFrancesco Giacinto di Savoia, secondo figlio di Vittorio Amedeo I di Savoia, non ebbe mai veramente l'opportunit\u00e0 di regnare: la madre, Maria Cristina di Borbone-Francia, manteneva infatti la reggenza sul Piemonte data la giovane et\u00e0 del duca (quando il padre si spense, Francesco Giacinto aveva solo cinque anni).\nGli Stati sabaudi erano allora campo di battaglia tra la Francia e la Spagna: imperversava la guerra dei trent'anni. Maria Cristina si appoggi\u00f2 alla corona francese, anche sotto pressione del cardinale Richelieu esercitate tramite il suo ministro Michel Particelli d'H\u00e9m\u00e9ry. Le truppe francesi, comunque, si rivelarono presto insufficienti per salvare la citt\u00e0 di Vercelli, assediata dalle truppe spagnole di stanza nel milanese, che fu costretta a capitolare.\nUltimi tempi e morte.\nFrancesco Giacinto, nominato \"Principe di Piemonte\", in quegli anni travagliati risiedeva al castello del Valentino. Di salute cagionevole, pot\u00e9 mantenere questo titolo appena undici mesi. Il 14 settembre 1638 il duca bambino si metteva a letto colto da un improvviso attacco di febbre. Il 4 ottobre l'ultimo consulto dei medici: Cristina ordin\u00f2 di convocare il consiglio dei grandi della corona, ma quando questi giunsero al castello del Valentino, Francesco Giacinto era gi\u00e0 morto. La necroscopia constat\u00f2 che:\nFrancesco Giacinto si era spento alle tre di notte. Il giorno seguente, su una lettiga bianca, il corpo dell'erede di Savoia venne trasportato nel Duomo di Torino per i funerali. I suoi ultimi atti sono stati annotati da Luigi Cibrario:\nDal 1836 la salma \u00e8 tumulata alla Sacra di San Michele, dove oggi riposa in un sarcofago in pietra al centro del Coro vecchio della Chiesa."}
{"id": "221469", "revid": "23013", "url": "https://it.wikipedia.org/wiki?curid=221469", "title": "Iguanodontide", "text": ""}
{"id": "221471", "revid": "69794", "url": "https://it.wikipedia.org/wiki?curid=221471", "title": "Vittorio Amedeo I di Savoia", "text": "Biografia.\nInfanzia.\nTrascorse buona parte della fanciullezza alla corte di Madrid, secondo la volont\u00e0 del padre Carlo Emanuele I di Savoia. Alla morte del fratello Filippo Emanuele, principe ereditario, Vittorio Amedeo venne nominato legittimo erede e a Racconigi, il 21 gennaio 1607, Carlo Emanuele I volle che la corte giurasse fedelt\u00e0 al figlio secondogenito.\nMatrimonio.\nIn seguito alla crisi di rapporti con la Spagna e all'avvicinamento del padre alla Francia, Vittorio Amedeo venne fatto sposare alla sorella di Luigi XIII, Maria Cristina di Borbone-Francia, la futura prima \"Madama Reale\". A chiedere la mano della principessa francese erano andati, come ambasciatori, il cardinale Maurizio di Savoia e il vescovo di Annecy Francesco di Sales. \nIl 10 febbraio 1619, giorno in cui Cristina comp\u00ec tredici anni, i due vennero sposati.\nFasti della corte.\nRimasti fino a settembre 1619 a Parigi, la coppia part\u00ec in seguito per il Piemonte. In novembre, raggiunta Chamb\u00e9ry, venne ricevuta dalla corte e si diede inizio alle feste.\nCristina port\u00f2 a Torino quella spensieratezza che da tempo si respirava alla corte parigina. Vittorio Amedeo, uomo poco avvezzo alla vita mondana, partecipava malvolentieri alle feste organizzate dalla moglie, sebbene l'amasse profondamente. Alla gioia di vivere introdotta da Cristina preferiva solitarie passeggiate nei boschi o la caccia.\nPolitica.\nVittorio Amedeo sal\u00ec al trono alla morte del padre, nel 1630. La politica di Carlo Emanuele (in particolare il suo coinvolgimento nella seconda guerra del Monferrato) aveva portato forte instabilit\u00e0 nei rapporti con Francia e Spagna, e pochi vantaggi per il Ducato di Savoia nella conquista di alcuni territori monferrini, visto che l'intero Monferrato, era tenuto ancora saldamente dal Duca di Mantova Carlo I Gonzaga nonostante questi avesse diversi problemi a cui badare, dopo il Sacco di Mantova. Per difendere lo stato, Vittorio Amedeo I aveva bisogno di milizie, ma mancava sia il denaro per reclutare truppe mercenarie sia la possibilit\u00e0 di creare un forte esercito piemontese.\nVittorio Amedeo cerc\u00f2 in ogni caso di potenziare il piccolo esercito che aveva ereditato dal padre, decimato dalle guerre di successione del Monferrato. Dall'esempio che Gustavo II Adolfo di Svezia stava dando all'Europa, il duca di Savoia aveva capito l'importanza di un esercito stabile e ben addestrato. Vittorio Amedeo I ordin\u00f2 di potenziare l'artiglieria, che divenne una delle pi\u00f9 imponenti d'Europa, anche grazie all'apertura di un'apposita scuola per artiglieri. Nei sette anni del suo regno, il duca di Savoia riusc\u00ec a contare sotto le armi ben 20.000 uomini.\nDecise pertanto di sottoscrivere un trattato di pace con la Spagna, schierandosi apertamente dalla parte dei francesi. Le trattative andarono avanti per tutto il 1630 e alla fine, a Cherasco, tra il 5 e il 7 aprile 1631 le varie potenze si riunirono per stabilire gli accordi di pace. Secondo i trattati, Pinerolo, allora in mano francese, sarebbe dovuta tornare ai Savoia, ma un accordo segreto stretto l'anno prima a Torino prevedeva, come pegno di alleanza franco-piemontese, che la munitissima piazzaforte rimanesse alla Francia, mentre Parigi si sarebbe prodigata per far cadere in mano a Vittorio Amedeo la citt\u00e0 di Ginevra. Avvenne una finta restituzione: il duca ricevette le chiavi di Pinerolo e le riconsegn\u00f2 a Luigi XIII, poco dopo. In questo modo la Francia si assicurava la propriet\u00e0 dell'importantissima piazza pinerolese, mentre al Ducato di Savoia vennero annesse Trino ed Alba..\nAlla nascita dell'erede maschio, Francesco Giacinto di Savoia, Vittorio Amedeo I cerc\u00f2 di aumentare il prestigio della casata attribuendosi il titolo reale di Cipro, in quanto discendente dei Lusignano, senza peraltro che nessuno glielo avesse mai concesso. Pertanto assunse la forma chiusa alla sua corona, simbolo di potere regio.\nMorte.\nCercando di creare, sotto la regia del cardinale Richelieu, una lega antispagnola in Italia, Vittorio Amedeo condusse alcune operazioni militari tra il 1636 e il 1637, infliggendo una pesante sconfitta agli spagnoli a Mombaldone.\nLa sera del 25 settembre 1637 il duca di Cr\u00e9quy offr\u00ec al duca di Savoia una sontuosa cena, al termine della quale molti convitati si sentirono male e furono costretti a rimanere a letto. Vittorio Amedeo venne trovato grave e, trasportato a Torino, si spense alle ore 2 e 30 del mattino per una probabile intossicazione alimentari del 7 ottobre, lasciando alla moglie la reggenza per il figlio.\nVittorio Amedeo I \u00e8 sepolto in una cappella del duomo di Vercelli, accanto alle tombe di Carlo I, Carlo II e della duchessa Jolanda.\nDiscendenza.\nDal matrimonio con Maria Cristina di Borbone-Francia (1606-1663), che fu poi reggente del ducato dal 1637 al 1663, figlia di Enrico IV di Francia e sorella di Luigi XIII, nacquero:\nTutti i figli erano cugini primi del re di Francia Luigi XIV."}
{"id": "221472", "revid": "729019", "url": "https://it.wikipedia.org/wiki?curid=221472", "title": "Carlo Emanuele I di Savoia", "text": "Biografia.\nInfanzia ed educazione.\nNasce nel Castello di Rivoli e diviene Duca di Savoia il 30 agosto 1580, alla morte del padre Emanuele Filiberto. Era di gracile costituzione, con le spalle leggermente arcuate, i lineamenti delicati, l'incarnato pallido. Fin da bambino, tuttavia, il padre lo aveva abituato ad ogni sorta di esercizio fisico e di sport, rendendolo un abile cavaliere e un invincibile spadaccino.\nPrimo matrimonio.\nNel 1585 sposa l'Infanta Caterina Michela d'Asburgo, figlia di Filippo II ed Elisabetta di Valois; la ragazza era di piccola statura, esangue, malaticcia, con il volto butterato dal vaiolo. Per lei fa realizzare la residenza del Castello di Mirafiori, tra gli odierni parchi Sangone e Miraflores. Ambizioso e sicuro di s\u00e9, grazie all'ottimo stato del Ducato trasmessogli dal padre, cerca di espandere territorialmente il proprio potere.\nGuerra per il possesso del Marchesato di Saluzzo.\nNell'autunno 1588, approfittando delle guerre civili che dilaniavano la Francia di suo cugino di primo grado Enrico III, occup\u00f2 militarmente il Marchesato di Saluzzo, che stava sotto la protezione della Francia. Il nuovo Re di Francia (gi\u00e0 Re di Navarra fino al 1589), Enrico IV, gli intim\u00f2 la restituzione del territorio alla corona francese ma Carlo Emanuele I rifiut\u00f2: era guerra contro i francesi.\nGran parte dei combattimenti si svolse in Alta Val Susa ed in Val Chisone: i francesi erano comandati dal Lesdigui\u00e8res, detto \"la volpe del Delfinato\". La guerra si svilupp\u00f2 con alterne vicende finch\u00e9 si concluse con la pace di Vervins (2 maggio 1598), che rimand\u00f2 ad un successivo accordo la vertenza sul Marchesato. Carlo Emanuele riprese i contatti con la Spagna, Enrico IV allora si infuri\u00f2 e minacci\u00f2 la ripresa delle ostilit\u00e0. Intervenne anche papa Clemente VIII quale arbitro, ma scoppi\u00f2 ugualmente, nel luglio del 1600, la guerra franco-savoiarda, che si chiuse, grazie anche alla mediazione pontificia ad opera del cardinale Pietro Aldobrandini, con il trattato di Lione (17 gennaio 1601). La conquista territoriale venne riconosciuta da Enrico IV a Carlo Emanuele I in cambio della Bresse e altre cessioni territoriali oltre le Alpi. Il baratto ribadiva la vocazione italiana dei Savoia e legava i destini della casata a quelli della penisola. Carlo Emanuele annot\u00f2 nei suoi \"Ricordi\": \u00ab\u00c8 molto meglio avere uno Stato solo, tutto unito, come \u00e8 questo di qua dei monti, che due, e tutti e due malsicuri\u00bb.\nSecondo matrimonio.\nDopo la morte di Caterina Michela d'Asburgo, avvenuta il 6 novembre 1597, Carlo Emanuele I di Savoia si rispos\u00f2 trentadue anni dopo in segreto con la Marchesa di Riva di Chieri Margherita di Rousillon, figlia di Gabriele di Rousillon \"Signore di Ch\u00e2telard\" e di Laura di Saluzzo dei \"Signori di Monterosso\". Da questa unione nacque Don Antonio di Savoia, commendatario di quattro abbazie, inclusa la Sacra di San Michele.\nRapporti tra Francia e Spagna.\nRiprendono le persecuzioni dei protestanti nel Ducato. Allarmato da un possibile riavvicinamento tra Francia e Spagna, Carlo Emanuele si riavvicina ai francesi. Anche la Spagna tenta di riportare nella sua orbita il Ducato. Dopo lunghe trattative fra Carlo Emanuele e gli emissari di Enrico IV, si giunge al Trattato di Bruzolo (25 aprile 1610). Il trattato stipulato presso il Castello di Bruzolo in Val di Susa, a met\u00e0 strada tra Torino e l'antico confine tra Delfinato e Piemonte, prevede un'alleanza stretta fra il Ducato e la Francia in chiave antispagnola: una vittoria in un'eventuale guerra contro la Spagna avrebbe portato ai Savoia il Ducato di Milano; era previsto nel caso anche il matrimonio dell'erede di Carlo Emanuele, Vittorio Amedeo, con Elisabetta, figlia di Enrico IV. Ma l'assassinio di quest'ultimo (14 maggio 1610) rimette tutto in discussione. Maria de' Medici, vedova di Enrico IV e reggente in nome del Delfino (il futuro Luigi XIII) non ancora adulto, rifiuta di riconoscere il trattato di Bruzolo e Carlo Emanuele si trova isolato e alla merc\u00e9 della Spagna. A questo punto il re di Spagna pretese da Carlo Emanuele pubbliche scuse, nel corso di un'umiliante cerimonia: il figlio del duca di Savoia, Emanuele Filiberto dovette recarsi a Madrid dove, il 10 novembre 1610 s'inginocchi\u00f2 di fronte al re Filippo III e lesse la richiesta di perdono.\nGuerra di successione per il Ducato di Mantova.\nLa morte improvvisa del genero di Carlo Emanuele, Francesco IV Gonzaga, alla fine del 1612 scompiglia nuovamente la situazione: Francesco aveva avuto da Margherita di Savoia una figlia, Maria, ed un figlio maschio, Ludovico, morto per\u00f2 poco prima del padre. Subentra a Francesco il fratello Ferdinando Gonzaga, che rinuncia alla porpora cardinalizia per il ducato. Carlo Emanuele non accetta, sostenendo di voler difendere i diritti della nipote Maria e l'applicazione degli accordi matrimoniali della figlia, stipulati al tempo del matrimonio, con Vincenzo Gonzaga, padre di Francesco e di Ferdinando Gonzaga, ed entra in armi occupando nell'aprile 1613 Trino, Moncalvo ed Alba. Insorgono le altre potenze, vi sono vari rovesciamenti di fronte (Luigi XIII manda nel 1617 persino un esercito, al comando del Lesdigui\u00e8res, in soccorso del ducato per la riconquista, riuscita, di Alba, occupata dagli spagnoli). Nonostante la Pace di Pavia del 1617, che prevedeva che il Monferrato rimanesse nelle mani dei duchi di Mantova, mentre a Carlo Emanuele I sarebbero state restituite le localit\u00e0 perse durante la guerra, i combattimenti si trascina fino al 1618 con un nulla di fatto.\nGuerra di successione del Monferrato.\nLa questione della successione nel Ducato di Mantova rimette in discussione i rapporti fra Spagna e Francia e la guerra riprende. Luigi XIII \u00e8 giunto al potere e riprende la politica del padre. La sorella, Maria Cristina di Francia, va sposa al futuro Duca di Savoia Vittorio Amedeo (1619). Alla morte di Vincenzo II Gonzaga, ultimo Duca di Mantova in linea diretta (dicembre 1627), la Francia sostiene il diritto di Carlo I di Nevers e Rethel, discendente di un ramo dei Gonzaga stabilitosi gi\u00e0 da tempo in Francia a Nevers, alla sovranit\u00e0 sul Ducato di Mantova, occupa Mantova e rafforza le difese di Casale, che viene assediata dagli spagnoli. Carlo Emanuele si allea alla Spagna. Il cardinale Richelieu tenta senza successo di riportare verso la Francia il Duca di Savoia. Nella primavera del 1629 un esercito francese scende in Piemonte, attacca e conquista Susa. Con il trattato di Susa (11 marzo 1629) Carlo Emanuele lascia l'alleanza con la Spagna e diviene nuovamente alleato dei francesi che manterranno un presidio militare in Susa e si impegnano a difendere il Ducato di Savoia, che otterr\u00e0 Alba e Moncalvo a spese degli spagnoli, da ritorsioni spagnole.\nLa Spagna \u00e8 costretta a levare l'assedio a Casale. Filippo IV di Spagna non accetta la situazione: un esercito spagnolo al comando di Ambrogio Spinola sbarca a Genova mentre un altro scende su Como al comando del conte di Collalto. Carlo Emanuele si dichiara neutrale scontentando cos\u00ec i francesi. All'inizio del 1630 un esercito francese valica nuovamente le Alpi per costringere Carlo Emanuele a rispettare il trattato di Susa. I francesi occupano Pinerolo ed attaccano Avigliana. Poco dopo un altro esercito francese valica le Alpi e si congiunge al precedente. In Bassa Valsusa l'esercito ducale, nel quale combatte anche Vittorio Amedeo, viene sconfitto.\nMorte.\nIl 26 luglio 1630 Carlo Emanuele, colto da violenta febbre, muore in Savigliano, a Palazzo Cravetta. Gli succede il figlio Vittorio Amedeo, che diviene Duca di Savoia con il nome di Vittorio Amedeo I.\nVenne inizialmente sepolto presso la Chiesa di San Domenico di Savigliano, poi la salma venne trasferita presso il Santuario di Vicoforte, comune vicino a Mondov\u00ec, che fu da lui voluto e finanziato. \nLa tomba attuale fu realizzata in marmo dai fratelli scultori Ignazio e Filippo Collino nel 1792 e si trova nella cappella di San Bernardo del santuario.\nCarlo Emanuele era legato da profonda amicizia a Celso Adorno, il padre barnabita che fino al 1604, anno in cui mor\u00ec in odore di santit\u00e0, era stato suo confessore e padre spirituale.\nL'opinione pubblica di allora sul duca.\nLa tendenza di Carlo Emanuele a mettersi contro le grandi potenze europee, manifestatasi pi\u00f9 volte, desta ammirazione agli occhi degl'italiani; dice infatti a proposito dell'entrata in guerra di Carlo Emanuele per la successione del Ducato di Mantova il Tassoni:\n\u00abLa virt\u00f9 militare in questa et\u00e0 \u00e8 un dono raro in maniera ch'eccita meraviglia\u00bbgli fa eco successivamente l'oratore veneto Donato:\n\u00abIn Italia non hanno trovato chi abbia mostrato loro [le potenze europee, \"n.d.r.\"] i denti se non il duca\u00bb\ne su questo si esprime il duca stesso:\n\u00abHo conosciuto il mondo, che ho portato l'armi per conservar la libert\u00e0 d'Italia ed ho saputo deporle quando mi \u00e8 parso di aver conseguito questo fine\u00bb\nLa profezia di Nostradamus.\nSi dice che il veggente venne invitato a Torino dalla corte sabauda nel 1561. L'occasione dell'illustre visita fu colta anche per favorire la fertilit\u00e0 della duchessa Margherita di Valois: egli infatti port\u00f2 con s\u00e9 un unguento profumato che recava l'indicazione \"indubitablement\" [la femme] \"\u00abvien etre enceinte par peu de vertu que l'homme aie\u00bb\". Nostradamus venne ospitato in una villa patrizia fuori citt\u00e0 e, durante il suo lungo soggiorno, predisse l'agognata nascita: \u00abporter\u00e0 il nome di Carlo Emanuele\u00bb, disse, \u00abe diverr\u00e0 il pi\u00f9 grande condottiero del suo tempo\u00bb.\n\u00c8 nota una profezia di Nostradamus in merito alla nascita e alla morte del loro futuro figlio. Nel 1562 infatti la suddetta coppia mise alla luce il Duca Carlo Emanuele I di Savoia \nCarlo Emanuele I mor\u00ec nel 1630 a Savigliano, presso Palazzo Cravetta, all'et\u00e0 68 anni compiuti \nDiscendenza.\nDalla moglie Caterina Michela d'Asburgo (1567- 10 novembre 1597) ebbe dieci figli:\ned altri undici illegittimi. \nTra questi vi fu fr\u00e0 Felice (+ 1643), cavaliere di Malta ascritto alla lingua francese di Alvernia, che combatt\u00e9 nel Mediterraneo, fu governatore della Contea di Nizza e del Ducato di Savoia, prese parte alla guerra civile che oppose Cristina di Lorena, vedova di Vittorio Amedeo I, ai cognati Tommaso e Maurizio di Savoia, schierandosi dalla parte della duchessa. Fu sempre legato alla Francia, chiese per s\u00e9 il priorato di Alvernia dell'Ordine di Malta senza per\u00f2 ottenerlo. Mor\u00ec a 39 anni.\nAttraverso Margherita di Savoia, una delle sue figlie illegittime avute da una certa Margherita de Roussilon, marchesa di Riva, Carlo Emanuele \u00e8 anche un antenato del famoso Camillo Benso, conte di Cavour."}
{"id": "221473", "revid": "22356", "url": "https://it.wikipedia.org/wiki?curid=221473", "title": "Iguanodontidi", "text": ""}
{"id": "221474", "revid": "57342", "url": "https://it.wikipedia.org/wiki?curid=221474", "title": "Tutti pazzi per Mary", "text": "Tutti pazzi per Mary (\"There's Something About Mary\") \u00e8 un film del 1998 diretto dai fratelli Peter e Bobby Farrelly.\nIl film segn\u00f2 un punto di svolta sia nella carriera dei registi che in quella dei due protagonisti: negli Stati Uniti accrebbe la loro popolarit\u00e0, mentre nei restanti paesi li rese noti al grande pubblico. Presero parte a semplici cameo vari personaggi famosi; tra di essi il giocatore di football americano Brett Favre, l'attore Richard Jenkins e il comico Harland Williams.\nIl film usc\u00ec negli Stati Uniti il 15 luglio 1998, mentre in Italia il 16 ottobre dello stesso anno. Vinse numerosi premi \u2013 tra cui quattro MTV Movie Awards e tre Teen Choice Award \u2013 e ricevette due candidature ai Golden Globe 2000. Inoltre, l'American Film Institute lo inser\u00ec al ventisettesimo posto nella lista delle migliori cento commedie americane di tutti i tempi. La pellicola incass\u00f2 nel mondo quasi 370 milioni di dollari e si rivel\u00f2 un successo sia commerciale che di critica, la quale apprezz\u00f2 in particolare il politicamente scorretto costantemente presente nel film.\nTrama.\nNel 1985 lo studente sedicenne Ted Stroehmann si innamora di Mary Jensen, una ragazza che frequenta la sua stessa scuola; riesce a fare colpo su di lei quando difende da un bullo Warren, fratello della giovane affetto da un ritardo mentale. Mary decide cos\u00ec di invitare Ted al ballo di fine anno, al posto del suo ex-fidanzato Woogie. Recatosi a casa della ragazza Ted \u00e8 costretto a usare il bagno; mentre per\u00f2 richiude la cerniera dei pantaloni il suo pene si incastra ad essa, suscitando cos\u00ec l'ilarit\u00e0 dei genitori di Mary, di un poliziotto e di un pompiere, questi ultimi capitati l\u00ec per caso. I tentativi di risolvere la situazione risultano vani e causano infine un'emorragia, che costringe il ragazzo ad essere ricoverato d'urgenza all'ospedale e a rinunciare conseguentemente al ballo. Poco tempo dopo Mary si trasferisce a Miami e Ted non ha pi\u00f9 occasione di rincontrarla.\nNel 1998 Ted continua a sottoporsi a varie sedute di psicoanalisi per cercare di dimenticare la ragazza, con scarso risultato. Si confida cos\u00ec con il suo migliore amico Dom, che gli consiglia di recarsi da un suo conoscente, l'investigatore privato Patrick \"Pat\" Healy. Il detective, sebbene ritenga Ted un maniaco, decide di accettare l'incarico: scopre cos\u00ec dove abita Mary, inizia a pedinarla e ascolta di nascosto le sue conversazioni. Healy si innamora rapidamente di lei e, conoscendo sia le sue passioni sia ci\u00f2 che apprezza, usa queste informazioni per farsi benvolere dalla giovane; decide inoltre di licenziarsi e di trasferirsi nella citt\u00e0 della ragazza. Per far desistere Ted, gli racconta infine numerose bugie affermando che Mary \u2013 sebbene non sia sposata \u2013 ha quattro figli, \u00e8 ingrassata, divenuta disabile e peraltro partita verso il Giappone.\nTuttavia Tucker, un architetto invalido amico di Mary, si mostra fin da subito sospettoso nei confronti di Pat. Cerca cos\u00ec di mettere la ragazza in guardia, sostenendo di aver fatto delle ricerche e scoperto che Healy non \u00e8 solo un bugiardo, bens\u00ec un pericoloso assassino con alle spalle vari omicidi; consiglia perci\u00f2 a Mary di cercare di stare lontana da lui, senza per\u00f2 farlo insospettire. Venuto a sapere questo, Pat decide di pedinare Tucker per ottenere vendetta: scopre cos\u00ec che anche lui \u00e8 un impostore innamorato di Mary, che non \u00e8 disabile e che di mestiere consegna pizze a domicilio.\nMentre sia Tucker che Pat cercano di conquistare la giovane, Ted scopre casualmente che Pat aveva mentito e decide di partire a sua volta verso Miami. Durante il tragitto d\u00e0 un passaggio ad un eccentrico autostoppista che viaggia insieme ad un'ingombrante sacca rossa e che lo vuole convincere ad entrare in societ\u00e0 con lui; successivamente si ferma per urinare, recandosi inconsapevolmente in un'area frequentata da vari gigol\u00f2 dove la polizia fa irruzione, arrestandolo. Durante il controllo le forze dell'ordine perquisiscono inoltre la sua macchina e trovano il bagaglio dell'autostoppista \u2013 nel frattempo fuggito \u2013 contenente un uomo tagliato a pezzi. Ted viene cos\u00ec condotto in centrale e a causa di un equivoco ritenuto l'assassino e malmenato da uno dei poliziotti addetti ad interrogarlo. In seguito, l'autostoppista viene arrestato e Ted pu\u00f2 continuare il suo viaggio insieme a Dom, che dopo aver osservato l'evento in televisione era partito per aiutarlo.\nTed riesce cos\u00ec a rivedere Mary, la quale si mostra subito entusiasta dell'incontro, tanto da fargli decidere di trattenersi in citt\u00e0 per stare vicino all'amata. La giovane scopre cos\u00ec di provare dei sentimenti per il ragazzo e anche Warren si affeziona notevolmente a lui. In seguito Ted rimane l'unico pretendente, ma la sua relazione viene bruscamente interrotta da una lettera anonima che lo accusa di aver ingaggiato Pat Healy per spiarla. Sconvolta, la ragazza accusa Ted di aver voluto giocare con i suoi sentimenti; quest'ultimo decide cos\u00ec di andarsene, dopo avere per\u00f2 rivelato il motivo della sua azione:\nTed si reca cos\u00ec a casa di Pat per confrontarsi con lui, ma capisce che n\u00e9 quello n\u00e9 Tucker avevano inviato la lettera. Scopre per\u00f2 che quest'ultimo aveva mentito a Mary per liberarsi di un precedente fidanzato della ragazza, il giocatore di football americano Brett Favre, ritenendo che i due si sarebbero sposati. Nel frattempo, Woogie entra in casa di Mary per rimettersi insieme a lei; la situazione tuttavia degenera e sia Pat che Tucker \u2013 i quali stavano ascoltando di nascosto la conversazione \u2013 sono costretti ad intervenire. I due scoprono cos\u00ec che Woogie \u00e8 Dom, che non aveva mai accettato la fine della relazione con Mary. Arriva infine Ted insieme a Brett e, dopo aver rivelato la verit\u00e0, consiglia a Mary di ritornare con quest'ultimo:\nGli altri tre pretendenti lo accusano per\u00f2 di voler condizionare Mary e gli chiedono se la ama; Ted risponde di no e se ne va, in lacrime. Quando \u00e8 gi\u00e0 lontano dall'abitazione di Mary, quest'ultima gli corre incontro, chiedendogli se era stato sincero nella sua precedente affermazione. Ted risponde che il suo unico desiderio \u00e8 vederla felice, ed \u00e8 per questo disposto a mettersi da parte. Tuttavia Mary, compreso l'amore di Ted nei suoi confronti, decide di stare insieme a lui, ricordandogli che anche tredici anni prima aveva fatto la stessa scelta. I due cos\u00ec si baciano appassionatamente.\nProduzione.\nSviluppo del progetto.\nGli sceneggiatori del film, Ed Decter e John J. Strauss, si ispirarono ad un reale fatto di cronaca, riguardante un uomo che aveva ingaggiato un investigatore privato per ritrovare la ragazza del liceo che aveva perso di vista e immaginando cosa sarebbe accaduto \"se quel detective fosse, come noi, un po' perverso, e osservasse quella ragazza e se ne innamorasse da lontano, e poi riferisse di non averla incontrata o che non \u00e8 desiderabile\". Similmente, secondo il co-regista e co-sceneggiatore Bobby Farrelly, la pellicola:\nLo \"spec script\" del film fu terminato nel 1988, tuttavia non venne utilizzato fino al 1997. In quell'anno Frank Beddor \u2013 un amico dei due sceneggiatori che desiderava diventare produttore cinematografico \u2013 rimase colpito dall'opera e riusc\u00ec a porgerla all'attenzione del presidente della 20th Century Fox, Thomas Rothman. Quest'ultimo rivel\u00f2 che mentre leggeva il copione gli uscirono addirittura delle lacrime dal divertimento e decise perci\u00f2 di avallare il progetto, sebbene lo considerasse estremamente anticonvenzionale. Tale aspetto \u00e8 stato sottolineato anche da Ben Stiller, che ha definito ironicamente la sceneggiatura una di quelle \"che poteva essere divertente, o terribile e imbarazzante. E in realt\u00e0 era entrambe le cose\".\nFrank Beddor contatt\u00f2 personalmente i fratelli Farrelly per proporre loro la regia del film, poich\u00e9 aveva con essi uno stretto legame d'amicizia. Sebbene i Farrelly fossero assai conosciuti nell'ambiente cinematografico dopo il successo del loro primo film, \"Scemo e pi\u00f9 scemo\", pensavano inizialmente che \"Tutti pazzi per Mary\" sarebbe stato il loro ultimo lavoro; \"Kingpin\", il progetto a cui si erano dedicati precedentemente, si era rivelato infatti un insuccesso commerciale del quale non avevano recuperato neppure le spese di produzione. Riguardo alla pellicola, i registi la definirono essere \"frutto di una vera collaborazione [con gli sceneggiatori e gli attori] nella quale, naturalmente, aggiungemmo il nostro particolare tipo di umorismo\". Questa opinione \u00e8 stata ripresa anche dalla protagonista Cameron Diaz, che ha definito i Farrelly \"avere il dito sul polso della commedia\", ricordando con piacere \"l'esperienza, il cameratismo e l'energia e il clima rilassato; [...] un modo in cui di solito non vengono girati i film.\nLa produzione fu a carico della 20th Century Fox, societ\u00e0 che si occup\u00f2 anche della distribuzione della pellicola nel mondo; il budget del film fu di 23 milioni di dollari circa. La fotografia e il montaggio del film furono affidati rispettivamente a Mark Irwin e Christopher Greenbury, ruoli che avevano ricoperto anche nei precedenti film diretti dai Farrelly. Il responsabile della scenografia fu Scott Jacobson, il quale \u2013 secondo Ben Stiller \u2013 sembrava avere quasi la stessa voce in capitolo per quanto riguarda la regia dei Farrelly stessi. Riguardo ai personaggi, per gli sceneggiatori i due registi \"sono riusciti a farla franca con un sacco di cose che normalmente sarebbero offensive, ma che accetti perch\u00e9 ti innamori dei personaggi\". Similmente, Thomas Rothman afferm\u00f2 che: \"non importa quanto contraddittoria, imbarazzante o stravagante fosse la situazione, i personaggi erano sempre spontanei e i ruoli venivano ricoperti con amore, dolcezza e gentilezza\". Questa opinione \u00e8 stata ripresa anche dall'attore e co-protagonista Matt Dillon, che lod\u00f2 i Farrelly per la caratterizzazione dei personaggi e il dialogo fra essi, apprezzando inoltre \"il loro stile cinematografico molto caratteristico e il fatto che in ogni loro film ci sia un gruppo di personaggi davvero memorabile\".\nSceneggiatura e regia.\nBobby e Peter Farrelly erano consapevoli che \"non c'erano commedie vietate ai minori da molto tempo\" e che gli studi di produzione erano maggiormente propensi a finanziare film classificabili come PG-13, ossia la cui visione era permessa a partire dai tredici anni; i registi aggiunsero inoltre che nel periodo in cui filmarono \"Tutti pazzi per Mary\" la normalit\u00e0 era data da commedie come \"Il dottor Dolittle\", dalle quali volevano tuttavia discostarsi. I Farrelly affermarono infatti:\nI personaggi della pellicola furono in gran parte creati sul modello di alcuni amici e conoscenti dei registi. In particolare, l'atteggiamento del patrigno di Mary fu basato sul reale comportamento che loro padre aveva tenuto in alcune occasioni; secondo Bobby Farrelly, la scelta di un attore afroamericano per tale ruolo nacque invece \"dall'esigenza di modificare lo svolgimento [della scena]. Avevamo in audizione varie persone, e quando arriv\u00f2 il turno di Keith [David] lui ci spiazz\u00f2 completamente\". Lo stesso Davis afferm\u00f2 di aver apprezzato la dinamica familiare presente nella pellicola, avendo anche lui avuto un patrigno. Markie Post afferm\u00f2 similmente che \"i registi volevano un fattore shock\" per il personaggio di Sheila Jensen e desideravano inserire un'attrice che nessuno si sarebbe mai aspettato di vedere; avendo i Farrelly profondamente apprezzato il suo modo di recitare nella serie televisiva \"Giudice di notte\", il ruolo le fu assegnato senza alcuna audizione.\nLa scena della zip, alla quale entrambi gli attori partecipano, fu invece creata sulla base di un episodio reale accaduto a uno degli amici della loro sorella minore; i registi, riconoscendone il potenziale comico, decisero quindi di inserire tale sequenza all'interno della pellicola. La scena nella quale Puffy lecca le labbra di Magda non era in origine prevista nello \"script\" e nacque del tutto casualmente; Peter Farrelly, pur affermando che non avrebbe mai potuto chiedere a un'attrice di compiere un tale gesto, si \u00e8 complimentato con Lin Shaye affermando \"Questo \u00e8 ci\u00f2 che chiamiamo grande cinema\". Nella sequenza in cui il cane Puffy viene per sbaglio gettato fuori dall'abitazione di Mary, i Farrelly non erano invece completamente convinti dalla reazione di Shaye e Diaz mentre si affacciano alla finestra; per ottenere una reazione di autentico stupore e incertezza, Bobby Farrelly si rec\u00f2 quindi all'esterno dell'edificio e mostr\u00f2 alle due attrici il proprio sedere.\nLa celebre scena del \"gel per capelli\" caus\u00f2 in Cameron Diaz alcune perplessit\u00e0, poich\u00e9 \u2013 pur ritenendola divertente \u2013 temeva che avrebbe potuto rovinarle agli occhi del pubblico la carriera; i registi decisero quindi che avrebbero eliminato la scena, nel caso la reazione degli spettatori alle proiezioni di prova non fosse risultata positiva. Anche l'attore Ben Stiller nutriva alcuni dubbi, ritenendo impossibile che il suo personaggio non si accorgesse del \"gel\" attaccato al suo lobo e proponendo di spiegare in una scena che Ted aveva da piccolo perso la sensibilit\u00e0 all'orecchio. Per i registi tale precisazione non era tuttavia rilevante ai fini della trama, e di conseguenza non fu inserita all'interno della sceneggiatura. La sequenza del \"gel per capelli\" fu inoltre estremamente dibattuta all'interno della casa di produzione, tanto da essere necessari sei mesi prima dell'approvazione definitiva; gli stessi registi avevano creato venti versioni della medesima scena, essendo anche loro incerti sulla realizzazione.\nL'inserimento del personaggio di Warren nella sceneggiatura fu motivo di discussione all'interno della 20th Century Fox, la quale temeva che si giungesse a deridere un handicap; tuttavia i registi, avendo conosciuto persone che si erano trovate in condizioni del genere, affermarono che \"ci sono molte persone con disabilit\u00e0, e perci\u00f2 dobbiamo mostrarle\". Un'opinione simile giunse da W. Earl Brown, secondo il quale il personaggio di Warren doveva essere recitato in modo spontaneo, dato che \"se lo rendi buffo, se lo reciti sopra le righe e cerchi di sembrare simpatico, poi non risulti simpatico. Anzi, il pubblic\u00f2 ti detesta per esserti preso gioco di un disabile\". Riguardo alla scena finale della pellicola, i Farrelly decisero di effettuare una modifica rispetto alla prima versione della sceneggiatura, secondo la quale il personaggio di Ted veniva ucciso da un colpo di fucile dopo aver conquistato l'amore di Mary. Di conseguenza venne fatto colpire il personaggio del narratore, e il suo interprete Jonathan Richman afferm\u00f2 di essere stato felice del cambiamento, poich\u00e9 \"il finale originario era peggiore di quello attuale, e credo che questo sia molto meno scorretto [nei confronti dello spettatore]\".\nCast.\nTra gli altri attori presenti nella commedia:\nRiprese.\nLe riprese del film ebbero inizio il 2 dicembre 1997 e terminarono il 19 febbraio 1998. In particolare, Peter Farrelly diresse gli attori sul set, mentre Bobby Farrelly si occup\u00f2 della supervisione da \"dietro la cinepresa\"; per Ben Stiller questa fu \"una perfetta collaborazione tra fratelli, co-sceneggiatori e co-registi\". Sebbene la sceneggiatura originale fosse ambientata nelle citt\u00e0 di Boston e San Francisco, i Farrelly preferirono girare le scene a Miami e nel Rhode Island; esso era infatti per loro un modo di \"tornare a casa e filmare parte del luogo, oltre che inserire amici e familiari come comparse\".\nLa prima settimana di riprese si svolse a Providence, citt\u00e0 natale dei registi. Al 73 di Congdon Street \u00e8 situata l'abitazione di Dom, mentre al 575 di South Water Street si trova l'Hot Club, il bar/ristorante in cui Healy incontra Ted per informarlo sulle cose scoperte riguardo a Mary. Al 55 di Fulton Street \u00e8 presente il Fleet Bank Building, edificio in cui \u00e8 situato l'ufficio di Pat Healy e dove sono stati inoltre girati gli interni per la scena del dialogo tra Ted e lo psicologo. Le riprese si spostarono successivamente nella citt\u00e0 di Plantation, in Florida: al 400 NW della 73\u00aa Avenue \u00e8 situata la scuola superiore frequentata da Ted e Mary e al 1867 di Benefit Street la casa del fratello del capo di Ted. In seguito il consiglio cittadino di Plantation chiese ufficialmente alla produzione di rimuovere il nome della citt\u00e0 dai titoli di coda, considerando \"scabroso\" il contenuto del film. Il 7 e l'8 gennaio 1998 furono girate delle scene all'Aqua Golf Driving Range, situato al 2250 South Park Road di Pembroke Park; la troupe si spost\u00f2 quindi nell'area di Miami, dove rimase fino al termine delle riprese.\nLa casa dove Mary vive durante la sua adolescenza si trova a Coral Gables, al 3300 di Granada Boulevard; gli interni furono per\u00f2 girati nella casa adiacente, al 3414 della stessa via. L'abitazione di Ted \u00e8 invece situata al 54 NE della 2\u00aa strada a Miami; nella medesima citt\u00e0 \u00e8 situata anche la casa dove Mary vive dopo essersi trasferita, al 2066 di North Bayshore Drive. Il 25 marzo 2008 tale edificio \u00e8 stato tuttavia interessato, durante i lavori per la costruzione di un complesso residenziale, da un incidente che ne ha causato la parziale distruzione e la conseguente decisione di demolirlo completamente. La scena in cui Mary e Pat si recano alla mostra d'arte \u00e8 stata filmata presso il Miami-Dade Cultural Center, al 101 di West Flagler Street, mentre l'esterno dell'ufficio di Mary \u00e8 situato al 701 di Brickell Avenue. Al 1300 di Ocean Drive a Miami Beach si trova invece l'Hotel Cardozo, dove Ted nella pellicola alloggia. La maggior parte delle scene degli interni furono per\u00f2 filmate nel teatro di posa Greenwich Studios, situato a Miami al 12100 NE della 16\u00aa Avenue.\nScene eliminate.\nDei 130 minuti del filmato finale di \"Tutti pazzi per Mary\", ne sono stati eliminati circa 10. Le scene rimosse, poi ripristinate nell'edizione speciale \"There's Something More About Mary\", sono:\nColonna sonora.\nLa colonna sonora \u00e8 stata pubblicata nell'album \"There's Something About Mary\".\nPromozione.\nLa tagline ufficiale di \"Tutti pazzi per Mary\" \u00e8 \"A love story with only one thing on its mind...,\" tradotta nella locandina italiana come \"Una storia d'amore, con una sola cosa in testa...\", per sottolineare la passione che provano tutti gli uomini nei confronti di Mary. Sono state utilizzate anche altre tagline per pubblicizzare la pellicola, utilizzate per\u00f2 solo negli Stati Uniti; tra di esse: \"Everyone's talking about Mary..\". (in italiano \"Tutti ne parlano\"); \"Warning: The guys who did 'Dumb &amp; Dumber' and 'Kingpin' bring you a love story\" (\"Attenzione: I ragazzi che hanno fatto 'Scemo e pi\u00f9 scemo' e 'Kingpin' ti fanno avere una storia d'amore\"); \"No animals were harmed in the making of this movie. Everybody else was on their own\" (\"Nessun animale \u00e8 stato maltrattato durante la creazione di questo film. Tutti gli altri erano da soli\"); e infine \"Love is in the hair\". (\"L'amore \u00e8 nei capelli\").\nOltre alla ragazza, nella locandina della pellicola compaiono anche i vari pretendenti, ognuno dei quali caratterizzato in italiano da un aggettivo e in inglese da una frase che lo descrive. Ben Stiller nella versione italiana viene definito \"pazzo\", in quella inglese \"fissato riguardo a Mary\"; similmente Pat Healy in italiano \u00e8 \"perso\", mentre in inglese \"sta spiando Mary\"; Tucker \u00e8 \"stravolto\" e inoltre \"sta fingendo per Mary\". Gli ultimi due pretendenti, Dom Wooganowski e Brett Favre, sono rispettivamente \"imballato\" e \"malato\" nella versione italiana, mentre in quella inglese l'uno \"ha un'eruzione cutanea per Mary\" e l'altro \"gioca per Mary\".\nTrailer.\nIl trailer di \"Tutti pazzi per Mary\", distribuito nelle sale cinematografiche alcune settimane prima dell'uscita della pellicola, ha una durata di due minuti e venti secondi ed \u00e8 basato sulla versione cinematografica del film; non comprende infatti le scene eliminate disponibili nella versione estesa del film.\nIl filmato riassume brevemente la storia di Mary e Ted, mostrando l'incidente con la cerniera dei pantaloni che tenne lontani i due per tredici anni. Vengono inoltre presentati i vari pretendenti, descritti tramite una frase: Dom Wooganowski (\"He couldn't help it\"; in italiano \"Lui non poteva aiutarlo\" [Ted]) e Pat Healy (\"He couldn't explain it\"; in italiano \"Lui non poteva spiegarlo\" [il rapporto con Mary]). Nel trailer \u00e8 quindi mostrata l'evoluzione del rapporto tra i due innamorati, le scene significative della loro relazione e le varie difficolt\u00e0 che Ted deve superare per conquistare Mary, dall'interrogatorio con i poliziotti al \"combattimento\" con il cane Puffy. Tra le canzoni presenti nel filmato c'\u00e8 \"(They Long to Be) Close to You\" dei The Carpenters.\nDistribuzione.\nL'anteprima di \"Tutti pazzi per Mary\" si tenne a Los Angeles nel cinema Westwood Village, intorno alle ore 16 del 10 luglio 1998. Furono presenti anche le attrici Claire Danes, Fran Drescher, Mimi Rogers e Christina Ricci, sebbene non avessero preso parte al film. In Italia l'anteprima fu invece organizzata a Roma il 13 ottobre dello stesso anno, nel cinema Savoy; essa registr\u00f2 un tutto esaurito e vant\u00f2 la presenza di personaggi celebri quali gli attori Fiorello, Riccardo Rossi e Ricky Tognazzi, il giornalista Vincenzo Mollica, la cantante Tosca, i produttori Fabrizio Lombardo e Fulvio Lucisano e la doppiatrice Simona Izzo.\nLa pellicola venne distribuita nel mondo principalmente tra il settembre e il novembre 1998; in particolare negli Stati Uniti il 15 luglio, mentre in Italia il 16 ottobre.\nDate di uscita.\nSono di seguito elencate, in ordine cronologico, le date di uscita e il titolo (spesso modificato) del film in alcuni dei paesi nei quali \u00e8 stato distribuito.\nDivieti.\nA causa di vari dialoghi e scene con riferimento al sesso (inclusa masturbazione, omosessualit\u00e0 e bisessualit\u00e0, violenza sessuale in prigione), dell'uso di numerosi termini volgari e di alcune scene di violenza (il pestaggio ad opera della polizia di Ted, o il combattimento di quest'ultimo con il cane Puffy) il film ha ricevuto divieti in molti paesi. Negli Stati Uniti il film \u00e8 stato classificato come \"restricted\" (vietato ai minori di 17 anni); in Italia \u2013 tramite visto censura 92345 del 16 gennaio 1998 \u2013 \u00e8 stato definito \"per tutti\" e non ha quindi subito alcuna restrizione.\nEdizione italiana.\nL'edizione italiana del film fu curata dalla societ\u00e0 Art Collage srl., appartenente a Tonino Accolla; quest'ultimo rivest\u00ec contemporaneamente il ruolo di direttore del doppiaggio, dialoghista e doppiatore (sia del personaggio di Ted, sia del narratore Jonathan Richman). La sonorizzazione avvenne presso la Fono Roma Film Recording; l'assistente al doppiaggio e i fonici di doppiaggio e mixaggio furono rispettivamente Marina Allegrini, Franco Mirra e Alberto Doni. Per la versione in VHS \u00e8 avvenuta inoltre la localizzazione dei titoli di testa e di coda del film, tuttavia per i passaggi televisivi successivi \u00e8 stata eseguita una nuova localizzazione \u2013 esclusivamente per i titoli di testa \u2013 la quale erroneamente non riporta il nome dell'attrice Cameron Diaz.\nEdizioni home video.\nNel corso degli anni, \"Tutti pazzi per Mary\" \u00e8 stato distribuito dalla 20th Century Fox in tutti i formati in commercio e in varie edizioni.\nNegli Stati Uniti la versione in VHS \u00e8 uscita contemporaneamente a quella in DVD, il 3 agosto 1999; il 1\u00ba luglio 2003 \u00e8 stata infine distribuita un'edizione in due dischi denominata \"There's Something More About Mary\". Essa comprende numerosi contenuti speciali, tra i quali: scene eliminate, titoli di testa alternativi, trailer, backstage, commento dei fratelli Farrelly, \"featurette\" sulla \"scena della zip\" e sul cane Puffy, interviste al cast (Cameron Diaz, Ben Stiller, Matt Dillon e Chris Elliott) e approfondimenti con i musicisti Jonathan Richman e Tommy Larkins, lo sportivo Brett Favre, gli attori Harland Williams e W. Earl Brown, oltre che la versione karaoke della canzone \"Build Me Up Buttercup\".\nIn Italia la versione in VHS \u00e8 uscita nel settembre 1999, seguita il 6 ottobre 1999 dalla versione in DVD. Essa \u2013 avente audio Dolby Digital 5.1 \u2013 comprende anche la lingua inglese e quella francese e una selezione ridotta di contenuti speciali: trailer, karaoke, commento dei fratelli Farrelly e una featurette sulla \"scena della zip\"; in questa edizione gli extra non sono tuttavia sottotitolati. Il 5 maggio 2009 viene distribuito il Blu-ray della pellicola, contenente le lingue inglese, italiano, ceco, ungherese, spagnolo, russo, polacco e turco e i contenuti speciali presenti in \"There's Something More About Mary\", in questo caso sottotitolati nelle varie lingue.\nAccoglienza.\nIncassi.\nA fronte di un budget di circa 23 milioni di dollari, \"Tutti pazzi per Mary\" ha incassato oltre $ negli Stati Uniti e $ nelle restanti aree del mondo, per un totale globale di oltre $. Durante il primo weekend di proiezione il film totalizz\u00f2 oltre 13 milioni di dollari di incasso e si posizion\u00f2 al quarto posto al botteghino, rimanendo stabile anche nel corso del mese successivo; tra il 4 e il 7 settembre il film incass\u00f2 quasi 11 milioni di dollari, facendogli raggiungere il primo posto del box office, per poi iniziare definitivamente a calare. Fu il quarto film ad aver incassato maggiormente nel mondo nel 1998, terzo considerando esclusivamente gli Stati Uniti; in tale paese, \"Tutti pazzi per Mary\" si \u00e8 rivelata inoltre la commedia dal maggiore incasso dell'anno. In Italia, la pellicola ha guadagnato oltre \u20ac, a fronte di spettatori.\nCritica.\nCritica americana.\nLa critica cinematografica ha assegnato giudizi generalmente favorevoli nei confronti di \"Tutti pazzi per Mary.\" Rotten Tomatoes ha dato al film un giudizio di 83% di valutazioni positive, sulla base di 83 recensioni, commentando che \"\u00e8 la prova che un umorismo sfacciatamente infantile non risulta necessariamente a scapito del cuore del film\"; leggermente pi\u00f9 bassa la valutazione del pubblico sul sito stesso, che assegna il 61% di \"freschezza\" tramite oltre valutazioni. Su Internet Movie Database oltre 255.000 persone hanno assegnato una valutazione mediamente positiva, con una media di voti pari a 7.1 su 10; opinioni tendenzialmente favorevoli provengono anche da Metacritic, che d\u00e0 al film un punteggio del 69% sulla base di 29 recensioni.\nMichael O'Sullivan del \"Washington Post\" loda il film definendolo \"divertente e capace di riscaldare il cuore\"; Stephen Hunter, dello stesso quotidiano, ricorda invece con piacere il clima ilare presente nella sala cinematografica mentre veniva proiettato il film, sottolineando che rispetto a \"Scemo e pi\u00f9 scemo\" la pellicola \u00e8 \"ancora pi\u00f9 scema e pi\u00f9 divertente\" e dando anch'esso un giudizio positivo al film. Dello stesso avviso anche David Edelstein di \"Slate\", che lo definisce \"probabilmente l'ultima fantasia masochistica nerd, nella quale per due ore un gruppo di imbranati si umilia per cercare di attirare l'attenzione della elegante, amichevole, vivace e bionda dea Cameron Diaz\". La performance dell'attrice \u00e8 stata apprezzata anche da Peter Travers di \"Rolling Stone\", secondo il quale \"Diaz, interpreta Mary con la sua radiosa sensualit\u00e0 e la comicit\u00e0 tagliente tipica di una stella nascente\". Todd McCarthy di \"Variety\" ritiene che il film \"\u00e8 stato fatto crudelmente, un po' troppo lungo e con varie cose che non funzionano, tuttavia \u00e8 convincente, esempio che una commedia pu\u00f2 essere lontana dalla perfezione e centrare comunque l'obiettivo\", mentre Jonathan Rosenbaum del \"Chicago Reader\" sottolinea un miglioramento di regia. Andrew Sarris del \"New York Observer\" rimane positivamente impressionato dalle numerose gag del film, che mandano in frantumi \"le presunte leggi sacre di cosa fa ridere la gente, e cosa no\", come anche Geoff Andrew di \"Time Out\", secondo il quale la pellicola \u00e8 \"rozza, offensiva, sessista ed estremamente divertente\" e Kenneth Turan del \"Los Angeles Times\" che la definisce \"una sconcertante sinfonia di umorismo volgare e rauco di basso livello\", assegnando comunque una valutazione positiva alla pellicola.\nJanet Maslin del \"New York Times\" ritiene che \"\"Tutti pazzi per Mary\" pu\u00f2 essere molte cose, ma 'noia' e 'routine' non sono tra queste\"; Bob Graham del \"San Francisco Chronicle\" assegna al film 4/4 apprezzando che il film \"espone le insicurezze degli spettatori riguardo al parlare di persone che sono 'diverse' - i ritardati, i disabili, quelli di altre razze, i gay - e mostra che possono essere anche divertenti\". Roger Ebert del \"Chicago Sun-Times\" d\u00e0 al film un giudizio di 3/4, dichiarando \"che benedetto sollievo \u00e8 la risata. [Il film] se ne frega delle buone maniere, dei valori, della correttezza politica e del decoro. Ci espone per quello che siamo, l'unico animale con il senso dell'umorismo\". Alcune critiche provengono da Widget Walls di \"Needcoffee.com\", secondo il quale la pellicola \"quando \u00e8 divertente, \u00e8 spaventosamente spassosa, [...] mentre quando non \u00e8 divertente \u00e8 spaventosamente noiosa e troppo lunga\", assegnando come valutazione \"due tazze di caff\u00e8 e mezzo\". John Hartl di \"Film.com\" critica invece il finale della pellicola, definendolo \"disperatamente arbitrario\"; Robert Horton, dello stesso sito, ammette invece di aver riso molto, ma di essersi successivamente sentito in parte scioccato. Dennis Schwartz assegna al film C+, reputandolo molto divertente, ma criticando il fatto che \"era troppo lungo e sembrava a volte lento, e la storia romantica era senza senso\".\nCritica europea.\nSarah Taylor di \"Planetcinema.com\" d\u00e0 una valutazione positiva, affermando di aver riso veramente molto durante la visione della pellicola grazie alle numerose battute di spirito, similmente a Christian Jauberty di \"Premi\u00e8re\" per il quale \"il film \u00e8 letteralmente bombardato scena dopo scena da esplosioni comiche difficilmente resistibili e perdipi\u00f9 inaspettate, che attingono a piene mani da materiale che non vi fa divertire dai tempi delle elementari\". Alcune perplessit\u00e0 provengono invece da Marina Bergamelli di \"Cinopsis.com\", la quale ritiene che \"le persone che hanno amato \"Scemo e pi\u00f9 scemo\" dovrebbero apprezzare anche questa coloratissima storia, purtroppo non sempre della massima finezza\". Didier P\u00e9ron di \"Lib\u00e9ration\" apprezza che \"\"Tutti pazzi per Mary\" ha la panoplia distruttiva dei primi \"Monty Python\" e l'ilare armamento de \"L'aereo pi\u00f9 pazzo del mondo\"\", mentre Franck Garbarz di \"Positif\" scrive che \"non capita tutti i giorni che provenga da oltre l'Atlantico una commedia sia irriverente che esilarante. Questo non \u00e8 cos\u00ec male\". Aurelien F\u00e9renczi di \"T\u00e9l\u00e9rama\" si chiede invece se \"dovremmo ridere o essere sconvolti? E, se ridiamo, ci dovremmo imbarazzare\" concludendo con il ritenere che \"quello che conta \u00e8 la vivacit\u00e0 comica di alcune trovate\"; Jean-Fran\u00e7ois Rauger di \"Le Monde\" definisce il film \"divertente, ma solo a volte\" e affermando che tale divertimento dura spesso solo il tempo di una gag.\nFrank Ehrlacher di \"Moviemaster.de\" afferma che il film \"\u00e8 esattamente come ci si aspetta: ci sono esilaranti momenti \"slapstick\" [\u2026], tuttavia le scene di intermezzo sembrano un po' troppo lunghe, dato che lo spettatore sta solo ad aspettare l'arrivo del punto saliente successivo ad esse, che ogni volta arriva\". Pascal Reis di \"Moviebreak.de\" assegna alla pellicola una valutazione di 9 su 10, affermando che \"ogni membro del cast risulta adatto, in un film ottimamente scritto e perfettamente realizzato. I fratelli Farrelly con \"Tutti pazzi per Mary\" danno vita a una delle migliori commedie di tutti i tempi, [\u2026] ma non \u00e8 solo l'infallibile senso dell'umorismo a rendere la pellicola eccezionale, bens\u00ec la sincera passione con la quale gli attori sono diretti dai registi\". Tonio Alarc\u00f3n di \"Miradasdecine.es\" riconosce in \"Tutti pazzi per Mary\" una delle pellicole che hanno maggiormente innovato la commedia americana, evidenziando la bravura di Ben Stiller e \"dimostrando che anche con un umorismo basato solo su gag si possono comunque narrare delle storie classiche, con personaggi ben sviluppati\". Il critico Jos\u00e9 Luis Lemos inserisce invece il film tra le proprie 1001 pellicole da vedere, confrontandola direttamente a \"Kingpin\"; rispetto a tale film \"\"Tutti pazzi per Mary\" non \u00e8 migliore per una questione di incassi: si percepisce una maggiore maturit\u00e0 nella narrazione degli eventi e un'incontrollabile ferocia nelle gag\".\nCritica italiana.\n\"FilmUP.com\" definisce la pellicola \"una commedia romantica, dissacrante ed irriverente\" e sottolinea \"le esilaranti battute e le scene divertenti e un po' ciniche, ma mai cattive\". Al contrario, Pino Farinotti di \"MYmovies.it\" ritiene il film \"inconsistente, banale e privo di invenzioni\" e assegna alla pellicola 2 stelle su 5. Maurizio Porro del \"Corriere della Sera\", sebbene non apprezzi particolarmente la regia dei fratelli Farrelly e ritenga l'intera vicenda \"un amore che fa rima con bugia\", sottolinea il fatto che \"la sceneggiatura \u00e8 ricca, e l'incastro delle storie corrisponde ad una pazzia che ha del metodo e almeno manda in tilt la finta moralit\u00e0 del cittadino medio\". Roberto Nepoti de \"La Repubblica\" ritiene che \"il pregio maggiore del film \u00e8 proprio la mancanza di ritegno [...], \u00e8 totalmente \"incorrect\", una pecora nera piena di situazioni sfrontate, impudenti e \"kitsch\"\", che lo rendono \"un concentrato di divertimento, che rischia di diventare il caso comico dell'anno\". Michele Anselmi de \"L'Unit\u00e0\" apprezza il fatto che in \"Tutti pazzi per Mary\" ogni persona sia presa di mira, e che sia una pellicola dove \"si pu\u00f2 fare una gag su un handicappato senza per questo offendere la sfortunata categoria\". Fabrizio Pirovano di \"ReVision Cinema\" nota invece che \"il confine tra crudelt\u00e0 e divertimento, tra ilarit\u00e0 e cinismo, \u00e8 a volte veramente sottile e solo il registro, il tono della situazione, pu\u00f2 essere arbitro per l'emergere di uno rispetto all'altro\".\nSilvio Danese de \"Il giorno\" critica il film che \"incomincia come una ordinaria commedia romantica, finisce come una farsaccia\" dove gli sceneggiatori si sono dimenticati di scrivere il personaggio a Cameron Diaz, definendolo \"da ridere e da dimenticare\"; anche Lietta Tornabuoni de \"La Stampa\" d\u00e0 un giudizio negativo alla pellicola, dove tutto si riduce ad \"uno che si masturba al gabinetto per allentare la tensione prima d'un incontro amoroso\". Pietro Calderoni di \"Ciak\" apprezza invece la recitazione dei tre protagonisti (Cameron Diaz, Ben Stiller e Matt Dillon\", definendoli assai convincenti e sottolineando anch'esso che il film ha il suo maggior pregio, piuttosto che nella regia, proprio nella sceneggiatura. Niccol\u00f2 Rangoni Machiavelli di \"Spietati.it\" valuta la pellicola 7/10, definendola \"un ibrido che disattende le aspettative [...] diviso fra Ordine e Caos, con la scheggia volgare, impazzita o stralunata sovente cucita addosso allo spunto melodrammatico\". \"Il Morandini\" apprezza che nel film \"sono messi in fila tutti gli stereotipi della commedia sentimentale per smontarli e frantumarli con una spudorata buffoneria che sghignazza sulle regole del 'politicamente corretto' e del buon costume\", notando inoltre che varie gag \"sono passate agli onori della cronaca, se non della storia\" e che \"critici e spettatori sono divisi in due fazioni\". Similmente, \"il Mereghetti\" afferma che la pellicola \u00e8 \"una commedia che combina satira di costume e humor (\u00abbasso\u00bb) con una leggerezza al vetriolo e una spudoratezza calcolata, ritrovando il ritmo delle commedie \"screwball\"\".\nRiconoscimenti.\n\"Tutti pazzi per Mary\" vinse numerosi premi cinematografici, tra cui quattro MTV Movie Awards, nelle categorie \"miglior film\", \"miglior performance femminile\" (Cameron Diaz), \"miglior cattivo\" (Matt Dillon), \"miglior combattimento\" (Ben Stiller contro il cane Puffy) e due Blockbuster Entertainment Awards per \"migliore attrice in una commedia\" (Cameron Diaz) e \"miglior attore di supporto in una commedia\" (Matt Dillon). Ai Teen Choice Award il film ricevette riconoscimenti per \"migliore commedia\", \"migliore scena pi\u00f9 divertente\" (Matt Dillon e il cane Puffy) e \"migliore scena pi\u00f9 disgustosa\" (Cameron Diaz per la \"sequenza del gel\"). Il film fu ritenuto \"miglior film commedia\" anche nei People's Choice Awards e nei Producers Guild of America Awards; in quest'ultimo caso furono premiati sia i registi (Peter e Bobby Farrelly) che la casa di produzione (20th Century Fox).\nLa pellicola ricevette inoltre due candidature per il Globo d'oro, nelle categorie \"miglior film commedia o musicale\" e \"migliore attrice in un film commedia o musicale\" (Cameron Diaz); l'attrice ricevette \"nomination\" per il suo ruolo da protagonista anche per gli Awards Circuit Community Awards e per l'ALMA Award. Nel 2000 il film \u00e8 stato inserito al ventisettesimo posto dell'AFI's 100 Years... 100 Laughs, lista comprendente le migliori cento commedie del cinema statunitense; la pellicola \u00e8 stata inoltre nominata dall'American Film Institute in ulteriori tre categorie: nel 2002 all'interno della \"AFI's 100 Years...100 Passions\", nel 2007 nell'edizione aggiornata della \"AFI's 100 Years...100 Movies\" e l'anno successivo nella sezione relativa alle commedie romantiche della \"AFI's 10 Top 10\".\nCitazioni e riferimenti.\nLa pellicola contiene al suo interno citazioni, pi\u00f9 o meno evidenti, di opere a essa precedenti; a causa della sua fama, il film \u00e8 stato in seguito omaggiato da numerose altre pellicole e da programmi televisivi, anche per mezzo della parodia."}
{"id": "221475", "revid": "1904508", "url": "https://it.wikipedia.org/wiki?curid=221475", "title": "Savoia-Carignano", "text": "Savoia-Carignano \u00e8 il ramo cadetto di Casa Savoia iniziato con Tommaso Francesco di Savoia, figlio quintogenito di Carlo Emanuele I di Savoia, che nel 1620 gli confer\u00ec il titolo di \"principe di Carignano\". Alla morte del re di Sardegna Carlo Felice di Savoia, morto senza eredi, si estinse la linea diretta dei Savoia e si dovette risalire al ramo dei Savoia-Carignano per designare l'erede al trono del Regno di Sardegna, che fu dato a Carlo Alberto di Savoia (1798 \u2013 1849). Tutti i re d'Italia discendono quindi dal ramo Savoia-Carignano.\nElenco dei Principi di Carignano.\nDal ramo dei Savoia-Carignano si diparte il ramo cadetto dei Savoia-Carignano-Soissons, il cui capostipite fu Eugenio Maurizio di Savoia Carignano, figlio di Tommaso Francesco di Savoia Carignano e di Maria di Borbone, contessa di Soissons. La madre ricevette in eredit\u00e0 il titolo dal fratello Luigi, deceduto senza figli, e lo volle trasmettere solamente al figlio prediletto Eugenio Maurizio (1635 \u2013 1673). Questi ebbe cinque figli e tre figlie dalla moglie Olimpia Mancini (1638-1708). Tra i figli divenne famoso Eugenio di Savoia Carignano Soissons, condottiero e diplomatico al servizio degli Asburgo di Vienna. Il ramo Carignano-Soissons ebbe come ultimi rappresentanti Eugenio Giovanni Francesco, duca di Troppau, deceduto nel 1734, e lo stesso Eugenio di Savoia Carignano Soissons."}
{"id": "221476", "revid": "118007774", "url": "https://it.wikipedia.org/wiki?curid=221476", "title": "Dinodocus mackesoni", "text": "Il dinodoco (\"Dinodocus mackesoni\") \u00e8 un genere di dinosauro appartenente ai sauropodi, famiglia brachiosauridi.\nOssa spezzate.\nIl suo nome significa \"puntale terribile\", e viveva nel Cretacico inferiore dell'Inghilterra, nella zona alluvionale nota come Weald. \"Dinodocus\" \u00e8 noto solo attraverso alcuni resti fossili che comprendono ossa spezzate degli arti. Tuttavia, nonostante gli scarsi ritrovamenti, si \u00e8 capito che questo animale doveva essere davvero gigantesco: alto forse 12 metri, lungo 22 e pesante 40-45 tonnellate. Negli stessi luoghi e nello stesso periodo viveva il quasi identico \"Pelorosaurus\", da alcuni ritenuto appartenere allo stesso genere."}
{"id": "221483", "revid": "110157", "url": "https://it.wikipedia.org/wiki?curid=221483", "title": "From Her to Eternity", "text": "From Her to Eternity \u00e8 il primo album della rock band Nick Cave and the Bad Seeds, pubblicato nel 1984.\nIl disco.\nDopo lo scioglimento della loro band The Birthday Party, nel 1983, il cantante Nick Cave e il polistrumentista Mick Harvey, stabilitisi a Berlino Ovest, fondarono un nuovo complesso, con lo scopo di sostenere la carriera come cantautore di Cave. Ai due si aggiunsero il chitarrista della rock band tedesca Einst\u00fcrzende Neubauten, Blixa Bargeld, il chitarrista Hugo Race e il bassista Barry Adamson.\nLa nuova band si esib\u00ec, dapprima, come \"Nick Cave - Man or Myth?\" e \"Nick Cave and the Cavemen\", interpretando brani sia dei The Birthday Party, sia nuovi scritti da Cave (\"Saint Huck\", \"Wings Off Fly\", \"A Box for Black Paul\", registrati e pubblicati, poi, su questo disco) prima di prendere il nome definitivo \"Nick Cave and the Bad Seeds\".\nLa maggior parte del disco venne registrata presso i \"Trident Studios\" di Londra, nel 1984. \"Avalanche\" \u00e8 la reinterpretazione di un brano del 1971 del cantautore canadese Leonard Cohen.\nL'uscita del disco venne anticipata dalla pubblicazione di un singolo, contenente una reinterpretazione del famoso brano di Elvis Presley, \"In the Ghetto\", e l'inedita \"The Moon Is in the Gutter\".\nNel 1987, i Nick Cave and the Bad Seeds comparvero nel film del regista tedesco Wim Wenders, \"Il cielo sopra Berlino\", interpretando dal vivo il brano \"From Her to Eternity\". Questa versione del brano \u00e8 presente nella riedizione in CD dell'album, insieme al singolo \"In the Ghetto\", pubblicata in quello stesso anno.\nTracce.\nTutti i brani sono di Nick Cave, eccetto dove indicato.\nPresenti solo nell'edizione in CD del 1987:"}
{"id": "221484", "revid": "24258", "url": "https://it.wikipedia.org/wiki?curid=221484", "title": "Praetor urbanus", "text": ""}
{"id": "221486", "revid": "80599", "url": "https://it.wikipedia.org/wiki?curid=221486", "title": "Carlo III di Savoia", "text": ""}
{"id": "221488", "revid": "1714743", "url": "https://it.wikipedia.org/wiki?curid=221488", "title": "Filiberto II di Savoia", "text": "Biografia.\nInfanzia ed educazione.\nFiliberto II era il figlio primogenito di Filippo II di Savoia (1443 - 1497) e di Margherita di Borbone (1438 - 1483). Educato sin dalla pi\u00f9 tenera et\u00e0 alla corte francese di Carlo VIII, segu\u00ec il padre ed il re Carlo nella spedizione napoletana del 1494, tornando poi in Piemonte a causa di un morbo scoppiato nell'esercito in cui militava.\nFu partecipante attivo alle guerre italiane di quel periodo, combattendo insieme al padre contro i genovesi e seguendo l'imperatore Massimiliano I d'Asburgo nella spedizione contro i fiorentini.\nAscesa.\nRitiratosi nella Bresse dopo che era terminato il suo servizio nell'esercito, vi rimase fino al 1497, quando fu chiamato a succedere al padre Filippo come Duca di Savoia. Nel conflitto per il Ducato di Milano, Filiberto II non prese posizione alcuna, rimanendo neutrale, e venne per questo ricompensato da Luigi XII, che rinunzi\u00f2 all'invasione del Piemonte. \nMatrimoni.\nPer equilibrare la controparte imperiale e porre fine ai conflitti, da parte di Massimiliano, il duca ne ricevette in moglie (1501) la figlia Margherita, deceduta nel 1530. In precedenza Filiberto II aveva gi\u00e0 sposato la cugina Iolanda di Savoia (morta undicenne nel 1499), figlia del cugino Carlo I di Savoia.\nMargherita d'Asburgo (precedentemente promessa a Carlo VIII e all'Infante Don Juan d'Aragona e Castiglia, figlio dei Re Cattolici) nutriva un profondo odio verso la corte di Parigi. L'esser stata accantonata, poich\u00e9 il re aveva sposato Anna di Bretagna, aveva prodotto in lei grande risentimento verso i francesi. Margherita cerc\u00f2 di influenzare Filiberto II ad appoggiarsi all'Impero, facendo concedere al padre per il marito nel 1503 la giurisdizione temporale sui vescovati di Lione, Losanna, Ginevra, Aosta, Torino, della Maurienne, della Tarantasia, Vercelli e Mondov\u00ec. Margherita spinse inoltre Filiberto II ad entrare nel conflitto per il Regno di Napoli, ma il duca prefer\u00ec non compromettersi, e rinunzi\u00f2 perfino a pretendere l'omaggio feudale, di suo diritto, da Ludovico II di Saluzzo (alleato dei francesi).\nMargherita avrebbe pi\u00f9 volte influito sulla politica sabauda. Filiberto II, amante delle cacce, aveva lasciato il governo del Piemonte a suo fratello adulterino, Renato di Savoia, verso il quale Margherita non nutriva molta simpatia. Riusc\u00ec a farlo cacciare dalla Savoia e a fargli annullare l'atto di legittimazione riconosciuto da papa Alessandro VI. Renato, fuggito in Francia, assieme a Luisa di Savoia, cerc\u00f2 di vendicarsi degli oltraggi subiti.\nUltimi tempi e morte.\nNel 1504 Filiberto II decise di trasferire la sua corte al di l\u00e0 delle Alpi, nel castello di Pont-d'Ain ove il duca era nato, a causa di un'epidemia di peste che stava attraversando il Piemonte a quell'epoca. Mentre Filiberto si trovava al castello, venne colpito da una febbre virulenta che lo port\u00f2 alla morte, avvenuta il 10 settembre 1504. Filiberto II scomparve senza eredi diretti e quindi il trono pass\u00f2 al fratellastro Carlo II, figlio di Claudia di Bretagna. Filiberto fu inumato nel Monastero di Notre-Dame di Brou, vicino a Bourg-en-Bresse."}
{"id": "221491", "revid": "92723", "url": "https://it.wikipedia.org/wiki?curid=221491", "title": "Cape Town", "text": ""}
{"id": "221492", "revid": "2225", "url": "https://it.wikipedia.org/wiki?curid=221492", "title": "Kaapstad", "text": ""}
{"id": "221493", "revid": "2225", "url": "https://it.wikipedia.org/wiki?curid=221493", "title": "SaseKapa", "text": ""}
{"id": "221494", "revid": "2225", "url": "https://it.wikipedia.org/wiki?curid=221494", "title": "EKapa", "text": ""}
{"id": "221495", "revid": "1762097", "url": "https://it.wikipedia.org/wiki?curid=221495", "title": "Giubileo universale della Chiesa cattolica", "text": "Nella Chiesa cattolica il Giubileo \u00e8 l'anno della remissione dei peccati, della riconciliazione, della conversione e della penitenza sacramentale.\nRiprende il nome dal Giubileo ebraico, pi\u00f9 precisamente la parola deriva dall'ebraico \"Jobel\" (caprone, in riferimento al corno di montone utilizzato nelle cerimonie sacre).\nL'anno giubilare \u00e8 soprattutto l'anno di Cristo. Nel Nuovo Testamento Ges\u00f9 si presenta come colui che porta a compimento l'antico Giubileo, essendo venuto a \"predicare l'anno di grazia del Signore\" (Isaia).\nIl Giubileo, comunemente, viene detto \"Anno Santo\", non solo perch\u00e9 si inizia, si svolge e si conclude con solenni riti sacri, ma anche perch\u00e9 \u00e8 destinato a promuovere la santit\u00e0 di vita. Il Giubileo pu\u00f2 essere: ordinario, se legato a scadenze prestabilite; straordinario, se viene indetto per qualche avvenimento di particolare importanza.\nStoria.\nIl Giubileo ha origine dalla tradizione ebraica che fissava, ogni 50 anni, un anno di riposo della terra (con lo scopo pratico di rendere pi\u00f9 forti le successive coltivazioni), la restituzione delle terre confiscate e la liberazione degli schiavi, questo affinch\u00e9 non ci fossero comunque il troppo ricco o il troppo povero. Per segnalare l'inizio del Giubileo si suonava un corno di ariete, in ebraico \"jobel\", da cui deriva il termine cristiano Giubileo. Ges\u00f9 cita esplicitamente un testo del profeta Isaia che segna cos\u00ec l'ingresso del tema giubilare nel Nuovo Testamento. Ges\u00f9 infatti, recatosi a Nazareth, entra nella sinagoga e legge una pagina di Isaia che proclama \"l'anno di grazia del Signore\" (; ). Un evento che anticip\u00f2 e predisse il Giubileo fu la cosiddetta \"Indulgenza dei Cent'anni\". Non esistono documenti del XII o XIII secolo al riguardo, ma fonti del 24 dicembre 1299 riportano come masse di pellegrini, a conoscenza di una leggendaria \"Indulgenza Plenaria\" che si sarebbe ottenuta al capodanno del secolo nuovo, cio\u00e8 nel passaggio da un secolo all'altro, muovessero verso Roma fin dentro l'antica basilica di San Pietro per ottenere la remissione completa di tutte le colpe.\nN\u00e9 il Papa dell'epoca, Bonifacio VIII, n\u00e9 i prelati sapevano nulla di questa usanza, ma memorie del cardinale Jacopo Caetani degli Stefaneschi nel documento \"De centesimo sive Jubileo anno liber\" parlano di un vecchio di 108 anni che, interrogato da Bonifacio, asser\u00ec che 100 anni prima, il 1\u00ba gennaio 1200, all'et\u00e0 di soli 7 anni, assieme al padre si sarebbe recato innanzi a Innocenzo III per ricevere l'\"Indulgenza dei Cent'Anni\". Nonostante la testimonianza di questo centenario esista, non abbiamo fonti coeve a Innocenzo o pi\u00f9 antiche che testimonino di quest'usanza (per la quale Innocenzo \u00e8 l'unico papa menzionato), n\u00e9 di altre indulgenze simili. Bisogna altres\u00ec ricordare che un pi\u00f9 antico anno giubilare \u00e8 l'Anno santo giacobeo istituito da papa Callisto II e celebrato dal 1126 in onore dell'apostolo san Giacomo venerato a Santiago di Compostela, una delle maggiori mete di pellegrinaggio del mondo cristiano.\nUn altro evento che precorse davvero, per certi versi, il Giubileo, non si sa se ispirato a sua volta alla diceria dell\"'indulgenza dei cent'anni\", fu la Perdonanza istituita da Papa Celestino V: il 29 settembre 1294 con la Bolla del Perdono egli stabil\u00ec che recandosi nella chiesa di Santa Maria di Collemaggio nella citt\u00e0 de L'Aquila, tra il 28 ed il 29 agosto, veniva concessa l'indulgenza plenaria a tutti i confessati e pentiti. La Perdonanza, che si ripete tuttora, ha in comune con il Giubileo l'indulgenza in cambio del pellegrinaggio. Lo stesso Celestino (abruzzese d'adozione, ma di origini molisane), promulg\u00f2 l'indulgenza plenaria anche per la citt\u00e0 di Atri (di cui la bolla \u00e8 andata perduta): il primo portale del lato destro della cattedrale \u00e8 una porta santa che viene aperta il 14 agosto e chiusa 8 giorni dopo. Anche questa Indulgenza, la pi\u00f9 lunga del mondo dopo quella di Roma, ha le stesse caratteristiche della Perdonanza aquilana.\nPochi anni dopo il successore di Celestino, papa Bonifacio VIII, istitu\u00ec il primo Giubileo con la Bolla \"Antiquorum habet fida relatio\" emanata il 22 febbraio 1300 (che all'epoca era computato ancora 1299 e a circa un mese dal capodanno secondo l'uso \"ab incarnatione\", che cadeva il 25 marzo), ispirandosi a un'antica tradizione ebraica di cui non esisteva traccia in quella cristiana se non nella leggenda dell'Indulgenza dei Cent'anni. Con questa bolla si concedeva l'indulgenza plenaria a tutti coloro che avessero fatto visita trenta volte, se erano romani, e quindici se erano stranieri, alle Basiliche di San Pietro e San Paolo fuori le mura, per tutta la durata dell'anno 1300; questo Anno Santo si sarebbe dovuto ripetere in futuro ogni cento anni.\nDante riferisce nella \"Divina Commedia\" che l'afflusso di pellegrini a Roma fu tale che divenne necessario regolamentare il senso di marcia dei pedoni sul ponte di fronte a Castel Sant'Angelo:\nNel 1350 papa Clemente VI, per parificare l'intervallo a quello del Giubileo ebraico, decise di accorciare la cadenza a 50 anni. In seguito l'intervallo fu abbassato a 33 anni da Urbano VI, periodo inteso come durata della vita terrena di Ges\u00f9, e ulteriormente ridotto a 25 anni da Paolo II. Alcuni Pontefici hanno anche proclamato degli Anni Santi straordinari al di fuori di questa scadenza.\nPapa Benedetto XVI ha anche proclamato l'Anno paolino, uno speciale anno giubilare dal 28 giugno 2008 al 29 giugno 2009, dedicato all'apostolo Paolo di Tarso, in occasione del bimillenario della nascita del santo (collocata dagli storici tra il 7 e il 10 d.C.). L'ultimo Anno Santo ordinario \u00e8 stato il Grande Giubileo del 2000, mentre il prossimo sar\u00e0 nel 2025. Il 13 marzo 2015 papa Francesco ha indetto un Giubileo straordinario a 50 anni dalla fine del Concilio Vaticano II, con inizio l'8 dicembre 2015 e fine il 20 novembre 2016. Papa Francesco ha anche proclamato il \"Giubileo straordinario lauretano\" dall' 8 Dicembre 2019 al 10 dicembre 2021 in occasione del centenario della proclamazione della Madonna di Loreto, patrona degli aviatori.\nSerie cronologica degli anni giubilari e relativi papi.\nGiubilei ordinari.\nNon furono celebrati i seguenti giubilei:\nRiti attuali del Giubileo.\nEsattamente il Giubileo ordinario dura un anno pi\u00f9 alcuni giorni, infatti inizia con il Natale precedente (25 dicembre) e termina con l'Epifania successiva (6 gennaio). Il giubileo del 2015/2016 indetto da papa Francesco dur\u00f2 dal 29 novembre 2015 al 20 novembre 2016.\nIl rito pi\u00f9 conosciuto del Giubileo \u00e8 l'apertura della porta santa: si tratta di una porta che viene aperta solo durante l'Anno santo, mentre negli altri anni rimane murata. Hanno una porta santa le quattro basiliche maggiori di Roma: San Pietro, San Giovanni in Laterano, San Paolo fuori le mura e Santa Maria Maggiore. Il rito della porta santa esprime simbolicamente il concetto che, durante il Giubileo, \u00e8 offerto ai fedeli un \"percorso straordinario\" verso la salvezza.\nL'inizio ufficiale del Giubileo avviene con l'apertura della porta santa della basilica di San Pietro. Le porte sante delle altre basiliche vengono aperte nei giorni successivi. In passato la porta veniva smurata parzialmente prima della celebrazione, lasciando un diaframma che il Papa rompeva con un martelletto; quindi gli operai completavano la demolizione. In occasione del Giubileo del 2000, invece, il papa Giovanni Paolo II ha introdotto un rito pi\u00f9 semplice e immediato (anche perch\u00e9, quando per il giubileo del 1975 Papa Paolo VI ruppe il diaframma rimanente del muro, il pontefice fu sfiorato da pesanti calcinacci che caddero a terra): il muro viene da allora rimosso in anticipo lasciando solo la porta chiusa, che il papa apre spingendo i battenti.\nLe porte sante rimangono aperte (a parte per la normale chiusura notturna) fino al termine dell'Anno santo, quindi vengono murate di nuovo."}
{"id": "221496", "revid": "15756", "url": "https://it.wikipedia.org/wiki?curid=221496", "title": "Filippo II di Savoia", "text": "Fu anche Re Titolare di Cipro e Gerusalemme.\nIl soprannome di \"Filippo senza Terra\" gli fu assegnato dallo storico Pignon circa un secolo dopo la sua morte perch\u00e9 non gli era stata assegnata alcuna terra in appannaggio fino a tarda et\u00e0.\nBrig\u00f2 contro la cognata Iolanda di Valois per ottenere la reggenza del ducato sabaudo, ereditato dai nipoti minorenni, finch\u00e9 non si estinse la discendenza dei suoi fratelli e pot\u00e9 aspirare lui stesso al trono ducale.\nBiografia.\nInfanzia.\nFu il figlio maschio sestogenito del duca Ludovico di Savoia (1415 \u2013 1465) e di Anna di Lusignano.\nGiovinezza e avvio alla vita politica.\nFilippo fu inviato diciottenne a Reims in rappresentanza del padre, duca di Savoia, quando, nell'agosto 1461, Luigi XI fu incoronato re e rimase alla corte del cognato (la moglie di Luigi XI era sua sorella Carlotta).\nAll'inizio del 1462 Luigi XI gli affid\u00f2 il comando di cento lance, che avrebbe dovuto condurre ad Asti in preparazione alla spedizione per occupare Genova. Ad Asti alcuni baroni, tra cui l'ex cancelliere Antonio di Romagnano, cercarono di impadronirsi del ducato di Savoia con manovre che apparentemente avevano lo scopo di liberare il duca Ludovico dai cortigiani disonesti e riuscirono a far compiere l'impresa a Filippo. Questi, con il suo manipolo di armati, varc\u00f2 rapidamente le Alpi e si present\u00f2 al castello di Thonon, residenza di Ludovico di Savoia, fece uccidere il maresciallo di Varax, cattur\u00f2 il cancelliere Giacomo Valperga, cui estorse con la tortura una confessione di aver praticato la stregoneria e che fece uccidere subito dopo. Cerc\u00f2 quindi di convincere il padre, inorridito da questo comportamento, che aveva agito nel suo interesse, con il consenso del re di Francia.\nIl suo comportamento irrit\u00f2 grandemente Luigi XI, che lo convoc\u00f2 a corte e, fattolo catturare sulla strada di Orl\u00e9ans, lo fece rinchiudere nel castello di Loches (1464) ove rimase prigioniero per quasi due anni.\nNel 1467, a nome del fratello Amedeo IX, firm\u00f2 la Pace di Ghemme insieme al Duca di Milano Galeazzo Maria Sforza, trattato che sanc\u00ec la fine delle rispettive ostilit\u00e0 fra i due ducati.\nFilippo, nella contesa fra Luigi XI di Francia e il duca di Borgogna Carlo il Temerario, si alle\u00f2 con quest'ultimo, lottando aspramente con la cognata Iolanda di Valois, che aveva lasciato Chamb\u00e9ry per Montm\u00e9lian prima e Grenoble poi, abbandonando cos\u00ec il duca Amedeo IX nelle mani di Filippo. Dopo lunghe lotte, Luigi XI, insospettito da contatti segreti di Iolanda con i borgognoni, si affrett\u00f2 a far da paciere fra Filippo e Iolanda: la pace fu fatta e quest'ultima rientr\u00f2 a Chamb\u00e9ry nell'agosto del 1471, per poi spostarsi a Vercelli. Meno di un anno dopo per\u00f2, Amedeo IX mor\u00ec e Iolanda divenne reggente del ducato in nome del figlio settenne, Filiberto.\nFilippo per molti anni contese a sua cognata la reggenza del ducato, ereditato dai giovani nipoti Filiberto I e Carlo I, finch\u00e9 non riusc\u00ec a ottenerla nel 1481. Un anno dopo moriva l'erede del ducato, Filiberto.\nNel 1494 Filippo accompagn\u00f2 re Carlo VIII nella spedizione contro il reame di Napoli e, dopo la ritirata alla testa dei francesi, difese Novara contro l'esercito milanese di Ludovico il Moro.\nPrimo matrimonio.\nNel 1472 Filippo spos\u00f2 Margherita di Borbone (1438 - 1483), figlia del duca Carlo I di Borbone e Agnese di Borgogna.\nSecondo matrimonio.\nNel 1485 Filippo si rispos\u00f2 con Claudina di Brosse (1450 - 1513), .\nRegno.\nCon la morte del piccolo nipote Carlo Giovanni (1496) si estinse la linea dinastica del duca Amedeo IX di Savoia (il cosiddetto primo Ramo ducale), perci\u00f2 eredit\u00f2 il trono proprio Filippo, in quanto fratello ancora in vita dello stesso Amedeo IX. Con lui ebbe quindi inizio il secondo ramo ducale dei Savoia, o Ramo della Bressa (detto anche Branca di Bresse).\nMorte.\nFilippo II mor\u00ec a Chamb\u00e9ry dopo appena 18 mesi di regno e fu sepolto all'Abbazia di Altacomba. Oggi, per\u00f2, vi sussistono le sole pietre tombali del conte, da quando l'abbazia fu devastata dai giacobini, che violarono la sua tomba e distrussero i suoi resti, insieme a quelli di altri Savoia.\nDiscendenza.\nFilippo II da Margherita di Borbone, sua prima moglie, ebbe:\nIl Duca e la sua seconda consorte Claudina di Brosse ebbero:\nEbbe inoltre vari figli illegittimi:"}
{"id": "221498", "revid": "1718925", "url": "https://it.wikipedia.org/wiki?curid=221498", "title": "Nostromo", "text": "Il nostromo \u00e8 il pi\u00f9 esperto dei sottufficiali adibiti al servizio di coperta di una nave militare (nocchieri) e degli uomini adibiti ai servizi di coperta della marina mercantile.\nIl termine deriva dal latino \"Noster Homo\", \"il nostro uomo\".\nDiversamente dalla Marina Militare Italiana dove non \u00e8 un grado gerarchico ma \u00e8 un incarico, in alcune marine militari il nostromo \u00e8 un grado militare.\nFigure storiche.\nTra i vari personaggi della storia viene ricordato il nostromo di Enea, Palinuro, che la leggenda vuole sepolto su un promontorio del Cilento al quale fu dato il suo nome (Capo Palinuro).\nCompetenze.\nOltre a essere il depositario delle conoscenze tradizionali di arte marinaresca acquisite dopo lunga attivit\u00e0 in contatto con il mare (nel bello e cattivo tempo) \u00e8 figurativamente indicato come personaggio rozzo e sbrigativo, non ha paura di affrontare condizioni estreme e impervie che il mare stesso pu\u00f2 offrire, in tempi antichi era colui che, all'ordine del Comandante, incitava l'equipaggio all'arrembaggio. Secondo una \"battuta\" che circola in ambiente militare il nostromo \u00e8 definito (sicuramente a torto) come uomo rozzo e carismatico, addetto al governo dell'equipaggio.\nGeneralmente si occupa di coordinare, d'intesa col Capo dipartimento coperta, il lavoro del personale di coperta; il suo compito \u00e8 quello di \"Capo Componente/Capo Nucleo Marinaresca\" che include mansioni riguardanti:\nItalia.\nNelle navi mercantili italiane il nostromo \u00e8 il Capo Servizio di Coperta, e principale collaboratore, per tutte le attivit\u00e0 marinaresche, del Comandante in seconda sulle navi passeggeri e del Primo Ufficiale sulle navi da carico.\nNella Marina Militare non \u00e8 un grado gerarchico ma \u00e8 un incarico, un ruolo ben preciso che \u00e8 affidato a un sottufficiale generalmente del ruolo marescialli della categoria Nocchieri, ma a volte anche un secondo capo nelle navi pi\u00f9 piccole, che usualmente \u00e8 il pi\u00f9 anziano dei sottufficiali della categoria nocchieri che prestano servizio in coperta e pertanto la sua \u201cautorit\u00e0 operativa\u201d \u00e8 di norma esercitata soltanto sul personale di coperta della categoria nocchieri di cui sovrintende e ne dirige le varie operazioni e manovre sul ponte di coperta.\nNell\u2019epoca della navigazione a vela per impartire gli ordini ai suoi subordinati il nostromo faceva uso del fischietto i cui sibili, acuti e diversamente modulati, potevano essere sentiti dai marinai nonostante il rumore prodotto dalle onde del mare e dalle raffiche di vento.\nOggigiorno i sibili del fischietto rendono gli onori a bordo delle unit\u00e0 della Marina Militare. I fischi eseguiti si contraddistinguono in:\nAnche la cerimonia dell'ammaina bandiera, sia in porto che in mare, \u00e8 eseguita con gli ordini al fischio. In navigazione, quando il pi\u00f9 giovane Guardiamarina termina di recitare la Preghiera del marinaio la bandiera prima scende e poi torna a riva, poich\u00e9 in mare la nave non ammaina mai la sua bandiera, in quanto ci\u00f2 accade soltanto per manifestare la propria resa delle armi dinanzi al nemico.\nLa figura del nostromo \u00e8 presente anche sulle navi mercantili.\nNella Marina Mercantile Italiana per conseguire la qualifica di nostromo occorre essere iscritti alla Gente di mare di 1\u00aa Categoria e conseguire la qualifica di secondo nostromo dopo aver effettuato almeno 4 anni di navigazione da marinaio e di Primo nostromo dopo aver effettuato almeno 12 mesi di navigazione da nostromo.\nInfine, nei porti italiani esiste anche la figura del nostromo di porto che \u00e8 esperto sottufficiale (nocchiere di porto) del corpo della capitanerie di porto che presiede a terra ai servizi di ormeggio e disormeggio delle navi (che materialmente vengono eseguiti dagli ormeggiatori - personale marittimo iscritto alla terza categoria della Gente di Mare). Il Nostromo di banchina rappresentava l\u2019Autorit\u00e0 Marittima e Portuale nei punti nevralgici del porto, dove sono in corso manovre di navi e operazioni in banchina. Si tratta di militari di grandissimo \u201cmestiere\u201d, che hanno il controllo totale di tutto ci\u00f2 che si muove in porto: arrivi, partenze, movimenti, carico e scarico delle merci. Il Nostromo di banchina \u00e8 il maggiore collaboratore dei servizi portuali perch\u00e9 d\u00e0 il via alle manovre soltanto quando sono cessati i pericoli in calata (gru fuori posto, presenza di chiatte, cavi in mare o posizionati male, automobili, o altro, posteggiate in zone pericolose ecc.) e controllava i pescaggi, gli sbandamenti delle navi. Ogni nostromo ha una sua zona e il pi\u00f9 alto in grado o il pi\u00f9 anziano ha l'incarico di 1\u00b0 nostromo di banchina o nostromo di porto.\nNel mondo.\nFinlandia.\nNella Suomen merivoimat, la marina militare della Finlandia il grado \u00e8 Pursimies/B\u00e5tsman decondo la dizione (finlandese)o (svedese), letteralmente nostromo, corrispondente al capo di terza classe della Marina Militare italiana; il grado superiore \u00e8 Ylipursimies/\u00d6verb\u00e5tsman letteralmente Primo nostromo, corrispondente al capo di seconda classe della Marina Militare italiana.\nGermania.\nNella Deutsche Marine il nostromo (tedesco: bootsmann) \u00e8 un grado del ruolo sottufficiali, articolato su cinque livelli che nella Marina Militare corrispondono ai gradi che vanno dal secondo capo al capo di prima classe.\nI gradi possono essere approssimativamente con le seguenti denominazioni: Nocchiere, Primo nocchiere (letteralmente nocchiere maggiore), Nocchiere Capo, Nocchiere Scelto (letteralmente Nocchiere dello staff) e Primo nocchiere scelto (letteralmente nocchiere maggiore dello staff).\nPaesi Bassi.\nNella Regia Marina olandese il grado di Nostromo (olandese: Bootsman) \u00e8 riservato al personale in servizio di coperta, omologo al Sergente (olandese: Sergeant) nella fanteria di marina, degli altri servizi della marina e nelle altre forze armate olandesi. Il grado, relativamente al personale di coperta, \u00e8 superiore a Kwartiermeester e inferiore a Schipper.\nPolonia.\nNella Marynarka Wojenna il nostromo (polacco: bosman) \u00e8 un grado del ruolo sottufficiali, articolato su livelli che nella Marina Militare corrispondono ai gradi di Sergente e secondo capo. Bosman \u00e8 superiore al grado di Bosmanmat, traducibile come assistente nostromo o Vice nostromo.\nRussia.\nNella Marina imperiale russa il nostromo (russo: \u0411\u043e\u0446\u043c\u0430\u043d; translitterato: Bocman) era un grado dei sottufficiali inferiore a St\u00e1r\u0161ij bocman (cirillico: \u0421\u0442\u0430\u0440\u0448\u0438\u0439 \u0431\u043e\u0446\u043c\u0430\u043d) traducibile con 1\u00b0 nostromo o letteralmente nostromo anziano. Successivamente con la rivoluzione di ottobre che port\u00f2 alla caduta dell'Impero russo e alla costituzione dell'Unione Sovietica nella nuova Marina sovietica vennero aboliti i gradi sostituiti con i livelli funzionali; cos\u00ec si sono avuti i livelli di Bocman, St\u00e1r\u0161ij bocman e Glavnyj bocman (nostromo capo; in russo: \u0413\u043b\u0430\u0301\u0432\u043d\u044b\u0439 \u0431\u043e\u0446\u043c\u0430\u043d) che durarono con qualche variazione fino al 1940 quando vennero aboliti per essere ripristinati i gradi gerarchici, che con qualche variazione sono durati nella loro denominazione fino alla dissoluzione dell'Unione Sovietica e sono stati ereditati dalla Marina della Federazione russa."}
{"id": "221499", "revid": "1714743", "url": "https://it.wikipedia.org/wiki?curid=221499", "title": "Carlo II di Savoia", "text": "Biografia.\nInfanzia.\nEra figlio di Filippo II di Savoia e della seconda moglie del padre, Claudina di Brosse.\nAscesa.\nSpentosi Filiberto II senza discendenza, gli succedette il fratellastro Carlo, che trov\u00f2 lo Stato in condizioni finanziarie assai precarie. Cercando di risanare almeno in parte il grave deficit prodotto dai governi precedenti, si alle\u00f2 con Luigi XII nella lega di Cambrai contro il ducato di Milano.\nVicinanza alla Francia.\nA Luigi XII succedette (1\u00ba gennaio 1515) Francesco I, nipote dello stesso Carlo II di Savoia (il padre di Francesco I, Carlo, conte d'Angoul\u00eame, aveva sposato Luisa di Savoia, figlia di Filippo II di Savoia e di Margherita di Borbone) e capostipite della dinastia regale francese dei Valois-Angoul\u00eame.\nA causa dell'amicizia con il Re francese, il Ducato di Savoia venne invaso dalle truppe mercenarie svizzere assoldate da papa Leone X cui Carlo aveva negato il transito per la Francia. L'esercito francese, comandato da Gian Giacomo Trivulzio, aggir\u00f2 gli svizzeri, che lasciarono il Piemonte, e colse una vittoria brillante a Marignano (13 settembre 1515).\nAlla conclusione della pace di Noyon Carlo II fece da mediatore fra Francesco I e Carlo I di Spagna (il futuro imperatore Carlo V).\nMatrimonio.\nIl 5 ottobre 1521 Carlo II spos\u00f2 a Villefranche sur Mer Beatrice di Portogallo (1504 \u2013 1538), figlia di Manuele I, re del Portogallo (1469 \u2013 1521) e di Maria d'Aragona (1482\u00a0\u2013 1517), che gli port\u00f2 in dote la contea di Asti.\nGuerra con la Spagna.\nAlla elezione di Carlo I di Spagna ad Imperatore del Sacro Romano Impero con il nome di Carlo V, fu di nuovo guerra (1523). Francesco I ridiscese con il suo esercito dai valichi alpini ma fu sconfitto in Lombardia dall'esercito imperiale. Ridiscese con il suo esercito le Alpi l'anno successivo, sempre transitando per la terre del Ducato di Savoia con gli effetti devastanti immaginabili, e conquist\u00f2 Milano ma venne sonoramente sconfitto e fatto prigioniero a Pavia. Carlo II intanto si era riavvicinato all'Imperatore di cui era divenuto cognato attraverso la moglie.\nCon l'estinzione dei Paleologi di Monferrato nella persona di Gian Giorgio Paleologo (1533), Carlo II accamp\u00f2 le sue pretese sul territorio, essendo discendente di Jolanda di Monferrato, che nel 1333 aveva sposato Aimone di Savoia, ma contro di lui trov\u00f2 Federico I Gonzaga, marchese di Mantova, ed il marchese di Saluzzo Francesco Lodovico, appoggiato da Francesco I. Un ulteriore avvicinamento di Carlo II all'Imperatore, manifestatosi con l'invio del figlio di Carlo II Ludovico a Madrid per esservi educato, forn\u00ec il pretesto a Francesco I per invadere la Savoia. Il 3 aprile 1536 i francesi occuparono Torino e Carlo II fugg\u00ec con il figlio Emanuele Filiberto a Vercelli. Il Piemonte venne dichiarato annesso alla Francia da Francesco I, nonostante l'eroica resistenza di citt\u00e0 quali Aosta e Nizza. Sfortunatamente, Carlo II era troppo debole, sia economicamente che militarmente, per poter sperare di riprendersi le citt\u00e0 perdute e, ben presto dimenticato, nemmeno cerc\u00f2 di ristabilire il suo potere in Piemonte.\nUltimi anni e morte.\nAllorch\u00e9 per\u00f2 spagnoli ed inglesi giunsero a minacciare la stessa Parigi, Francesco I fu costretto a firmare la pace di Crepy (18 settembre 1544), con la quale si impegnava a restituire ai Savoia tutte le terre occupate escluse Pinerolo e Montm\u00e9lian. Ma i francesi rimasero di fatto dov'erano e, morto Francesco I (1547), il suo successore Enrico II venne in visita a Torino accolto trionfalmente come se la citt\u00e0 fosse francese.\nRidotto con le sole province di Aosta, Vercelli e Nizza, l'infelice Carlo II mor\u00ec in Vercelli e fu sepolto in una cappella del duomo di questa citt\u00e0.\nDiscendenza.\nIl 26 marzo 1521 a Villefranche-sur-Mer vicino a Nizza spos\u00f2 Maria Beatrice di Portogallo (* Lisbona, 31 dicembre 1504 , \u2020 Nizza, 8 gennaio 1538), contessa di Asti (1531), figlia del re del Portogallo Manuele I (* 31 maggio 1469 \u2020 13 dicembre 1521) e della seconda moglie do\u00f1a Mar\u00eda de Castilla y Arag\u00f3n. Ebbero nove figli:"}
{"id": "221500", "revid": "1909146", "url": "https://it.wikipedia.org/wiki?curid=221500", "title": "Carlo I di Savoia", "text": "Biografia.\nInfanzia e ascesa.\nCarlo era figlio di Amedeo IX (1435 \u2013 1472) e di Iolanda di Francia (1434 \u2013 1478), (detta anche Violante di Francia o di Valois) e quindi fratello di Filiberto I di Savoia, alla morte del quale sal\u00ec al trono dello stato piemontese, in et\u00e0 ancora molto giovane (solo 14 anni).\nIn Francia.\nLuigi XI, lo zio, si consider\u00f2 allora suo tutore, portandolo in Francia e ponendo come reggente degli stati sabaudi il vescovo di Ginevra: invano Filippo, del ramo dei Savoia-Bresse, cerc\u00f2 di ottenere il vicariato sul Piemonte.\nMatrimonio.\nCarlo I, alla morte di Luigi XI nel 1483, torn\u00f2 in patria per poter, finalmente, governare. Si spos\u00f2, quindi, con Bianca di Monferrato (1472 \u2013 1519), figlia del marchese Guglielmo VIII Paleologo.\nRegno.\nNonostante la sua giovane et\u00e0, seppe dar prova di incredibile fermezza e determinazione: deciso a riportare l'ordine in un Piemonte dominato dalle angherie dei baroni e dei signori feudali (che avevano avuto possibilit\u00e0 di esercitare il loro potere nei momenti di crisi succeduti alla morte di Amedeo IX di Savoia), Carlo I seppe piegare alla sua volont\u00e0 le ribellioni e gli abusi.\nDichiarata guerra al Marchesato di Saluzzo, con il quale da tempo non correvano buoni rapporti, guid\u00f2 in battaglia il suo esercito nel 1487 e occup\u00f2 Carmagnola, una delle principali citt\u00e0 del piccolo marchesato. Quando infine assedi\u00f2 Saluzzo stessa, il marchese Ludovico II fu costretto ad arrendersi e a rendere omaggio al giovane duca di Savoia, che annett\u00e9, sebbene per breve tempo, i possedimenti dei signori aleramici ai suoi domini.\nRivendicazioni.\nIl 26 febbraio 1485 acquist\u00f2 i diritti sul Regno di Cipro, di Gerusalemme e della Cilicia armena da sua zia Carlotta di Cipro, che si considerava la legittima titolata anche a seguito della sua deposizione nel 1464. L'accordo ottenuto, con il quale si impegn\u00f2 a versare alla zia una pensione di 4300 fiorini annui, fu ratificato da papa Innocenzo VIII.\nTuttavia, alla morte nel 1489 dell'ultima regina regnante Caterina Corner, il Regno di Cipro pass\u00f2 alla Repubblica di Venezia, mentre Carlo continu\u00f2 a rimanere un mero pretendente.\nMorte.\nVinta la guerra con i saluzzesi e tornato in patria, dopo un banchetto si sent\u00ec male, insieme ad altri convitati. Si vocifer\u00f2 di veleno, alcuni accusarono Ludovico II di Saluzzo di aver provocato la morte del giovane duca, fatto sta che Carlo I di Savoia mor\u00ec e fu sepolto presso la chiesa degli Agostiniani di Carignano; in seguito, il corpo venne traslato e inumato in una cappella del duomo di Vercelli, ove si trova tuttora.\nDiscendenza.\nCarlo e Bianca di Monferrato ebbero quattro figli:"}
{"id": "221501", "revid": "111433", "url": "https://it.wikipedia.org/wiki?curid=221501", "title": "Filiberto I di Savoia", "text": "Biografia.\nGiovinezza e ascesa.\nFiliberto I era figlio di Amedeo IX (1435 \u2013 1472) e della duchessa Iolanda di Valois (1434 \u2013 1478), (detta anche \"Violante di Francia\" o \"di Valois\") e ad appena otto anni dovette succedere al padre, morto a Vercelli. Ad undici anni spos\u00f2 Bianca Maria Sforza.\nRegno.\nAvendo Carlo I di Borgogna, detto \"il Temerario\", catturato la duchessa madre del duca Filiberto, gli Stati Sabaudi precipitarono nel caos, senza pi\u00f9 una reggenza: questa situazione venne risolta quando il cognato di Iolanda Lodovico liber\u00f2 la duchessa ed ella pot\u00e9 tornare in Piemonte ove, tuttavia, mor\u00ec pochi anni dopo a Moncrivello. Lodovico allora fu cos\u00ec scelto per proseguire la reggenza per il nipote.\nNonostante ci\u00f2, le discordie con la Borgogna e la Francia continuarono e nessuno sembrava arginarle. Per cercare di trovare una situazione ragionevole, Luigi XI chiam\u00f2 Filiberto in Francia, cercando di convincerlo a lasciare il governo degli Stati nelle mani degli zii, anche perch\u00e9 il giovane duca trascorreva il suo tempo a caccia e alle feste a corte.\nMorte.\nSi spense giovanissimo, a soli 17 anni, il duca Filiberto I: il suo corpo venne tumulato ad Altacomba, ma oggi vi sussistono le sole pietre tombali del conte, quando l'abbazia fu occupata dai giacobini che forzarono la sua tomba e distrussero i resti, insieme a quelli di altri membri di Casa Savoia. \nLa moglie, Bianca Maria (che in seguito spos\u00f2 l'imperatore Massimiliano), non aveva dato figli al giovane duca e la corona pass\u00f2 cos\u00ec al fratello Carlo."}
{"id": "221502", "revid": "2175", "url": "https://it.wikipedia.org/wiki?curid=221502", "title": "Controguerra passito bianco Annoso", "text": ""}
{"id": "221503", "revid": "484362", "url": "https://it.wikipedia.org/wiki?curid=221503", "title": "Anno santo", "text": ""}
{"id": "221504", "revid": "2108263", "url": "https://it.wikipedia.org/wiki?curid=221504", "title": "Amedeo IX di Savoia", "text": "Biografia.\nInfanzia.\nIl futuro Amedeo IX di Savoia nacque nel forte di Thonon, figlio di Ludovico di Savoia e di Anna di Lusignano. \nAscesa e ingerenze della Francia.\nDisinteressato al governo dello Stato, fu politicamente insignificante, tanto pi\u00f9 quando spos\u00f2 Violante di Valois (conosciuta anche come Iolanda di Francia), sorella di re Luigi XI, con la quale era fidanzato fin dai primissimi anni della sua vita: il monarca francese s'intromise pesantemente nelle faccende piemontesi, addirittura concedendo in moglie a Galeazzo Maria Sforza la sorella di lui, Bona di Savoia (matrimonio, inoltre, stipulato tramite la Pace di Ghemme), senza nemmeno considerare le obiezioni del giovane duca. \nTale dipendenza dalla Francia si pu\u00f2 notare anche nelle alleanze tenute da Amedeo nella guerra tra Luigi XI e Carlo il Temerario, duca di Borgogna: la Savoia appoggi\u00f2 il re Luigi, che in cambio sostenne l'attacco, ideato dal fratello Filippo di Savoia (detto il \"Senza terra\"), al marchese Guglielmo VIII del Monferrato.\nLa grave malattia di cui soffriva il duca (epilessia), favor\u00ec oltretutto lo strapotere dei suoi fratelli e cugini, che, consci dello stato delle cose, facevano il bello ed il cattivo tempo nei domini del duca. Compresa la gravit\u00e0 della situazione, Amedeo IX convoc\u00f2 gli Stati Generali Piemontesi nel 1469, rendendo pubblica la sua volont\u00e0 di ritirarsi a vita privata e di lasciare un Consiglio di Reggenza capeggiato dalla moglie Violante.\nIl fratello Filippo, che nutriva seri rancori verso Amedeo, scaten\u00f2 la furia della famiglia verso il Duca, usando come pretesto la decisione di consegnare la reggenza alla moglie Violante: assieme ai fratelli Giacomo e Luigi, capeggi\u00f2 una vera rivolta contro Amedeo IX, che venne incarcerato e rilasciato solo dopo ordine del re di Francia. La duchessa Violante, sostenuta dai piemontesi e dai francesi, riusc\u00ec ad avere infine la meglio, mantenendo la reggenza sugli Stati sabaudi.\nUltimi anni e morte.\nAmedeo IX, uscito dalla guerra civile esausto, si trasfer\u00ec a Vercelli, citt\u00e0 che molto amava e alla quale aveva fatto molti lasciti. Qui si concentr\u00f2 soltanto al sostegno della povera gente fino alla morte, avvenuta nel 1472. Le sue spoglie furono tumulate nel Duomo di Vercelli.\nBeatificazione.\nUomo di scarso valore politico, Amedeo si indirizz\u00f2, nella sua malattia, verso una profonda fede. Amatissimo dal popolo, verso il quale nutriva un grande attaccamento, aiut\u00f2 i poveri del suo ducato tramite ingenti lasciti economici. Ai piaceri mondani preferiva il soccorso dei bisognosi: il suo modo di vivere, estremamente parco ed austero, doveva forse sorprendere i contemporanei.\nDivenne terziario francescano.\nFu tra i pi\u00f9 accesi sostenitori della crociata che avrebbe dovuto esser bandita da papa Pio II per liberare Costantinopoli, da poco caduta in mano turca.\nFrancesco di Sales, Roberto Bellarmino e Maurizio di Savoia si prodigarono molto per la sua causa di beatificazione. Fu papa Innocenzo XI che ne concesse il culto, nel 1678.\nLa cappella del Beato nella cattedrale di Vercelli fu progettata dall'ingegnere ducale Michelangelo Garove nel 1690, e realizzata da Francesco Aprile di Carona.\nDiscendenza.\nDal suo matrimonio nel 1452 con Iolanda di Valois nacquero:"}
{"id": "221505", "revid": "92723", "url": "https://it.wikipedia.org/wiki?curid=221505", "title": "Chambery", "text": ""}
{"id": "221506", "revid": "125996376", "url": "https://it.wikipedia.org/wiki?curid=221506", "title": "WebKit", "text": "WebKit \u00e8 un motore di rendering per browser web utilizzato per il rendering delle pagine web. Il progetto WebKit \u00e8 stato creato da Apple il 25 giugno 2001.\nIl progetto nacque come fork di KJS (motore JavaScript KDE) e del KDE's HTML layout engine KHTML, una piattaforma open source sviluppata nel 1998 da KDE.\nViene rilasciato con licenza BSD 2-Clause. La base mondiale installata ammonta alla quota di circa il 50.3% di tutti i browsers.\nEsso viene utilizzato oggi da browser come ad esempio Safari di Apple per Macos e iOS, PlayStation a partire da PS3, Dolphin di Samsung, Opera dalla v16, Tizen, Amazon Kindle, BlackBerry browser, Symbian con S60, Midori, Rekonq di KDE e molti altri sia come motore browser, che come motore di rendering web all'interno di applicazioni eterogenee come ad esempio in Creative Suite di Adobe o Steam di Valve o Plasma Workspace.\n\u00c8 stato usato in passato da Google Chrome fino alla versione 27, Android Web browser fino alla versione KitKat, e successivamente al 2013 questi hanno proseguito derivando dal WebKit un proprio fork WebCore/JavaScriptCore denominato Blink.\nStoria.\nWebKit nacque in Apple, sviluppato inizialmente da parte di Don Melton nel 2001 (a capo del \"WebKit Team\" e del \"Safari Team\" di Apple) da un fork del motore open source KHTML e il motore JavaScript di KDE (KJS), grazie ad un adattamento e modifica delle librerie iniziali fu poi sviluppato col nome WebCore e JavaScriptCore. Melton ha spiegato in un'e-mail agli sviluppatori di KDE che KJS e KHTML hanno permesso uno sviluppo pi\u00f9 facile rispetto alle altre tecnologie disponibili in virt\u00f9 dell'essere di piccole dimensioni (meno di 140.000 linee di codice) e progettato in modo pulito nonch\u00e9 conforme agli standard.\nIl suo sviluppo fu annunciato da Steve Jobs ed, all'epoca del Mac Os X v 10.2, fu integrato nel software di sistema Sherlock; successivamente debutt\u00f2 il 7 gennaio 2003 nella versione Mac OS X Panther come nuovo browser web Safari.\nIl 7 giugno 2005 lo sviluppatore Dave Hyatt di Safari annunci\u00f2 sul suo blog che Apple stava per pubblicare il codice sorgente di WebKit, aprendo l'accesso al CVS e al tool Bugzilla. L'annuncio coincise con il WWDC del 2005.\nSono poi stati eseguiti molti porting, ad esempio per Windows (ora abbandonato da Apple), AmigaOS, MorphOS, Gnome, GTK toolkit per Linux, Enlightenment Foundation (EFL), QT Software per Linux (ora abbandonato dalla versione successiva alla 4.4), Orygin WB, ed altri.\nAd oggi tutte le compagnie che integrano il Webkit collaborano con Apple nel suo sviluppo attuale.\nCaratteristiche.\nWebKit \u00e8 un progetto open source che nasce dalla combinazione di componenti di codice KDE con tecnologie e sviluppo di Apple. WebKit pu\u00f2 interagire con un server web, richiamare e visualizzare le pagine web, scaricare i file e gestire i \"plugin\". \u00c8 disponibile come aggiornamento per macOS a partire dalla versione 10.2.7 e integrato in Mac OS X Panther e successivi. Esso permette a sviluppatori terzi di includere con facilit\u00e0 nelle loro applicazioni molte delle funzioni proprie di Safari.\nWebkit ha passato i test Acid2 e Acid3, essendo completamente aderente al pixel-perfect rendering ed esente da problemi di scorrevolezza sull'hardware di riferimento;\nesso include due framework di basso livello che incapsulano:\n\u00c8 un DOM (Document Object Model) per SVG (Scalable Vector Graphics) del lay out e rendering, rilasciato sotto GNU Lesser General Public License (LGPL). L'API in Objective C di WebKit si interfaccia ai \"Web/JavaScript Cores\" in C++, permettendo un accesso facilitato alle applicazioni basate su Cocoa API. Nel tempo sono state incluse ulteriori migliorie, come l'astrazione cross-platform C++ , e port con accesso ad altre API. \n\u00c8 una implementazione del motore JavaScript delle librerie PCRE (regular expression libraries) e dello JavaScript Engine KJS , ma da questi elementi si \u00e8 poi diversificato moltissimo, con nuove funzioni e performances elevate, sino ad arrivare ad una completa riscrittura totale nel 2008, con un interprete bytecode denominato SquirrelFish, poi evoluto in SqurrelFish Extreme (SFX, Nitro) con ulteriori accelerazioni di esecuzione JavaScript. Nel 2014 \u00e8 stato introdotto un compilatore ottimizzato Just-in-Time (JIT) denominato FTL (Fourth-Tier-LLVM, Faster-Than-Light) che usa LLVM per generare codice macchina ottimizzato, e nel 2016 fu poi sostituito da B3 (Bare Bones Backend).\nApplicazioni che usano WebKit.\nUna lista completa \u00e8 disponibile sulla wiki del progetto WebKit."}
{"id": "221509", "revid": "290309", "url": "https://it.wikipedia.org/wiki?curid=221509", "title": "Granatiere", "text": "Il granatiere \u00e8 stato una figura di militare specializzato di fanteria degli eserciti tra la fine del XVII secolo e gli inizi del XIX secolo, il cui ruolo era di condurre l'attacco nelle operazioni di assedio ed in generale di assalto.\nVeniva selezionato fra i soggetti pi\u00f9 alti e robusti perch\u00e9 doveva lanciare il pi\u00f9 lontano possibile la propria arma caratteristica, la granata, antesignana della bomba a mano.\nStoria.\nI primi riferimenti a soldati specializzati nel lanciare granate provengono dall'Austria e dalla Spagna. Compaiono riferimenti anche in Inghilterra all'epoca della guerra civile inglese. Comunque fu re Luigi XIV di Francia a rendere ufficiale la figura del soldato granatiere durante la sua riforma dell'esercito alla fine del XVII secolo. Secondo Rene Chartrand, il tenente colonnello Jean Martinet introdusse l'idea di avere soldati specializzati nel lancio di granate nel \"R\u00e9giment du Roi\" nel 1667.\nIn Piemonte, furono creati soldati chiamati ufficialmente granatieri e se ne ebbero inizialmente quattro per ogni compagnia di fanteria. Successivamente furono riuniti in reparto a s\u00e9, che fu anche detto compagnia granatieri. Cos\u00ec nel 1685, in Piemonte, vennero formati in una compagnia per reggimento, comandata da un capitano; soltanto nel reggimento Guardie essi rimasero divisi fra le compagnie, riunendosi occasionalmente. Tale ordinamento divenne stabile nel 1713. Oltre il normale armamento della fanteria, avevano anche una scure ed una gibassiera per mettervi le granate. Le compagnie granatieri sostituirono i drappelli di \"enfants perdus\" sino allora impiegati e formati da soldati arditi i quali avevano cominciato ad adoperare anch'essi granate a mano negli assalti.\nI granatieri rimasero ordinati per compagnia sino al 1816, e quando il reggimento Guardie prese il nome di Granatieri ogni battaglione di fanteria continu\u00f2 ad avere la compagnia guardie, le quali furono soppresse nel 1849. Nel 1859 furono costituiti i reggimenti Guardie di Lombardia; nel 1861 i Granatieri di Napoli; nel 1862 Granatieri di Toscana: essi furono sciolti nel 1871 passando rispettivamente a costituire le brigate: \"Lombardia\", \"Napoli\" e \"Toscana\".\nLe prime granate erano piccole sfere riempite con polvere nera con l'innesco formato da una miccia a lenta combustione. Il granatiere doveva essere alto e forte per poter scagliare il pesante oggetto abbastanza lontano da non ferire s\u00e9 stesso o i suoi camerati ed abbastanza disciplinato da stare nelle prime linee, accendere la miccia, attendere e lanciarla al momento appropriato in modo da minimizzare la possibilit\u00e0 che il nemico potesse rilanciarla indietro. Con il passare del tempo i reggimenti di granatieri vennero ad essere considerati d'\u00e9lite.\nCol tempo, per sottolineare l'imponenza di questi soldati, spesso adibiti a primo reparto delle guardie del corpo dei sovrani, l'uniforme fu arricchita da mitrie, gradualmente sostituite da alti colbacchi. Il simbolo distintivo della granata fiammeggiante, da quel momento fu utilizzato in molti eserciti come emblema o parte di esso dei vari reggimenti costituenti l'esercito, soprattutto quelli di pi\u00f9 antica tradizione ed istituzione.\nL'uso della granata declin\u00f2 significativamente nel XIX secolo, un fatto da attribuire alla maggiore efficacia delle tattiche di combattimento di linea delle fanterie ed allo sviluppo tecnologico delle armi da fuoco; comunque il bisogno di avere delle truppe d'assalto d'\u00e9lite rimase ed i granatieri esistenti vennero usati per tale scopo. Il termine granatiere venne mantenuto o adottato da diverse unit\u00e0 di fanteria d'\u00e9lite, come la Guardia imperiale di Napoleone, i Granatieri di Potsdam, i Granatieri di Sardegna, il reggimento delle Guardie del Corpo dell'Impero Russo, il 101\u00ba Granatieri del Regno Unito.\nNell'esercito della Germania nazista, lo Heer prevedeva che la sua fanteria motorizzata prima e meccanizzata poi venisse ridefinita panzergrenadier, visto che le unit\u00e0 erano di qualit\u00e0 superiore alle normali divisioni di fanteria; verso la fine della seconda guerra mondiale il termine \"granadier\" venne accostato anche alla parola \"volks\" (del popolo) ad indicare con scopo puramente propagandistico alcune unit\u00e0 formate con personale poco addestrato ed equipaggiato in maniera sommaria; come esempio, la 19. Grenadier-Division, poi rinominata 19. Volksgrenadier-Division nel 1944.\nAttualmente i reparti di granatieri mantengono questa denominazione solo per motivi di tradizione e sono di fatto indistinguibili da altre unit\u00e0 di fanteria, specialmente considerando che la bomba a mano, il lanciarazzi ed altri tipi di armi esplosive sono diventate equipaggiamento standard della fanteria.\nIn Italia.\nIn Italia i soli reparti di granatieri sono il 1\u00ba Reggimento \"Granatieri di Sardegna\" e il 2\u00ba Battaglione Granatieri \"Cengio\", inquadrati nella \"Brigata meccanizzata \"Granatieri di Sardegna\". \nFino al 2004, anno in cui venne sospesa la leva militare, l'altezza minima per accedere al corpo dei Granatieri di Sardegna era 190 cm, requisito che \u00e8 stato ridotto a 180 cm (185 cm per gli Ufficiali) per necessit\u00e0 strettamente connesse all'ergonomia nell'uso dei mezzi militari da combattimento."}
{"id": "221512", "revid": "125827263", "url": "https://it.wikipedia.org/wiki?curid=221512", "title": "Ludovico di Savoia", "text": "Biografia.\nInfanzia.\nEra figlio di Amedeo VIII di Savoia (conosciuto anche come Antipapa Felice V) e di Maria di Borgogna e fu il secondo a detenere il titolo di \"Principe di Piemonte\".\nAscesa.\nLudovico esercit\u00f2 il potere sul ducato dal 1434 quando il padre si ritir\u00f2 a vita monastica presso il castello di \"Ripaille\" ma sal\u00ec al trono divenendo il secondo duca di Savoia solo nel 1440 quando il genitore abdic\u00f2 ufficialmente in seguito alla sua elezione ad antipapa.\nMatrimonio.\nNel 1434 Ludovico aveva sposato Anna di Cipro, figlia di Giano di Lusignano, re di Cipro nonch\u00e9 re nominale Gerusalemme e Armenia. La moglie ebbe forte influenza sulla sua politica. \nRegno.\nLa docilit\u00e0 di Lodovico non fece risplendere le sue virt\u00f9 militari e i Sabaudi ebbero la peggio nella tentata conquista del ducato di Milano, cercando di sottrarlo al conquistatore Francesco Sforza, che se n'era impadronito a spese dell'effimera Repubblica Ambrosiana, dopo la morte di Filippo Maria Visconti, privo di successori. Tuttavia, dopo aver concluso un trattato con il duca milanese il 27 dicembre 1450, Ludovico entr\u00f2, il 16 aprile 1451, in una lega formata dalla Repubblica di Venezia, Alfonso V d'Aragona, Re di Napoli, e Giovanni V, marchese del Monferrato. Questa lega si trov\u00f2 per\u00f2 di fronte l'alleanza dello Sforza con il regno di Francia, la citt\u00e0 di Firenze e la Repubblica di Genova. Le speranze di Ludovico di conquistare almeno la citt\u00e0 di Novara andarono perdute allorch\u00e9, il 9 aprile 1454 Francesco Sforza concluse a Lodi la pace con la Repubblica di Venezia, che abbandon\u00f2 cos\u00ec la lega, seguita da Alfonso V d'Aragona. \nIntanto Ludovico aveva dato asilo al Delfino di Francia, il futuro re Luigi XI, che si trovava in violento contrasto con il padre Carlo VII e che si era rifugiato temporaneamente nel ducato di Savoia e che aveva sposato il 14 novembre 1451 la figlia di Ludovico, Carlotta di Savoia. La situazione in cui si stava trovando il ducato, e le sue finanze, dopo il cattivo esito dei tentativi di espansione in Lombardia, costrinse Ludovico a venire a patti con Carlo VII, siglando, il 27 ottobre 1452, un trattato di pace nel castello di Cleppi\u00e9, in quel di Feurs, che segnava il consenso del re francese alle nozze del figlio con Carlotta, ma che imponeva a Ludovico alcune umilianti condizioni, quali quella di accogliere senza sanzioni gli esuli sabaudi che erano fuggiti a Milano ed in Francia, dopo aver tramato contro di lui, e di far garantire il rispetto di questi patti ad un gruppo di duecento nobili savoiardi.\nMorte.\nMor\u00ec a Lione nel 1465, ritornando dalla Francia, e fu sepolto nella Chiesa di San Francesco a Ginevra vicino alla moglie, gi\u00e0 defunta l'11 dicembre 1462.\nIl miracolo eucaristico.\nFu sotto il regno di Lodovico di Savoia che, nel 1453 in Torino, avvenne un prodigioso fenomeno eucaristico noto come il miracolo di Torino.\n\"De Summa Lacticinorum\".\nLudovico di Savoia fu un grande estimatore e consumatore di formaggi tanto che il medico ed accademico, suo cortigiano, Pantaleone da Confienza, pens\u00f2 di redigere, come omaggio al suo signore, un testo interamente dedicato ai latticini, il \"De Summa Lacticinorum\".\nDiscendenza.\nDal matrimonio nel 1434 con Anna di Cipro (1419 \u2013 1462), Lodovico ebbe 17 figli:"}
{"id": "221514", "revid": "125759080", "url": "https://it.wikipedia.org/wiki?curid=221514", "title": "Acad\u00e9mie fran\u00e7aise", "text": "LAcad\u00e9mie fran\u00e7aise, o Accademia francese, fondata nel 1635 sotto re Luigi XIII dal cardinale Richelieu, \u00e8 una delle pi\u00f9 antiche istituzioni di Francia ed \u00e8 composta di quaranta membri eletti dai loro pari.\nFunzioni.\nLa principale funzione dell\"'Acad\u00e9mie\" consiste nel vegliare sulla lingua francese, promuovendo un oculato mecenatismo.\nIl dovere di vigilare sulla lingua francese le \u00e8 stata conferito sin dall'origine dai suoi statuti; per assolverla, l'Accademia ha lavorato in passato alla fissazione della lingua, per renderla patrimonio comune a tutti i francesi e a tutti i francofoni. \u00c8 in effetti precisato, nell'articolo XXIV degli statuti, che \u00abla principale funzione dell'Acad\u00e9mie sar\u00e0 quella di operare con tutta la cura e la diligenza possibili per dare delle regole certe alla nostra lingua e a renderla pura, eloquente e capace di trattare sia le arti che le scienze.\u00bb\nOggi essa agisce per mantenerne le qualit\u00e0 e seguirne le necessarie evoluzioni. Ne definisce il buon utilizzo. Essa fa ci\u00f2 elaborando il \u201cDizionario dell'Accademia francese\u201d che fissa l'uso della lingua, ma anche attraverso le sue indicazioni e la sua partecipazione alle diverse commissioni di terminologia.\nLa seconda missione\u00a0\u2013 il mecenatismo\u00a0\u2013 non prevista all'origine, \u00e8 stata resa possibile dai doni e lasciti che le sono stati fatti. L'Accademia assegna ogni anno circa sessanta premi letterari, tra cui il \"Grand prix de litt\u00e9rature de l'Acad\u00e9mie fran\u00e7aise\".\nParticolare menzione va fatta del \u201cGran premio della Francofonia\u201d, assegnato ogni anno dal 1986, che testimonia l'interesse costante dell'Accademia per la diffusione della lingua francese nel mondo.\nL\"'Acad\u00e9mie\" attribuisce inoltre delle sovvenzioni a societ\u00e0 letterarie o erudite, ad opere benefiche, aiuti a famiglie numerose, a vedove, alle persone sfavorite o che si sono distinte per la loro dedizione cos\u00ec come un certo numero di borse di studio (borse \"Zellidja\", \"Neveux\", \"Corblin\", \"Damade\").\nStoria.\nL\"'Acad\u00e9mie fran\u00e7aise\" fu fondata nel 1635 dal cardinale Richelieu, su modello dell\u2019Accademia della Crusca, fondata a Firenze nel 1583.\nGli statuti e i regolamenti che erano nelle intenzioni del cardinale, con le lettere patenti firmate nel 1635 da Luigi XIII e registrate dal Parlamento nel 1637, consacrarono il carattere ufficiale di una compagnia di letterati, che si riuniva precedentemente in modo informale.\nLa missione che le fu assegnata dall'origine era di fissare la lingua francese, darle delle regole, renderla pura e comprensibile da tutti. Essa doveva in questo spirito iniziare con la realizzazione di un dizionario, di cui la prima edizione fu pubblicata nel 1694, le seguenti negli anni 1718, 1740, 1762, 1798, 1835, 1878, 1932-1935, 1992. La nona edizione \u00e8 stata pubblicata dopo il 2006.\nInizialmente, l\"'Acad\u00e9mie\" tenne le proprie sedute presso i suoi membri, presso il cancelliere Pierre S\u00e9guier a partire dal 1639, al Louvre a partire dal 1672, ed infine al \"Coll\u00e8ge des Quatre-Nations\", diventato palazzo dell'Istituto di Francia, dal 1805 fino ai nostri giorni.\nNel corso dei suoi tre secoli e mezzo di esistenza, essa ha saputo mantenere le sue istituzioni, che hanno funzionato con regolarit\u00e0, eccetto l'interruzione dal 1793 al 1803.\nIl cardinale Richelieu si era proclamato protettore dell\"'Acad\u00e9mie\". Alla sua morte, questa protezione fu esercitata dal cancelliere S\u00e9guier, poi da Luigi XIV e, successivamente, da tutti i successivi re, imperatori e capi di Stato della Francia.\nRuolo dell'Accademia Francese.\nRiforme ortografiche.\nNel suo discorso del 24 ottobre 1989, il Primo ministro Michel Rocard pose all'attenzione del Consiglio superiore della lingua francese cinque punti concernenti l'ortografia:\nProprio su tali punti si basano le proposte formulate in seguito dall'istituzione. Queste non riguardano solamente l'ortografia del vocabolario esistente, ma anche e soprattutto quella del vocabolario nascente, in particolare quello scientifico e tecnico.\nLe rettifiche proposte hanno incontrato il parere favorevole all'unanimit\u00e0 dell'Accademia Francese, e con l'accordo del Consiglio della lingua francese del Quebec e del Consiglio della lingua della comunit\u00e0 francese del Belgio, e sono state pubblicate sulla Gazzetta Ufficiale della Repubblica francese del 6 dicembre 1990. Tali rettifiche sono riassumibili come:\nArricchimento della lingua francese.\nLo sviluppo della scienza e della tecnica, accelerato nel corso degli ultimi decenni, ha la tendenza a favorire l'espansione della lingua inglese a detrimento delle altre lingue, compresa quella francese. Al fine di evitare l'uso di termini anglosassoni, e in generale l'importazione massiccia di termini stranieri, il governo ha istituito un dispositivo di terminologia e neologismi. Lo stesso \u00e8 stato istituito dal decreto del 3 luglio 1996 conformemente a quanto disposto dalla legge sulla lingua francese, la legge Toubon, del 4 agosto 1994.\nL'Accademia francese partecipa a tale dispositivo assieme alla \"Delegazione generale per la lingua francese e le altre lingue di Francia\", la \"Commissione generale per la terminologia e i neologismi\" e le \"Commissioni speciali per la terminologia e i neologismi\", che operano nei ministeri. L'Accademia \u00e8 presente nei diversi stadi del processo di elaborazione dei termini, partecipa ai lavori delle commissioni speciali e propone, in tutti i campi (informatica, telecomunicazioni, trasporti, ingegneria nucleare, sport...) termini francesi per designare i nuovi concetti. \u00c8 inoltre membro della Commissione generale, che esamina le proposte delle commissioni speciali, e d\u00e0 il suo accordo per la pubblicazione dei termini nella Gazzetta Ufficiale. I termini e le loro definizioni sono pubblicati sul sito FranceTerme, accessibile ai professionisti e al grande pubblico.\nL'uso dei termini francesi cos\u00ec coniati diventa obbligatorio nell'amministrazione e nei servizi pubblici, in sostituzione dei termini stranieri, cos\u00ec come previsto dalla legge Toubon.\nGli immortali.\nL\"'Acad\u00e9mie fran\u00e7aise\" \u00e8 composta di quaranta membri eletti dai loro pari. Dalla sua fondazione ha accolto pi\u00f9 di 700 membri. Essa raccoglie poeti, romanzieri, uomini di teatro, filosofi, medici, scienziati, etnologi, critici d'arte, militari, uomini di Stato, uomini di Chiesa, che abbiano illustrato la lingua francese in modo particolare.\nGli accademici devono il loro nome di immortali al motto \u00abAll'immortalit\u00e0\u00bb, che appare sul sigillo dato all\"'Acad\u00e9mie fran\u00e7aise\" dal suo fondatore, il cardinale Richelieu. Essi sono stati spesso chiamati a essere giudici illuminati del buon utilizzo delle parole, e quindi a precisare le nozioni e i valori di cui tali parole sono portatrici.\nNel 1980 Marguerite Yourcenar fu la prima donna eletta nell\"'Acad\u00e9mie\". In seguito l'Istituto ha accolto Jacqueline Worms de Romilly nel 1988, H\u00e9l\u00e8ne Carr\u00e8re d'Encausse nel 1990, Florence Delay nel 2000, Assia Djebar nel 2006 e Simone Veil nel 2008.\nNel 1996, H\u00e9ctor Bianciotti fu il primo membro non di madre lingua francese. Era infatti un autore italo-argentino emigrato in Francia negli anni '60, naturalizzato nel 1981 e che solo a met\u00e0 anni '80 era passato a scrivere romanzi in francese, anzich\u00e9 in spagnolo.\nLa qualit\u00e0 degli accademici \u00e8 una dignit\u00e0 inamovibile. Niente pu\u00f2 dimissionare dall\"'Acad\u00e9mie fran\u00e7aise\" (nel caso in cui qualcuno si dichiarasse dimissionario non verrebbe comunque rimpiazzato prima del suo decesso\u00a0\u2013 esempi recenti di Pierre Emmanuel e Julien Green).\nPossono essere fatte esclusioni dalla \"Acad\u00e9mie\" per seri motivi che intaccano l'onore; queste esclusioni sono state rarissime nel corso della storia (ma diverse furono messe in opera dopo la Seconda guerra mondiale per collaborazionismo: Charles Maurras, Abel Bonnard, Abel Hermant e la pi\u00f9 celebre \u00e8 quella del maresciallo P\u00e9tain).\nIl \u00ab41\u00ba seggio\u00bb.\nMerita attenzione il fatto che un gran numero di scrittori, spesso illustri, non varcarono mai le porte della nobile Accademia, per diverse ragioni, sia che essi non ne furono mai candidati, sia che la loro candidatura fu rifiutata, o ancora che furono colpiti prematuramente dalla morte. L'espressione \u00ab41\u00ba seggio\u00bb \u00e8 stata forgiata per designare questi autori dallo scrittore Ars\u00e8ne Houssaye nel 1885.\nTra i nomi di scrittori illustri non inclusi nell'Accademia si possono citare Cartesio, Moli\u00e8re, Blaise Pascal, Fran\u00e7ois de La Rochefoucauld, Jean-Jacques Rousseau, Denis Diderot, Pierre-Augustin Caron de Beaumarchais, Andr\u00e9 Ch\u00e9nier, Honor\u00e9 de Balzac, Alexandre Dumas, Th\u00e9ophile Gautier, Stendhal, G\u00e9rard de Nerval, Gustave Flaubert, Charles Baudelaire, Paul Verlaine, \u00c9mile Zola, Guy de Maupassant, Alphonse Daudet e Marcel Proust."}
{"id": "221515", "revid": "672417", "url": "https://it.wikipedia.org/wiki?curid=221515", "title": "Membri dell'Acad\u00e9mie fran\u00e7aise per seggio", "text": "Lista dei membri dell'Acad\u00e9mie fran\u00e7aise per seggio."}
{"id": "221516", "revid": "130040", "url": "https://it.wikipedia.org/wiki?curid=221516", "title": "Amedeo VIII di Savoia", "text": "Dal 24 luglio 1440 al 7 aprile 1449 fu l'ultimo antipapa, con il nome di Felice V. Si sottomise poi volontariamente in nome dell'unit\u00e0 dei cristiani a Papa Niccol\u00f2 V, che gli conceder\u00e0 il titolo cardinalizio.\nBiografia.\nAscesa.\nAmedeo rimase orfano di padre all'et\u00e0 di circa otto anni; suo padre, Amedeo VII, detto il \"Conte Rosso\", mor\u00ec il 1\u00ba novembre 1391, a Ripaglia, forse avvelenato, lasciando per testamento la reggenza alla propria madre Bona di Borbone, con Louis III de Cossonay, (?-1394) signore di Cossonay. Dopo la morte di Amedeo VII la corte dei feudatari si divise in due partiti: uno che appoggiava Bona di Borbone, con corte a Chamb\u00e9ry, e un altro che si schier\u00f2 in favore della madre del nuovo conte, Bona di Berry, con corte a Montm\u00e9lian; la guerra civile fu evitata anche per l'intervento del re di Francia, Carlo VI e si concluse con la conferma della reggenza a Bona di Borbone.\nDopo essere stata esclusa dalla tutela dei figli e dalla reggenza, Bona di Berry lasci\u00f2 la Savoia e torn\u00f2 in Francia il 2 dicembre 1393, nel castello di Mehun-sur-Y\u00e8vre e nel 1394 spos\u00f2 Bernardo VII d'Armagnac.\nPur senza prove fondate, era corsa subito voce che Amedeo VII fosse stato avvelenato dal medico, Jean de Granville, e dal farmacista, Pierre de Lupinis, che fu messo a morte nel 1392, mentre Grandville, messo sotto tortura, lasci\u00f2 trapelare che Bona di Borbone non era del tutto ignara del crimine (Lupinis, nel 1395, venne riabilitato, mentre Grandson venne dichiarato innocente l'anno dopo). A seguito di numerose accuse, anche Bona di Borbone venne sollevata dalla reggenza e dalla tutela del nipote.\nL'infanzia tormentata di Amedeo VIII venne caratterizzata da una grave forma di strabismo e di balbuzie, rivelando presto un carattere introverso e schivo; dopo l'allontanamento della nonna, alla quale era molto affezionato, Amedeo si ritrov\u00f2 circondato dai nobili della corte piemontese; quindi presero il sopravvento gli aderenti al partito borgognone di Filippo II l'Ardito, il quale impose il matrimonio dell'adolescente con la figlia Maria. Dichiarato maggiorenne e quindi adatto a governare, in occasione del matrimonio, Amedeo VIII inizi\u00f2 ad occuparsi delle faccende dello stato soltanto dopo il 1400.\nMatrimonio.\nNel mese di maggio del 1401, ad Arras, Amedeo VIII spos\u00f2 Maria di Borgogna, figlia di Filippo l'Ardito; il contratto di matrimonio tra Amedeo e Maria era stato stipulato l'11 novembre 1386.\nPolitica di Amedeo VIII.\nIn politica Amedeo dimostr\u00f2 presto una grande prudenza e flemma che gli valsero il soprannome di \"Pacifico\". Dopo aver sostenuto i cugini d'Acaja-Piemonte contro i marchesi del Monferrato, egli ottenne la titolarit\u00e0 della citt\u00e0 di Domodossola, ove gli abitanti scontenti del regime visconteo si erano ribellati apertamente.\nNel 1401, uno dei primi atti di Amedeo VIII fu l'acquisto della contea di Ginevra da Oddone di Thoire-Villars, il nuovo conte, che l'aveva ereditata, l'anno prima dal cugino, Umberto di Villars, che l'aveva ereditata dallo zio materno, il cardinale Roberto di Ginevra, antipapa con il nome di Clemente VII. Gli eredi dei conti di Ginevra contestarono questa vendita con un processo legale che continu\u00f2 sino al 1422, anno in cui l'imperatore Sigismondo, che l'aveva avocata all'impero nel 1411, l'infeud\u00f2 ufficialmente ad Amedeo VIII, con una lettera datata 25 aprile.\nAmedeo VIII fu favorevole all'Universit\u00e0 di Torino, fondata dal cugino, Ludovico di Savoia-Acaia, che ebbe l'approvazione di papa Benedetto XIII, che, nel 1411, ricevette l'approvazione (la patente imperiale) dall'imperatore Sigismondo di Lussemburgo e, anche il papa Giovanni XXIII, nel 1413 diede il suo benestare, come da lettera n\u00b0 III della \"Storia dei principi di Savoia del ramo d'Acaia, signori del Piemonte, Volume 2\".\nI suoi rapporti col regno di Francia furono buoni, prendendo parte attiva agli affari francesi; infatti, nel 1415 invi\u00f2 un contingente di 2.000 uomini, che prese parte, comportandosi valorosamente, alla battaglia di Azincourt, dove perdette circa 100 cavalieri.\nRiusc\u00ec poi ad ottenere dall'imperatore Sigismondo la trasformazione della contea in ducato nel 1416, evento salutato nel paese con grandi feste; Sigismondo il 19 gennaio, trovandosi a Chamb\u00e9ry, eresse la contea di Savoia e Piemonte in ducato, come ricompensa alla nobilt\u00e0, al valore e alla prudenza dimostrati dal cavaliere Amedeo VIII; il documento di elezione a ducato \u00e8 datato 19 febbraio 1416, mentre il documento che investe Amedeo VIII titolare del ducato \u00e8 datato 20 febbraio 1416.\nNel 1414, Amedeo VIII si oppose alla confederazione svizzera, impedendole di conquistare la Val d'Ossola, e negli anni successivi, assoldato il conte di Carmagnola e la sua compagnia di ventura, che con massacri e saccheggi, cerc\u00f2 invano di assoggettare il Vallese.\nIn quello stesso periodo riusc\u00ec ad ottenere l'omaggio feudale dai marchesi di Saluzzo, senza per\u00f2 riuscire a sostituire la loro influenza nelle vallate piemontesi; mentre non gli riusc\u00ec di estendere la sua supremazia su Genova, che ad Amedeo VIII, gli prefer\u00ec prima il marchesato di Monferrato e poi i Visconti, nel 1421.\nSecondo Samuel Guichenon, il cognato nonch\u00e9 cugino di Amedeo VIII, marito di sua sorella, Bona, il Signore del Piemonte Ludovico di Savoia-Acaia, mor\u00ec a Pinerolo l'11 dicembre 1418; e dato che Ludovico e Bona non avevano figli legittimi, il ramo dei Savoia-Acaia and\u00f2 estinto e Amedeo VIII gli succedette nei suoi titoli.\nSua sorella Bona, nel 1429, fece testamento, designando suo erede il figlio naturale del marito, anche lui di nome Ludovico (\"Dominum Ludovicum Bastardum Achay\u00e6\"), e destinando lasciti a Giovanna (\"domin\u00e6 Joann\u00e6 de Sabaudia marchioniss\u00e6 Montisferrati, eiusdem domin\u00e6 testracisis sorori\"), alla madre (\"domin\u00e6 Bon\u00e6 de Biturio eius matri\") e ad Amedeo VIII (\"dominum Amedeum Sabaudi\u00e6 ducem eius fratrem\").\nSecondo il documento n\u00ba 5372 dei \"Titres de la maison ducale de Bourbon, par m. Huillard-Br\u00e9holles\", il 18 settembre 1430, sua madre, Bona di Berry (\"Bonne de Berry comtesse d\u2019Armaganc et de Rhodes vicomtesse de Carlades, veuve de Bernard comte d\u2019Armagnac et Rhodes\") fece testamento, lasciando come erede della viscontea di Carlat il figlio, Bernardo (\"son fils Bernard d\u2019Armagac comte de Pardiac\"), stabilendo dei lasciti per gli altri figli ancora in vita, tra cui Amedeo (\"Am\u00e9d\u00e9e duc de Savoie son fils issu de son premi\u00e8re mariage\").\nNel 1430 promulg\u00f2 gli \"Statuta Sabaudi\u00e6\", un corpus che raccoglieva le leggi degli stati da lui retti, che in quell'anno si estendevano dal Lago di Neuch\u00e2tel alle coste del mar Ligure. Negli \"Statuta\" si trovano anche le prime disposizioni contro i giudei nei territori della Savoia.\nEppure, Amedeo era stanco della politica e delle difficolt\u00e0 che essa comportava: dopo aver portato il ducato ad una grande prosperit\u00e0, decise di abbandonare tutto e di ritirarsi nel castello di Ripaglia che divenne una sorta di eremo e che ospitava anche un priorato di religiosi Agostiniani da lui stesso finanziato. Cos\u00ec, nell'autunno del 1434 Amedeo VIII si ritir\u00f2 nel castello di Ripaille, accompagnato dalla corte e dai pi\u00f9 fidati cavalieri scelti fra coloro che, secondo la regola dell\"Ordine Mauriziano\", si erano distinti per meriti onorevoli; tra di loro figurarono Henri de Columbier, Claude de Saix, Fran\u00e7ois de Bussy e Louis de Chevelu. Il 7 novembre di quello stesso anno, di fronte ai deputati dei 3 stati del ducato, Amedeo si dimise, rimettendo il potere esecutivo nelle mani del figlio Ludovico. Nei cinque anni successi, tuttavia, Amedeo VIII continu\u00f2 a dirigere gli affari di Stato da Ripaglia, essendo Ludovico solo il suo luogotenente.\nAmedeo VIII antipapa.\nLa carriera di Amedeo VIII sembrava essere destinata a terminare con la sua rinuncia al potere a favore del figlio Ludovico, eppure il suo nome torn\u00f2 alla ribalta quando i padri conciliari si riunirono a Basilea. Le controversie tra i prelati che tacciavano papa Eugenio IV di simonia ed eresia erano talmente accese da portare alla deposizione del pontefice; il concilio venne quindi diviso: a Ferrara si riun\u00ec il pontefice con alcuni cardinali di sua fiducia, mentre a Basilea rimasero molti vescovi e cardinali che dichiararono il papa deposto il 24 maggio 1438, procedendo all'elezione di un nuovo pontefice. La tiara fu offerta proprio ad Amedeo VIII che in quei tempi risiedeva ancora nel castello di Ripaglia, sul Lago Lemano. Il duca non voleva diventare papa, non si considerava un religioso e non s'intendeva di teologia. Tuttavia le proposte dei padri conciliari furono tanto adulatorie e petulanti che Amedeo si vide costretto ad accettare il prestigioso incarico: fu quindi eletto papa il 5 novembre 1439, assunse il nome di Felice V. Il documento che attesta la sua elezione a papa \u00e8 datato 15 dicembre 1439. Il 6 gennaio 1440, a Thonon, abdic\u00f2 definitivamente in favore del figlio Ludovico. Il 6 dicembre 1439 Amedeo (\"Amedeus Dux Sabaudi\u00e6, Chablaysii et August\u00e6 Princeps, Marchio in Italia, Comes Pedemontium et Gebennensium Valentinensisque et Dyensis, ac Dominus civitatem Nici\u00e6 et Vercellarum\") aveva fatto testamento, indicando come luogo di sepoltura l'Abbazia di Altacomba (\"ad monasterium Alt\u00e6 comb\u00e6\"), dichiarando suo erede universale il figlio, Ludovico (\"Dominum Loudouicum haeredem universalem\") e disponendo diversi lasciti.\nEgli non si rec\u00f2 mai a Roma al soglio pontificio: rest\u00f2 tra la Svizzera e la Savoia concedendo raramente udienze e conducendo una vita ritirata.\nAbdicazione e morte.\nQuando mor\u00ec papa Eugenio IV e, nel 1447, gli succedette Niccol\u00f2 V, egli cedette alle richieste del nuovo pontefice romano di abbandonare la tiara e lo scisma termin\u00f2 il 7 aprile 1449 quando Amedeo si dimise spontaneamente \u00abper favorire l'unit\u00e0 dei cristiani\u00bb, e il 19 aprile il concilio riconobbe come unico papa Nicol\u00f2 V; il 25 aprile successivo il concilio, col consenso di Nicol\u00f2 V concesse vari uffici ed onorificenze ad Amedeo, che dal papa aveva ottenuto il titolo cardinalizio della sede suburbicaria di Sabina e la carica di decano del collegio cardinalizio. Felice V pu\u00f2 essere considerato l'ultimo antipapa nella storia della Chiesa cattolica. Avendo ottenuto la diocesi di Ginevra, Amedeo non torn\u00f2 pi\u00f9 a Ripaglia, ma visse tra Ginevra, Torino e Thonon.\nIn seguito all'abdicazione da antipapa, Amedeo VIII continu\u00f2 ancora, come gi\u00e0 faceva in precedenza, a consigliare il figlio Ludovico in politica e mor\u00ec a Ginevra in odore di santit\u00e0 il 7 gennaio 1451. Fu sepolto nello stesso territorio dell'abbazia; circa un secolo dopo le sue ossa furono trasferite a Torino insieme a quelle di Amedeo VII e tumulate nella Cappella della Sindone del duomo.\nCardinali nominati da Felice V.\nL'antipapa Felice V tenne cinque concistori nel corso dei quali nomin\u00f2 25 cardinali.\nGenealogia episcopale.\nLa genealogia episcopale \u00e8:\nDiscendenza.\nAmedeo VIII da Maria di Borgogna ebbe nove figli:"}
{"id": "221518", "revid": "58274", "url": "https://it.wikipedia.org/wiki?curid=221518", "title": "Tonsilla", "text": "Le tonsille (conosciute anche con il nome di derivazione greca amigdale, per la loro forma ovoidale simile a quella di una mandorla) sono organi linfoghiandolari presenti nel cavo orale, parzialmente visibili attraverso la bocca a livello dell'istmo delle fauci e sulla parete posteriore del rinofaringe. Trovandosi in posizione strategica all'inizio del tragitto dell'aria che respiriamo e del cibo che ingeriamo, svolgono una fondamentale funzione di difesa dell'apparato respiratorio, proteggendolo da possibili microorganismi presenti nell'aria, oltre che da sostanze di varia natura provenienti da corpi estranei.\nEsse sono divise in 4 grandi categorie: tonsille faringee (adenoidi), tubariche, palatine, e linguali.\nDescrizione.\nLe tonsille raggiungono la massima dimensione nel periodo della pubert\u00e0, poi si atrofizzano progressivamente durante il normale invecchiamento.\nLe loro infezioni sono il risultato di reazioni contro i germi non riuscite e le pi\u00f9 comuni delle tonsille palatine sono la tonsillite e nei casi pi\u00f9 gravi l'angina, mentre quelle per le tonsille faringee sono dette adenoiditi.\nUn'infezione in atto pu\u00f2 modificare il loro aspetto, farle ingrossare e causare anche dolore durante la deglutizione. Ci\u00f2 avviene soprattutto nei primi anni di vita, quando il loro volume pu\u00f2 provocare un'ostruzione delle vie respiratorie del bambino o creare difficolt\u00e0 nella deglutizione, tanto da renderne necessaria l'asportazione mediante interventi chirurgici, i pi\u00f9 comuni dei quali sono la \"tonsillectomia\" e l'\"adenoidectomia\".\nGrande anello linfatico di Waldeyer.\nTutte insieme le tonsille formano il grande anello linfatico di Waldeyer (dal nome di Heinrich Wilhelm Waldeyer), costituendo una prima barriera difensiva nei confronti dei microrganismi provenienti dall'esterno.\nIn base al loro posizionamento all'interno della cavit\u00e0 orale vengono chiamate in modi diversi:\nTonsille faringee.\nLe tonsille faringee dette anche adenoidi o pi\u00f9 correttamente vegetazioni adenoidi, hanno le stesse funzioni delle tonsille palatine ma, trovandosi sulla parete posteriore del rinofaringe, se crescono troppo possono causare anche notevoli difficolt\u00e0 di respirazione. Un caso di questo tipo, frequente soprattutto nei bambini, \u00e8 la facies adenoidea.\nTonsille tubariche.\nLe tonsille tubariche del rinofaringe sono situate sul contorno della cartilagine del tubo uditivo (Torus tubarius), cio\u00e8 lo sbocco delle trombe di Eustachio nel lume faringeo.\nTonsille palatine.\nLe tonsille palatine sono situate tra i \"pilastri palatini\" nella parte posteriore del palato molle (o \"velo palatino\"), cio\u00e8 in quella porzione di palato con forma concava che separa la cavit\u00e0 orale dalle fosse nasali. Alcuni testi trattano questa regione col nome di \"Istmo delle Fauci\". Sono le uniche visibili, le pi\u00f9 voluminose e quelle a cui genericamente ci si riferisce con il termine \"tonsille\".\nRicevono l\u2019\"Arteria Tonsillare\", vaso che origina prevalentemente dall'Arteria Palatina Ascendente che, originata dalla\" Facciale\", si porta all'interno dello spazio faringomandibolare.\nLa tonsilla palatina costituisce il limite anteriore di questo spazio e vi \u00e8 in rapporto tramite la capsula fibrosa della parete laterale che \u00e8 a sua volta in rapporto con, dall'interno verso l'esterno, il \"M. Amigdaloglosso\", l\u2019\"Aponeurosi palatina\", il\" M. Costrittore Sup. della Faringe\" e il \"M. Stiloglosso\", che costituiscono la parete mediale dello spazio faringomandibolare.\nRiceve fibre sensitive dal plesso tonsillare, che origina da rami del \"Linguale\" (Ramo terminale della \"Branca Mandibolare del Trigemino\", V Paio) e del \"Glossofaringeo\" (IX).\nPer quanto riguarda il sangue refluo della circolazione venosa, viene raccolto dalle vene del Plesso Venoso Tonsillare che sfocia nella \"Vena Palatina Ascendente\", ramo della \"Vena Facciale Anteriore\".\nTonsille linguali.\nLe tonsille linguali si trovano dietro la lingua, in basso, da entrambe le parti.\nLa loro superficie si presenta irregolare per la presenza di sporgenze tondeggianti, che assumono varia dimensione e rilievo. Tali sporgenze sono dovute all'accumulo, nella lamina propria, di tessuto linfoide con voluminosi follicoli secondari.\nCripte tonsillari.\nLe cripte tonsillari sono piccole tasche presenti nella superficie delle tonsille che consentono di ampliare la superficie di contatto delle tonsille stesse con l'esterno.\nNelle cripte possono formarsi delle palline maleodoranti di colore bianco o giallastro e che provocano alitosi, il cui nome \u00e8 tonsilloliti.\nNel caso in cui si abbiano questi tonsilloliti, le cripte si vedono chiaramente, se invece le cripte sono pulite \u00e8 pi\u00f9 difficile vederne i contorni.\nI tonsilloliti sono un accumulo di batteri, particelle di cibo (in particolare formaggi e frutta secca) e globuli bianchi che attaccano tali residui per difendere l'organismo.\nUn rimedio per i tonsilloliti \u00e8 quello di compiere degli sciacqui energici dopo i pasti oppure rimuoverle periodicamente dalle cripte delle tonsille, con molta delicatezza, utilizzando il cotton fioc o un altro strumento simile.\nEtimologia.\nPer quanto concerne le origini della parola \"tonsilla\" si riporta quanto segue:"}
{"id": "221521", "revid": "8596", "url": "https://it.wikipedia.org/wiki?curid=221521", "title": "Lodovico di Savoia", "text": ""}
{"id": "221523", "revid": "124443683", "url": "https://it.wikipedia.org/wiki?curid=221523", "title": "Amedeo VII di Savoia", "text": "Secondo lo storico francese Jean Fr\u00e9zet, nel suo \"Histoire de la Maison de Savoie, Volume 1\", Amedeo fu detto conte Rosso a causa del colore dei suoi capelli, mentre secondo altri, si prese a soprannominarlo Conte Rosso poich\u00e9 nel 1383, impegnato nelle Fiandre in una campagna militare in difesa del duca di Borgogna, alla notizia della nascita del proprio primogenito, abbandon\u00f2 il lutto per la morte del padre, a favore di abiti rossi per festeggiare.\nOrigine.\nAmedeo, secondo lo storico francese Samuel Guichenon nel suo \"Histoire g\u00e9n\u00e9alogique de la royale maison de Savoie\", era il figlio maschio primogenito di Amedeo VI, detto il Conte Verde, Conte di Savoia, d'Aosta e di Moriana, e della moglie, Bona di Borbone, che sempre secondo la Samuel Guichenon era figlia del secondo duca di Borbone, Pietro I di Borbone e di sua moglie, la principessa francese Isabella di Valois, che, secondo la \"Chronique parisienne anonyme du XIVe si\u00e8cle\" era figlia del conte di Valois, Conte di Angi\u00f2 e del Maine, conte d'Alen\u00e7on e conte di Chartres, Carlo di Valois e di Mahaut di Ch\u00e2tillon ed era sorella del futuro re di Francia (Bona era la nipote) di Filippo di Valois.Amedeo VI di Savoia, secondo Samuel Guichenon, era il figlio primogenito di Aimone di Savoia, detto il Pacifico, Conte di Savoia e Conte d'Aosta e Moriana e della moglie, Violante Paleologa, che, sempre secondo Samuel Guichenon, era figlia Teodoro I del Monferrato, principe di Bisanzio e marchese del Monferrato, e della moglie, Argentina Spinola, che, secondo il \"Rerum Italicarum scriptores, volume XI\" era figlia del Capitano del Popolo di Genova, Opizzino Spinola, e della moglie, Violante di Saluzzo.\nBiografia.\nLa localit\u00e0 in cui Amedeo nacque non \u00e8 sicura, in quanto, Jean Fr\u00e9zet, cita il Castello di Avigliana, mentre secondo altri fu il Castello di Chamb\u00e9ry.Del suo luogo natale, il Castello di Avigliana, rimangono attualmente le sole rovine dei muri esterni e di una torre, comunque accessibili solo a piedi, dal vecchio centro storico.\nNel 1379, suo padre lo cre\u00f2 signore di Besse, dove, secondo lo storico francese Victor Flour de Saint-Genis, fece le sue prime esperienze in campo militare combattendo contro alcuni nobili che avevano rifiutato di prestare l'omaggio feudale a suo padre.\nSempre nel 1379, nelle Fiandre ci fu una rivolta contri il conte di Fiandra, di Nevers e di Rethel, Luigi di Male, che dovette rifugiarsi a Lilla e, nel 1382, chiese aiuto al proprio cognato, il nuovo duca di Borgogna, Filippo II ed al nuovo re di Francia Carlo VI detto \"il Beneamato\"; Amedeo si aggreg\u00f2 a Carlo VI con 700 cavalieri, dove si distinse alla Battaglia di Roosebeke, del 27 novembre 1382, dove i ribelli fiamminghi furono sconfitti.\nRientrato dalle Fiandre, nel 1383, Amedeo dovette affrontare una sollevazione nel Vallese, fomentata dai Visconti.Nello stesso anno, suo padre, Amedeo VI, accorso in aiuto del re di Napoli, Luigi II d'Angi\u00f2, mor\u00ec di peste a Santo Stefano di Campobasso, presso San Giovanni in Galdo il 1\u00ba marzo 1383 e venne sepolto nell'Abbazia di Altacomba, come da lui (\"Dominus Amedeus comes Sabaudi\u00e6 princeps, dux Chablasii et August\u00e6, et in Italia Marchio\") richiesto (\"in ecclesia abbati\u00e6 Alt\u00e6-comb\u00e6\") nel testamento, datato 27 febbraio 1383, redatto prima di morire, dove inoltre dichiara suo erede il figlio, Amedeo (\"Amedeus de Sabaudia eius filius\"), sotto tutela della moglie, Bona di Borbone (\"illustrem consortem suam carissimam dominam Bonam de Borbonio\").Amedeo succedette al padre, Amedeo VI, detto il conte Verde, come Amedeo VII, sotto la guida della madre, Bona di Borbone.\nLa politica del Conte Rosso.\nQuando sal\u00ec al potere, lasci\u00f2 nei primi tempi il potere alla madre, gi\u00e0 abituata a governare lo Stato durante le lunghe assenza del marito per guerre e missioni politiche (Amedeo VI fu considerato uno dei maggiori combattenti del suo tempo, e anche il figlio non fu da meno).\nAmedeo sal\u00ec al trono di uno Stato afflitto da gravi problemi economici: le continue guerre del padre avevano prosciugato le finanze dello Stato, gi\u00e0 di loro natura mai floride. Per ottenere i fondi necessari alle imprese che meditava dovette faticare non poco.\nGi\u00e0 dalla sua ascesa al trono dovette affrontare i riottosi conti del Canavese e il Monferrato, sempre pi\u00f9 potente ed invasivo (aveva negli anni addietro scacciato i Visconti da Asti e Alba, e ora minacciava apertamente i Savoia). Anche Gian Galeazzo Visconti preoccupava, ma Amedeo seppe abilmente stipulare un patto di non aggressione, anche grazie alla madre di Gian Galeazzo, la sorella del conte Verde, Bianca di Savoia, zia di Amedeo.\nAltre preoccupazioni arrivarono dall'imperatore Venceslao, che gli aveva confermato l'investitura dei suoi feudi, ma, che nel complicato quadro europeo del Grande Scisma d'Occidente parteggiava per Urbano VI, intim\u00f2 al Conte Rosso di abbandonare la causa del rivale, l'antipapa Clemente VII. Amedeo non poteva piegarsi alla volont\u00e0 imperiale anche per fattori economici: Clemente aveva promesso al conte una retribuzione pari a 4000 fiorini sulle decime della Chiesa in Piemonte. Il Conte Rosso gir\u00f2 intorno all'argomento, e la faccenda si plac\u00f2. Anche perch\u00e9 l'astuto conte aveva un progetto ambizioso che lo occupava: Carlo VI di Francia lo aveva chiamato per una guerra contro gli inglesi: l'intento del folle monarca francese consisteva nello sbarcare direttamente sul suolo inglese. L'impresa non si fece mai, scoraggiata dal duca di Berry, ma il Conte Rosso ebbe modo di farsi notare ugualmente nel periodo che pass\u00f2 nell'accampamento francese di Ecluse: perse al gioco somme enormi, che riottenne a stento e dopo lunghe richieste e suppliche. Ma se and\u00f2 male con il gioco, gli riusc\u00ec almeno di far fidanzare la figlia del duca di Borgogna con il figlio Amedeo. Parte della dote della giovane, 100.000 fiorini, serv\u00ec ad estinguere i debiti di gioco.\nTornato dall'Ecluse, Amedeo VII si trov\u00f2 immischiato nella rivolta cosiddetta dei Tuchini, gruppi di contadini che, manifestando contro i signori locali, erano protetti dal marchese del Monferrato e dai Visconti. Quando in aiuto dei monferrini giunse anche il famoso condottiero Facino Cane, Amedeo VII decise che era giunto il momento di scontrarsi con Gian Galeazzo.\nMa dalle due parti non vennero segnali di voler attaccare per primi: la faccenda si protrasse, Gian Galeazzo decise di proporre la pace. Motivo della scelta era che la figlia Valentina Visconti avrebbe dovuto fidanzarsi con il fratello di Carlo VI, e per raggiungerlo avrebbe dovuto attraversare le terre sabaude. Dopo alterne vicende, Valentina il 1\u00ba luglio 1388 entrava nelle terre del Conte Rosso.\nLo sbocco sul mare.\nNei suoi progetti, Amedeo VII vedeva un obiettivo fondamentale: il mare. Aveva osservato l'oceano nel periodo dell'Ecluse, quando Carlo VI cerc\u00f2 inutilmente di attaccare l'Inghilterra. Tornato in patria, si prefiss\u00f2 come obiettivo importante la conquista di uno sbocco al mare.Grazie alla presa di Cuneo da parte del Conte Verde, Amedeo VII riusc\u00ec a penetrare in Provenza, dove erano in lotta Luigi II d'Angi\u00f2 e gli Angi\u00f2-Durazzo, che avevano da anni promesso di restituire le somme impegnate da Amedeo VI nell'impresa in cui mor\u00ec per difendere il Regno di Napoli, ma quelle somme non erano mai state restituite, per cui Amedeo VII occup\u00f2 e annesse Nizza, Ventimiglia e Barcelonnette e arrivando infine a Nizza, lo sbocco al mare da tanto sognato, il Conte Rosso vedeva nella sua occupazione armata un riparo del debito pregresso.Sia Luigi II d'Angi\u00f2, che Ladislao d'Angi\u00f2-Durazzo, accettarono l'annessione e l'imperatore Venceslao invest\u00ec Amedeo VII signore di quei territori.\nGiovanni Grimaldi, nominato gran siniscalco della citt\u00e0 di Nizza dai napoletani, si vide costretto a firmare un atto in cui Nizza veniva ceduta al Piemonte.\nAmedeo VII entr\u00f2 in Nizza il 28 settembre 1388: dopo i consueti festeggiamenti, nomin\u00f2 i Grimaldi come governatori sabaudi della citt\u00e0 e signori di vari feudi adiacenti.\nLa morte del Conte Rosso.\nVerso la fine di ottobre del 1391 il \"Conte Rosso\" fece ritorno a Ripaglia e rivolse la sua attenzione al Vercellese, dove era in atto una sanguinosa rivolta. Chiese che Gian Galeazzo non intervenisse ulteriormente nei suoi affari di stato e decise che avrebbe sedato la protesta rapidamente. Ma, durante una caccia al cinghiale nella tenuta di Ripaglia, Amedeo VII si fer\u00ec ad una gamba in seguito ad una caduta dal cavallo, spaventato dal cinghiale; la ferita era grave, ma non appariva mortale; purtroppo il giorno seguente fu aggredito dal tetano che si manifest\u00f2 prontamente col trisma e mor\u00ec tre giorni dopo a soli trentadue anni.Pur senza prove fondanti, corse subito voce che fosse stato avvelenato dal medico, Jean de Granville, e dal farmacista, Pierre de Lompnesi.\nIl \"Conte Rosso\", prima di morire redasse un testamento, in cui Amedeo VII (\"Dominus Amedeus comes Sabaudi\u00e6\") nominava suo erede il figlio, Amedeo (\"Amedeum eius filium\"), ma le redini dello Stato sarebbero state tenute dalla nonna Bona di Borbone, reggente (\"Domin\u00e6 Bon\u00e6 de Borbonio comitiss\u00e6 Sabaudi\u00e6 eius carissima genetricis\"), con Louis III de Cossonay, (?-1394) signore di Cossonay (\"cum consilio viri nobilis et potentis domini Ludovici domini de Cossonay\") ed inoltre destinava lasciti alla figlia, Bona (\"Bonam de Sabaudia eius filiam\"), e alla moglie, Bona di Berry (\"Domina Bona de Biturio eius consorte\") e chiedeva di essere inumato nell'Abbazia di Altacomba (\"in monasterio Alt\u00e6comb\u00e6\").Amedeo VII venne inumato nell'Abbazia di Altacomba.Circa un secolo dopo Emanuele Filiberto di Savoia trasfer\u00ec le sue ceneri, insieme a quelle di Amedeo VIII, nella Cappella della Sindone di Torino.Dopo la morte di Amedeo la corte dei feudatari si divise in due partiti, uno che appoggiava, Bona di Borbone, con corte a Chamb\u00e9ry ed un altro che invece si era schierato in favore della madre del nuovo conte, Bona di Berry, con corte a Montm\u00e9lian; la guerra civile fu evitata anche per l'intervento del re di Francia, Carlo VI, e si concluse con la conferma della reggenza a Bona di Borbone.La vedova, Bona di Berry, tornata in patria, nel 1393, l'anno successivo si spos\u00f2, in seconde nozze, con il Conte d'Armagnac e Conte di Rodez, Bernardo VII senza pi\u00f9 rivedere i figli avuti dal \"Conte Rosso\".\nMatrimonio e discendenza.\nAmedeo VII aveva sposato a Parigi nel 1377 la nipote diretta del re di Francia Giovanni il Buono, Bona di Berry, che, sia secondo i \"Documens historiques et g\u00e9n\u00e9alogiques sur les familles et les hommes remarquables du Rouergue\", che secondo Pierre de Guibours, detto P\u00e8re Anselme de Sainte-Marie o pi\u00f9 brevemente P\u00e8re Anselme, era la figlia terzogenita del duca di Berry e d'Alvernia e conte di Poitiers e Montpensier, Giovanni di Francia (1340 \u2020 1416) e della prima moglie Giovanna d'Armagnac (24 giugno 1346-1387). Il 7 maggio 1372 era stato siglato il contratto matrimoniale tra Amedeo VII e Bona di Berry, come ci viene confermato dalle \"Preuves de l'Histoire g\u00e9n\u00e9alogique de la royale maison de Savoie\"; le nozze vennero poi celebrate a Parigi il 18 gennaio 1377 anche se poi Bona arriv\u00f2 in Savoia solo nel 1381. Bona di Berry venne soprannominata in seguito \"Madame la Jeune\", per distinguerla dalla suocera Bona di Borbone, detta la \"Madama Grande\".Amedeo da Bona ebbe tre figli:\nAmedeo VII, nel biennio 1378/79 ebbe un'amante di nome FRAN\u00c7OISE Arnaud, che gli diede un figlio:\nAmedeo VII, nel biennio 1380/81 ebbe una seconda amante di nome ANTOINETTE Chalvet, che gli diede una figlia:"}
{"id": "221526", "revid": "130040", "url": "https://it.wikipedia.org/wiki?curid=221526", "title": "Amedeo VI di Savoia", "text": "Origine.\nAmedeo, secondo Samuel Guichenon, era il figlio primogenito di Aimone di Savoia, detto il Pacifico, Conte di Savoia e Conte d'Aosta e Moriana e della moglie, Violante Paleologa , che, sempre secondo Samuel Guichenon, era figlia Teodoro I del Monferrato, principe di Bisanzio e marchese del Monferrato, e della moglie, Argentina Spinola, che, secondo il \"Rerum Italicarum scriptores, volume XI\" era figlia del Capitano del Popolo di Genova, Opizzino Spinola, e della moglie, Violante di Saluzzo.&lt;br&gt;Aimone di Savoia, secondo lo storico francese Samuel Guichenon nel suo \"Histoire g\u00e9n\u00e9alogique de la royale maison de Savoie\", era il figlio maschio terzogenito di Amedeo V, Conte di Savoia, d'Aosta e di Moriana, e della sua prima moglie, Sibilla o Simona di Baug\u00e9, che sempre secondo la Samuel Guichenon era l'unica figlia del signore di Baug\u00e9 e della Bresse, Guido II di Baug\u00e9, mentre per quanto riguarda la madre tra gli storici non vi \u00e8 concordanza, ma fu Dauphine di Saint-Bonnet e non Beatrice del Monferrato, figlia di Guglielmo VI del Monferrato; la conferma che la madre di Sibilla fu Dauphine ci \u00e8 data da due documenti del \"Titres de la maison ducale de Bourbon\", il n\u00ba 595, in cui Dauphine (\"Dauphine dame de Saint-Bonnet\") si cita come la madre di Sibilla moglie di Amedeo di Savoia (\"mariage de sa fille Sibille avec Amed\u00e9e de Savoie\") e il documento n\u00ba 607, in cui Dauphine (\"Dauphine dame de Saint-Bonnet le Ch\u00e2teau, femme de Pierre de la Roue chevalier\") viene citata come madre di Sibilla (\"Sibille femme d\u00b4Amed\u00e9e de Savoie\"), la quale Dauphine, ancora secondo Samuel Guichenon, era figlia di Renato di Lavieu, Signore di Saint-Bonnet, di Miribel et di Jordaine (\"fille unique et h\u00e9riti\u00e8re de Ren\u00e9 de Lavieu, chevalier, seigneur de Saint-Bonnet et de Miribel et de Jordaine\") e della moglie (sa femme).\nBiografia.\nInfanzia e reggenza.\nAmedeo nacque a Chamb\u00e9ry il 4 gennaio 1334.\nNel 1337, come viene confermato dagli Archivi di Stato, suo padre Aimone ricevette gli ambasciatori del Re di Boemia e Conte di Lussemburgo, Giovanni I di Boemia, che proponevano il fidanzamento di Amedeo con la nipote, Margherita, figlia del futuro imperatore, Carlo. L'anno successivo fu redatto un trattato di matrimonio di Amedeo con Margherita. Il trattato non ebbe seguito.\nAmedeo, quando aveva circa 8 anni, rimase orfano di madre; in attesa del quinto figlio, il 14 dicembre 1342, sua madre, Violante (\"Domina Yolanda de Monteferrato comitissa Sabaudi\u00e6 conjuxque principi illustris magnifici domini Aymonnis comitis Sabaudi\u00e6\"), fece testamento, in cui stabil\u00ec di essere sepolta nell'Abbazia di Altacomba (\"in ecclesi\u00e6 Alt\u00e6 Comb\u00e6\"), ed inoltre destin\u00f2 alcuni lasciti ai figli, Giovanni (\"Joannem carissimum filium suum\"), Bianca (\"Blancham filiam suam\"), Ludovico (\"filium suum posthumum si nascatur ex ea\") e Amedeo (\"Amedeum carissimum filium suum primogenitum\"). Sua madre, Violante mor\u00ec, non si sa se prima, durante o dopo il parto, il 24 dicembre 1342, e venne inumata nell'Abbazia di Altacomba.&lt;br&gt;Dopo circa sei mesi, anche suo padre, Aimone mor\u00ec; all'inizio del 1343, fu colpito da una improvvisa grave malattia e, prima di morire, in data 11 giugno 1343, redasse il suo testamento, in cui chiedeva di essere sepolto ad Altacomba (\"ecclesiam B. Mari\u00e6 de Alta-Comba\"), e ricordando di aver risolto definitivamente, con il sigillo del re di Francia, il problema della successione nella contea di Savoia, dichiarava suoi eredi i tre figli legittimi, ancora in vita Bianca (\"filiam suam Blanchiam\"), Giovanni (\"Joannem eius filium secundo genitum\") e Amedeo (Amedeum filium suum primogenitum).&lt;br&gt;Aimone mor\u00ec il 22 giugno 1343 a Montm\u00e9lian e fu sepolto presso l'Abbazia di Altacomba.&lt;br&gt;Amedeo, che non aveva ancora 10 anni, succedette al padre, Aimone, come Amedeo VI, di circa, sotto la reggenza dei cugini, Luigi II di Vaud e Amedeo III di Ginevra, che ressero la contea fino alla maggiore et\u00e0 di Amedeo.\nNel 1344, era morta la cugina di Amedeo, Giovanna, che, alla morte del padre, il conte di Savoia, Edoardo il Liberale, aveva avanzato delle pretese sulla contea, appianate da Aimone, nel 1339, che, nel suo testamento, aveva dichiarato suo erede universale il cugino Filippo d'Orl\u00e9ans (\"Erede universale Filippo Figlio del Re di Francia di Lei Cugino\"); Filippo d'Orl\u00e9ans, come erede di Giovanna, avanz\u00f2 delle pretese e, nel 1346, si present\u00f2 a reclamare ci\u00f2 che gli spettava a mano armata; i reggenti trovarono un accordo, cedendogli due castelli, elargendogli una pensione annua di 2.000 livres, e la promessa di fornirgli un contingente di soldati.\nNel maggio del 1347, auspice Papa Clemente VI, sua sorella, Bianca, fu promessa al Delfino Umberto II de la Tour-du-Pin, che non aveva un legittimo erede, reduce da una crociata in Terra Santa e praticamente in bolletta, in cambio di una dote di 120.000 fiorini: il matrimonio avrebbe cos\u00ec risanato le casse del Delfinato e consentito un rafforzamento delle due signorie. Tuttavia la cosa non piacque ai francesi: le pressioni del re di Francia Filippo VI di Valois, costrinsero Umberto a rinunciare al matrimonio ed a cedere la sua signoria alla corona di Francia (1349).; il contratto di matrimonio tra Umberto e Bianca \u00e8 riportato nella \"Histoire de Dauphin\u00e9, tome II\", documento n\u00b0 CCLI; la trattativa fu ripresa, senza successo, nel 1348.\nNel 1347, come viene confermato dagli Archivi di Stato, fu redatto un contratto di matrimonio tra Amedeo VI e Giovanna di Borgogna, figlia del defunto, Filippo di Borgogna, conte di Alvernia e di Boulogne; il contratto \u00e8 riportato nelle \"Preuves de l'Histoire g\u00e9n\u00e9alogique de la royale maison de Savoie\". Il matrimonio per\u00f2 fu contrastato dal re di Francia, sino al punto che il patrigno di Giovanna, il re di Francia, Giovanni il Buono, nel 1354, annull\u00f2 il fidanzamento.\nGiovane scaltro e intraprendente, Amedeo VI partecip\u00f2 in giovent\u00f9 a numerosi tornei, nei quali era solito sfoggiare abiti, bardature e vessilli di colore verde, tanto che venne appunto soprannominato \"Il Conte Verde\". Era semplice per i sudditi riconoscere il loro conte: anche quando sal\u00ec al trono, continu\u00f2 a vestirsi con quel colore.&lt;br&gt;Oltre che un valoroso combattente, Amedeo godette anche di una fama di dongiovanni: su di lui fiorirono molte leggende, tra le quali spicca la sibillina scritta FERT, che spiccava sull'emblema dell'Ordine Cavalleresco del Collare, da lui fondato.\nAmedeo, dopo aver firmato, nel 1355, con il re di Francia Giovanni il Buono ed il figlio, il delfino (il Delfinato di Vienne, nel 1349, al quale ambivano anche i conti di Savoia, era stato venduto da Umberto II del Viennois al re di Francia, Filippo VI di Valois, per il primogenito, con la clausola che dovesse rimanere un feudo del Sacro Romano Impero), Carlo I (futuro re con il nome di Carlo V di Francia) il vantaggioso Trattato di Parigi dove con uno scambio di territori, venivano costituiti dei chiari confini tra il Delfinato e la Savoia, concedendo a quest'ultima ampi territori nelle zone oltre lo spartiacque alpino.&lt;br&gt;Dopo il Trattato di Parigi vi fu una lettera di conferma da parte di Giovanni il Buono, che confermava la rottura del fidanzamento di Amedeo e Giovanna.&lt;br&gt;Nel frattempo, Amedeo VI si era premurato di chiedere in matrimonio la figlia del secondo duca di Borbone, Pietro I di Borbone, come da documento riprodotto nelle \"Preuves de l'Histoire g\u00e9n\u00e9alogique de la royale maison de Savoie\".\nLe imprese militari.\nIl Trattato di Parigi aveva fatto di Amedeo un alleato della Francia contro l'Inghilterra (oltre che cognato del futuro Carlo V di Francia): cos\u00ec Amedeo VI vide l'unica possibilit\u00e0 di espansione per la sua contea nelle terre italiane. Insieme al Monferrato, che al tempo conosceva un periodo particolarmente florido, divise le terre angioine della cosiddetta contea del Piemonte.\nL'11 maggio 1365, l'Imperatore del Sacro Romano Impero, Carlo IV di Lussemburgo, a Chamb\u00e9ry lo nomin\u00f2 vicario imperiale per la Savoia, parte del Piemonte e diverse diocesi dell'attuale Svizzera occidentale e Amedeo lo scort\u00f2 sino ad Arles, dove Carlo IV fu incoronato re del regno di Arles o delle due Borgogne.\nAd una fortunata politica estera in Piemonte dunque, che port\u00f2 all'annessione di Cuneo, Santhi\u00e0 e Biella, Amedeo affianc\u00f2 una saggia politica interna.&lt;br&gt;Nel 1359, la cugina, Baronessa del Vaud, Caterina di Savoia-Vaud, indebitata, aveva venduto ad Amedeo VI ogni suo diritto sul Vaud, per una cifra di 160.000 fiorini d'oro. In questo modo il Vaud ritorn\u00f2 tra i possedimenti del ramo primigenio di Casa Savoia.&lt;br&gt;Secondo Samuel Guichenon, a causa di una spedizione contro Ivrea, fatta, nel 1356, da suo cugino, il Signore di Piemonte, Giacomo di Savoia-Acaia, quest'ultimo era stato dichiarato decaduto dai suoi titoli da Amedeo VI e mosse apertamente guerra contro di lui e ne occup\u00f2 il principato; Giacomo che si era arroccato in Pinerolo, nel 1360, fu dichiarato traditore, venne catturato a Pinerolo e arrestato mentre il figlio ed erede, Filippo si rifugi\u00f2 ad Alessandria: la vittoria del conte di Savoia fu totale, e Giacomo ottenne la libert\u00e0, solo tre anni dopo. Amedeo VI riusc\u00ec a convincere Giacomo a diseredare il figlio primogenito, Filippo (\"dominus Philippus de Sabaudia eius natus\"), definendolo ingrato e non meritevole (\"ingratus et immeritus\"), destinare la successione solo ai figli avuti dalla sua terza moglie, Margherita di Beaujeu, i fratellastri di Filippo, Amedeo e Ludovico, che furono tutelati da Amedeo contro Filippo che non aveva accettato la sua esclusione dalla successione e che fu assediato a Fossano nell'agosto del 1368, dove egli venne catturato e poi messo a morte verso la fine di quell'anno.\nSotto il suo governo il Piemonte conobbe un periodo di splendore e di gloria mai visti prima dai tempi di Arduino d'Ivrea.\nLa fama di questo valoroso conte, valic\u00f2 i confini italiani: Amedeo partecip\u00f2 alle guerre in Oriente (1358-1372 circa), combattendo Bulgari e Turchi per conto del cugino Giovanni V Paleologo, che liber\u00f2 dalla prigionia dello zar bulgaro, Ivan Alessandro di Bulgaria, per cui riconquister\u00e0 Gallipoli, ed in seguito rivendicher\u00e0 anche il trono dell'impero bizantino.&lt;br&gt;Nel 1368, Amedeo aiut\u00f2 la zia della moglie, Maria di Clermont, vedova di Roberto di Taranto, pretendente al trono dell'Impero latino e titolare del Principato di Taranto e del Principato di Acaia, nella guerra in Acaia riuscendo a ottenere un accordo tra le due parti in lotta\nDurante lo scisma d'occidente, Amedeo fu sostenitore di Roberto di Ginevra (Clemente VII), nipote di Agnese di Savoia, contro papa Urbano VI. E insieme alle truppe di Bernab\u00f2 Visconti, capitanate da Tommaso Pascalis, fece guerra alle compagnie di ventura inglesi che devastavano citt\u00e0 e campagne..\nRinomato in tutta Europa per il suo valore e per la sua saggezza, Amedeo VI fu anche arbitro nelle contese delle guerre di allora: decisivo fu il suo intervento nella Guerra di Chioggia per la stipula di un trattato tra Genova e Venezia, la pace di Torino.\nAccorso in aiuto del re di Napoli, Luigi II d'Angi\u00f2, mor\u00ec di peste a Santo Stefano di Campobasso, presso San Giovanni in Galdo il 1\u00ba marzo 1383 e venne sepolto nell'Abbazia di Altacomba (oggi nell'Abbazia, Mausoleo Sabaudo, restano le sole pietre tombali del Conte Verde, in quanto, durante la Rivoluzione Francese, l'edificio fu occupato dai giacobini, le tombe furono forzate e i suoi resti mortali, insieme a quelli di altri membri di Casa Savoia, furono distrutti), come da lui (\"Dominus Amedeus comes Sabaudi\u00e6 princeps, dux Chablasii et August\u00e6, et in Italia Marchio\") richiesto (\"in ecclesia abbati\u00e6 Alt\u00e6-comb\u00e6\") nel testamento, datato 27 febbraio 1383, redatto prima di morire, dove inoltre dichiara suo erede il figlio, Amedeo (\"Amedeus de Sabaudia eius filius\"), sotto tutela della moglie, Bona di Borbone (\"illustrem consortem suam carissimam dominam Bonam de Borbonio\").&lt;br&gt;Ad Amedeo VI succedette il figlio, Amedeo, come Amedeo VII, con l'appoggio della madre, Bona di Borbone.\nEredit\u00e0 politica di Amedeo VI.\nIl Conte Verde lasci\u00f2 un'impronta indelebile nello stato sabaudo. Riport\u00f2 il Paese ad un ruolo di egemonia, attraverso importanti campagne militari e una saggia politica. Tuttavia, anche a causa delle imprese militari, dovette sostenere forti spese, tanto da ricorrere a prestiti da parte di banchieri, come nel caso, nel 1373, della cifra di 8.000 ducati, ottenuti da Bonaventura Consiglio e socio, che tenevano banco a Forl\u00ec, offrendo come garanzia la sua corona e altri valori. Di questa difficile situazione economica risentir\u00e0 anche il successore, Amedeo VII.\nIl suo nome rimane ancora oggi legato al cosiddetto Ordine del Collare, oggi Ordine dell'Annunziata. In seguito il Collare dell'Annunziata venne attribuito a tutti coloro che avessero reso alti servigi allo stato: venivano considerati cugini del re.\nMatrimonio e discendenza.\nAmedeo, nel 1355, aveva sposato una donna energica e capace, che avrebbe retto lo stato nei lunghi periodi in cui il marito era assente per le guerre, Bona di Borbone, figlia del secondo duca di Borbone, Pietro I di Borbone e di Isabella di Valois; il matrimonio viene confermato anche dalla \"Cronicas de los reyes Castilla: Cronica del rey don Pedro\", in cui si ricorda che due sorelle di Bona, Bianca era moglie del re di Castiglia e Le\u00f3n, Pietro I, e Giovanna (1338-1378), era la moglie di Carlo, l'erede del trono di Francia.&lt;br&gt;Amedeo VI da Bona, ebbe tre figli:\nAmedeo inoltre da tre diverse amanti, ebbe tre figli\nIl blu Savoia.\nL'origine del blu Savoia, colore nazionale italiano, sembra sia legato a Amedeo VI di Savoia. Il 20 giugno 1366, prima di partire per una crociata voluta da papa Urbano V e organizzata per prestare aiuto all'imperatore bizantino Giovanni V Paleologo, cugino di parte materna del conte sabaudo, Amedeo VI volle che sulla nave ammiraglia della flotta di 17 navi e 2000 uomini, una galea veneziana, sventolasse, accanto allo stendardo rosso-crociato in argento dei Savoia, una bandiera azzurra:\nNon \u00e8 sicuro che l'uso di vessilli azzurri sia iniziato con Amedeo VI o fosse invece precedente; in ogni caso le pi\u00f9 antiche bandiere sabaude pervenuteci, che risalgono al 1589, presentano i colori rosso, bianco (e cio\u00e8 i colori dello stemma della dinastia) e azzurro. L'azzurro di Casa Savoia, con il passare dei secoli, accrebbe sempre di pi\u00f9 la sua importanza fino a diventare, in occasione dell'unit\u00e0 d'Italia (1861), il colore nazionale italiano, tonalit\u00e0 mantenuta anche dopo la nascita della Repubblica Italiana (1946). Una bordatura blu Savoia \u00e8 stata infatti inserita sull'orlo dello stendardo presidenziale italiano e l'utilizzo della sciarpa azzurra per gli ufficiali delle forze armate italiane e della maglia azzurra per le Nazionali sportive italiane \u00e8 stato mantenuto anche in epoca repubblicana."}
{"id": "221538", "revid": "767487", "url": "https://it.wikipedia.org/wiki?curid=221538", "title": "Tetsuo", "text": " conosciuto anche come Tetsuo: The Iron Man \u00e8 un film del 1989, diretto da Shin'ya Tsukamoto.\nNel 1992 il regista ne ha girato un remake a colori e con budget pi\u00f9 sostanzioso intitolato ', che non ha per\u00f2 raggiunto la notoriet\u00e0 del primo. Nel 2009 lo stesso Tsukamoto ha girato il terzo film della serie: '.\nTrama.\nUn auto-feticista estremo \u00e8 solito innestare componenti metallici vari nel proprio corpo. Quando l'ennesima cruenta applicazione causa una reazione di rigetto, spaventato scappa per la citt\u00e0, finendo investito da un automobilista di passaggio assieme alla fidanzata. Ritenendo morto l'investito, i due decidono di gettarlo nel bosco senza avvertire le forze dell'ordine. Dal momento che la coppia si rende conto che il ragazzo \u00e8 ancora vivo e li ha ben visti in faccia, i due temono che il fantasma del mal capitato possa tormentarli dopo la morte; cos\u00ec decidono di fingersi una coppia che amoreggia nel bosco nel tentativo di confondere i ricordi del ragazzo agonizzante. Da quel momento l'automobilista inizia una graduale trasformazione in uomo-macchina.\nTutto comincia quando radendosi scopre di avere un piccolo condensatore al posto di un pelo di barba. In seguito l'uomo subisce la metamorfosi del pene in una fresa gigante, con cui penetra a morte la fidanzata. L'uomo si scontra infine con il feticista che credeva morto, tra le rovine post-industriali che diventano parte di entrambi i corpi durante lo scontro: i due finiscono per fondersi in un'unica enorme creatura biomeccanica, pronta a seminare morte e distruzione nel mondo."}
{"id": "221539", "revid": "367445", "url": "https://it.wikipedia.org/wiki?curid=221539", "title": "Marina Doria", "text": "Biografia.\nFamiglia d'origine.\n\u00c8 figlia di Ren\u00e9 Italo Ricolfi Doria, industriale elvetico di origine italiana, e di Iris Amalia Benvenuti (1905-2004). La famiglia dei Ricolfi Doria \u00e8 originaria del genovese e possedeva un palazzo signorile a Novi Ligure. Il fondatore della famiglia fu Giovanni Ricolfi, abate, che, in piena rivoluzione francese, aveva dismesso gli abiti sacri per sposare con rito civile Geronima Angiola Maria Doria, figlia di Francesco Agostino Doria e di Teresa Sauli.\nFrancesco Agostino Doria apparteneva a un ramo cadetto della grande famiglia genovese staccatosi alla fine del XII secolo; sua figlia Geronima Angiola Maria Doria, vedova di tale Giovanni Battista Vincenzo Franzoni, aveva sposato in seconde nozze l'abate spretato giacobino e mor\u00ec subito dopo la nascita dell'unico figlio, Giuseppe Giovanni Battista Tito Ricolfi Doria. Il figlio di costui, Francesco Adriano Ricolfi Doria, si trasfer\u00ec a Ginevra dove ottenne la cittadinanza svizzera. Sua moglie, \u00c9veline Clapar\u00e8de, apparteneva ad un'antica famiglia borghese ginevrina di origine francese imparentata con il celebre banchiere Jacques Necker.\nCarriera sportiva.\nMarina Doria \u00e8 stata campionessa di sci nautico, partecipando a 3 campionati del mondo (1953, 1955 e 1957) e conquistando nella sua carriera sportiva ben 23 titoli svizzeri, 12 titoli europei e 4 titoli mondiali: \u00e8 stata la prima donna svizzera a vincere un titolo mondiale in questo sport.\nMatrimonio.\nFidanzata fin dal 1954 con Vittorio Emanuele di Savoia, lo sposa con rito civile l'11 gennaio 1970 a Las Vegas e con rito religioso il 7 ottobre 1971 a Teheran. Il matrimonio fu contrastato da Umberto II, che non diede il suo assenso. Ci\u00f2 porterebbe al passaggio di tutti i diritti sul trono d'Italia ad Amedeo di Savoia, secondo i sostenitori di quest'ultimo. Nel tentativo di scavalcare l'opposizione del padre al suo matrimonio, Vittorio Emanuele di Savoia si autoproclam\u00f2 \"Re d'Italia\" il 15 dicembre 1969. La coppia ha un figlio, Emanuele Filiberto.\nTitoli e trattamenti.\nPoich\u00e9 discendente del marchese Francesco Giuseppe Doria, spesso la famiglia \u00e8 stata identificata come famiglia di rango marchionale, allo scopo di condizionare sempre e comunque le scelte di re Umberto II. Egli, infatti, non aveva deciso in merito al matrimonio del figlio per la condizione diseguale della futura sposa (non era di sangue reale).\nIl 16 dicembre 1969, al fine di sanare la condizione borghese della fidanzata, Vittorio Emanuele di Savoia, auto-proclamatosi re d'Italia, eman\u00f2 un \"decreto reale\" nel quale conferiva a Marina Ricolfi Doria il titolo di duchessa di Sant'Anna di Valdieri."}
{"id": "221540", "revid": "181699", "url": "https://it.wikipedia.org/wiki?curid=221540", "title": "Marina, Principessa di Napoli", "text": ""}
{"id": "221542", "revid": "125647115", "url": "https://it.wikipedia.org/wiki?curid=221542", "title": "MTV Unplugged in New York", "text": "MTV Unplugged in New York \u00e8 il primo album \"postumo\" dei Nirvana, pubblicato il 1\u00ba novembre 1994.\n\u00c8 stato premiato con il Grammy Award al miglior album di musica alternativa nel 1996.\nDescrizione.\nSi tratta della registrazione del concerto acustico tenutosi il 18 novembre 1993 per la celebre serie \"Unplugged\" di MTV.\nI componenti della band sono affiancati da Pat Smear - ex chitarrista dei Germs gi\u00e0 aggiuntosi al gruppo in qualit\u00e0 di \"seconda chitarra\" a partire dal tour di \"In Utero\" - e dalla violoncellista Lori Goldston.\nConsiderato da gran parte della critica e del pubblico una pietra miliare della musica degli anni novanta, grazie soprattutto all'intensa interpretazione di Kurt Cobain, l'Unplugged vede i Nirvana rivisitare in chiave acustica alcuni loro pezzi, amalgamati con cover di canzoni di vario genere, dall'Indie Pop dei Vaselines in \"Jesus Don't Want Me for a Sunbeam\" al blues di \"Where Did You Sleep Last Night?\" (interpretazione del brano tradizionale americano di fine XIX secolo, \"In the Pines\"), passando da David Bowie.Kurt Cobain inserisce in scaletta anche tre pezzi dei Meat Puppets, band di cui si \u00e8 sempre dichiarato appassionato fan, facendosi affiancare nell'esecuzione dagli stessi fratelli Kirkwood, fondatori del gruppo.\nAlex Coletti, produttore di \"MTV Unplugged\", ha dichiarato: \u00abPer quanto riguarda la sceonografia siamo partiti dalla grafica di \"In Utero\", ma poi fu Kurt a suggerirmi i gigli orientali e le candele, il nostro scenografo Tom McPhillips li and\u00f2 a comprare di corsa e ci adorn\u00f2 lo stage. Utilizz\u00f2 anche una serie di tende ad anelli che cadevano sul palco. Molto bello\u00bb.\nNel 2007 esce il DVD del concerto in edizione restaurata e con l'aggiunta di 5 brani eseguiti durante le prove dello show vero e proprio come extra, ovvero: \"Come As You Are\", \"Polly\", \"Plateau\", \"Pennyroyal Tea\" e \"The Man Who Sold the World\".\nPubblicazione e accoglienza.\nIn seguito al ritrovamento del cadavere di Cobain nell'aprile 1994, MTV mand\u00f2 ripetutamente in onda l'esibizione dei Nirvana a \"MTV Unplugged\". Per far fronte alla richiesta di nuovo materiale dei Nirvana e prevenire il dilagare dei bootleg, la DGC annunci\u00f2 nell'agosto 1994 la prossima pubblicazione di un doppio album intitolato \"Verse Chorus Verse\", che avrebbe incluso esibizioni live del gruppo dal 1989 al 1994, e l'intera performance \"MTV Unplugged\". Tuttavia, selezionare le tracce per il disco si rivel\u00f2 emotivamente troppo difficile per i membri superstiti della band, e quindi il progetto venne cancellato una settimana dopo l'annuncio ufficiale. Al suo posto, Novoselic e Grohl decisero di far uscire il concerto \"Unplugged\" di MTV. Scott Litt, che aveva prodotto il concerto, si occup\u00f2 anche della produzione del disco.\n\"MTV Unplugged in New York\" venne pubblicato il 1\u00ba novembre 1994, debuttando direttamente al primo posto nella classifica statunitense di \"Billboard\", vendendo circa 310.500 copie nella prima settimana di uscita. Ben Thompson di \"Mojo\" scrisse: \u00abIl problema con gli album unplugged tende ad essere che, se hanno senso come video, senza l'accompagnamento delle immagini, sembrano incompleti. Nel caso specifico dei Nirvana, ci\u00f2 \u00e8 in realt\u00e0 un vantaggio, perch\u00e9 questa particolare esperienza \u00e8 troppo intensa per essere ripetuta pi\u00f9 volte.\u00bb \"Entertainment Weekly\" assegn\u00f2 all'album una A come voto. Il recensore David Browne fece notare come l'ascoltare la musica alla luce della morte di Cobain fosse \"inquietante\"; aggiungendo: \u00abOltre a indurre un senso di perdita per lo stesso Cobain, \"Unplugged\" esprime una senso di perdita musicale.\u00bb Robert Christgau diede anch'egli al disco una A, scrivendo: \u00abLa performance vocale di Cobain ricorda quella di John Lennon in \"John Lennon/Plastic Ono Band\".\u00bb Agli inizi del 1995, \"MTV Unplugged in New York\" aveva gi\u00e0 sorpassato l'ultimo album in studio dei Nirvana \"In Utero\" (1993) in termini di vendite con 6.8 milioni di copie vendute. \"Rolling Stone\" ha classificato \"MTV Unplugged in New York\" alla posizione numero 313 nella lista dei migliori 500 album di sempre da loro redatta.\nDVD.\nDopo lunga attesa, \"MTV Unplugged In New York\" \u00e8 stato pubblicato anche in versione DVD il 20 novembre 2007. Il DVD contiene l'esibizione integrale della band, incluse due canzoni (\"Something in the Way\" e \"Oh Me\") escluse dalla versione trasmessa in tv. Gli extra contengono l'originale versione del concerto teletrasmessa all'epoca, uno speciale di MTV del 1999 intitolato \"Bare Witness: Nirvana Unplugged\", e cinque brani registrati durante le prove prima dello show: \"Come as You Are\", \"Polly\", \"Plateau\", \"Pennyroyal Tea\", e \"The Man Who Sold the World\".\nTracce.\nExtra (DVD).\nBrani eseguiti prima dello show:"}
{"id": "221545", "revid": "125450102", "url": "https://it.wikipedia.org/wiki?curid=221545", "title": "Aimone di Savoia-Aosta (1900-1948)", "text": "Fu anche re di Croazia con il nome di Tomislavo II, senza per\u00f2 mai prendere possesso del trono.\nBiografia.\nInfanzia.\n \nFratello minore di Amedeo di Savoia-Aosta, terzo duca d'Aosta, Aimone nacque a Torino il 9 marzo 1900 da Emanuele Filiberto, secondo duca d'Aosta, e da Elena di Borbone-Orl\u00e9ans. Suoi nonni erano il re di Spagna Amedeo I e la principessa Maria Vittoria dal Pozzo della Cisterna, mentre suo bisnonno era il re d'Italia Vittorio Emanuele II.\nIl 22 settembre 1904 ricevette il titolo di \"Duca di Spoleto\".\nRegia Marina.\nUscito il 27 aprile 1916 dall'Accademia Navale di Livorno con il grado di guardiamarina, Aimone divenne sottotenente di vascello l'anno successivo. Dal 1916 \u00e8 imbarcato sulle Dante Alighieri, Andrea Doria e Vincenzo Giordano Orsini.\nImpiegato come pilota dal marzo 1918 viene assegnato all'Isola di Sant'Andrea (Venezia) nella 251\u00aa Squadriglia di idrovolanti dotata di Macchi L.3 negli ultimi mesi della prima guerra mondiale, dal 14 giugno ne diventa comandante e fu decorato con una croce di guerra, una Medaglia d'argento al Valor Militare e due di bronzo.\nNell'immediato dopoguerra, il 10 novembre 1918, venne promosso tenente di vascello continuando a volare.\nNel 1920-1921 \u00e8 sulla Roma impegnata in Sud America e nel 1922-1923 sulla Sebastiano Caboto impegnata in Cina.\nDal 9 novembre 1925 diventa capitano di corvetta e dal 1926 al 1928 comanda il ct Quintino Sella.\nNel 1929, passato capitano di fregata il 19 luglio, vent'anni dopo suo zio Luigi di Savoia, duca degli Abruzzi, Aimone organizza una spedizione geografica italiana sul Karakorum insieme ad Ardito Desio. Dopo il rientro \u00e8 addetto allo stato maggiore della divisione speciale dell'ammiraglio Salvatore Denti Amari di Pirajno nel 1930-31 e contemporaneamente collabora alla pubblicazione dei risultati. In seguito comanda il ct Bettino Ricasoli e la 4\u00aa squadriglia nel 1932-33. Successivamente si concentra su studi scientifici, poi nel febbraio 1933 viene trasferito al comando militare delle Isole Brioni e dal 1\u00ba marzo 1934 diventa capitano di vascello.\nIl 24 dicembre 1935 Aimone arriva a Massaua ed assunse il comando delle siluranti nel Mar Rosso.\nDal 1935 al 1936 comanda il \"Pantera\", sede del comando del Gruppo Leggero, in Africa Orientale Italiana.\nContrammiraglio dall'8 novembre 1936, fu comandante della piazza di Pola dal 1937 al 1938.\nDall'ottobre 1938 al novembre 1939 promosso ammiraglio di divisione (anzianit\u00e0 30 dicembre 1938), comand\u00f2 la 4\u00aa Divisione navale e dal 14 novembre 1939 fu promosso ammiraglio di squadra.\nNel 1936 Aimone di Savoia-Aosta inventa i barchini esplosivi M.T.M., mezzi d'assalto che verranno usati dagli incursori dei MAS.\nDal marzo 1940 al maggio 1941 diventa Comandante in capo del dipartimento marittimo dell'Alto Tirreno con sede a La Spezia.\nDopo l'entrata dell'Italia nella seconda guerra mondiale, nel febbraio 1942 fu posto al comando dell'ispettorato generale delle flottiglie MAS (Generalmas), con sede prima a Livorno e poi a Lerici, fino all'8 settembre 1943.\nMatrimonio.\nIl 1\u00ba luglio 1939, in Santa Maria del Fiore a Firenze, spos\u00f2 la principessa Irene di Grecia, figlia del re Costantino I e della regina Sofia. Da questo matrimonio nacque un solo figlio, Amedeo, nato a Firenze il 27 settembre 1943.\nRe di Croazia.\nL'idea di un italiano sul trono di una Croazia indipendente nacque il 9 marzo 1939 quando Galeazzo Ciano ricevette Giuseppe de Bombelles, un agente segreto al servizio di Ante Paveli\u0107. Dopo aver lamentato lo stato pietoso nel quale i serbi tenevano i croati nell'ambito del Regno di Jugoslavia dei Kara\u0111or\u0111evi\u0107, de Bombelles sugger\u00ec come \"ideale per la Croazia: un regno autonomo, con un principe italiano, o, in unione personale con il Re d'Italia\".\nIntanto si parlava anche di proposte ed intese fra alti esponenti politici ungheresi ed italiani affinch\u00e9 Amedeo, il fratello di Aimone, cingesse la corona d'Ungheria, rimasta vacante dopo la sconfitta degli Asburgo al termine della prima guerra mondiale (reggente era l'ammiraglio Mikl\u00f3s Horthy; la morte di Amedeo nel 1942, per\u00f2, fece sfumare il piano di mettere un Savoia sul trono di Budapest).\nIntanto il ministro degli esteri Ciano stese un verbale composto da sei punti circa i piani riguardanti la Croazia:\nIl 26 marzo 1941, il Regno di Jugoslavia aveva aderito al patto tripartito, divenendo di fatto una nazione amica (e quindi non attaccabile) dell'Italia, ma il giorno seguente, il generale Du\u0161an Simovi\u0107 realizz\u00f2 a Belgrado un colpo di Stato che capovolgeva completamente la situazione: rinneg\u00f2 l'alleanza con Italia e Germania, costitu\u00ec un governo favorevole agli angloamericani e dichiar\u00f2 maggiorenne il re Pietro II, sovrano sostenuto dai britannici.\nPer tutta risposta, il 6 aprile 1941 l'aviazione tedesca effettu\u00f2 un pesantissimo bombardamento su Belgrado, cui fece seguito l'invasione del Regno di Jugoslavia, il cui crollo e smembramento furono immediati. Il re Pietro II ed il governo furono costretti a lasciare il paese, costituendo a Londra un governo in esilio. Il 10 aprile 1941 venne proclamata l'indipendenza della Croazia. Il nuovo stato, per\u00f2, non era altro che una nazione fantoccio controllata dall'asse italo-tedesca che comprendeva gran parte della Croazia e della Bosnia ed Erzegovina.\nPoich\u00e9 la Croazia indipendente era priva di una propria dinastia, in quanto l'antico Regno di Croazia era stato incorporato nel Regno d'Ungheria fin dal 1097, e, successivamente, era stato incluso nel nesso dell'Impero austro-ungarico, Ante Paveli\u0107, leader degli Ustascia e capo del governo del nuovo Stato Indipendente di Croazia, rispolver\u00f2 l'idea di un sovrano italiano e si rec\u00f2 in Italia per offrire ufficialmente la corona di capo dello stato ad un principe di Casa Savoia.\n Secondo altri storici, invece, la decisione di nominare un principe italiano per il trono di questo nuovo stato part\u00ec dallo stesso Mussolini, che successivamente convinse Ante Paveli\u0107 ad accettare, in modo da dimostrare alla Germania che l'Italia contava ancora qualcosa.\nVittorio Emanuele III fu preso alla sprovvista, in quanto l'offerta della corona di Croazia era generica e sarebbe spettato a lui stesso, secondo Paveli\u0107 individuare chi avrebbe dovuto portarla. All'epoca erano parecchi i principi maschi in Casa Savoia: escluso ovviamente il principe ereditario Umberto, rimanevano tutti i membri dei rami collaterali Savoia-Aosta e Savoia-Genova.\nFra gli Aosta venne scartato il conte di Torino Vittorio Emanuele, scapolo ed ormai troppo anziano, mentre fra i Genova venne scartato il duca Ferdinando per gli stessi motivi.\nRimasto incerto fra Aimone e Filiberto, duca di Pistoia, Vittorio Emanuele III opt\u00f2 per Aimone. Sempre secondo i diari di Galeazzo Ciano, tale nomina costitu\u00ec una vera e propria tegola in testa per Aimone, che doveva in questo modo congedarsi dalla Regia Marina, la sua vera passione, in quanto tale servizio non era conciliabile con la sua nuova funzione. Aimone, tra l'altro, dichiar\u00f2:\nIl 18 maggio 1941, dopo aver fermamente rifiutato il nome di Zvonimiro II, che assolutamente non gli piaceva, Aimone vinse la riluttanza iniziale, assunse il nome di Tomislavo II e fu designato re dello Stato Indipendente di Croazia.\nAimone, restato in Italia, cre\u00f2 nel suo studio di Firenze un \"ufficio per gli affari croati\" allo scopo di conoscere il paese sul quale avrebbe dovuto regnare.\nLe notizie che pervennero da varie fonti (ambasciata italiana a Zagabria, servizi segreti, rapporti confidenziali e informatori fidati) descrissero lo Stato Indipendente di Croazia come una realt\u00e0 incompiuta non soltanto a livello istituzionale, ma anche sociale e culturale, e descrissero come spaventosa la situazione interna dello stato, caratterizzata da continue persecuzioni ed eccidi da parte degli ustascia di Ante Paveli\u0107, che avevano avviato una vera e propria pulizia etnica contro minoranze nazionali (serbi), avversari politici (comunisti) e minoranze religiose (ortodossi, ebrei e musulmani).\nPer questi motivi e per il fatto che Paveli\u0107 intendeva servirsi di Tomislavo II come di un re fantoccio, Aimone non prese mai possesso del trono di Zagabria e fu sovrano solo titolarmente, non recandosi mai in Croazia e abdicando formalmente alla corona, dopo l'armistizio italiano dell'8 settembre, il 12 ottobre 1943.\nTentativo di pace con le forze alleate.\nIntanto al 1942 risalgono i sondaggi effettuati da Aimone riguardanti la possibilit\u00e0 di una pace separata con gli alleati per rompere l'alleanza con la Germania nazista. Nella primavera di quell'anno Aimone ricevette Alessandro Marieni, viceconsole italiano a Ginevra. A questi manifest\u00f2 l'idea che l'Italia dovesse uscire dalla guerra trattando con gli anglo-americani. Marieni si impegn\u00f2 a tener informato Aimone degli eventuali sviluppi. A Ginevra, Marieni entr\u00f2 in contatto con Victor Farrel, un colonnello inglese che operava sotto la copertura di console per la Gran Bretagna. Mediante lui le trattative entrarono nel dettaglio e ne furono informati anche statunitensi e russi.\nIl 18 dicembre 1942 il ministro degli esteri inglese, Anthony Eden, inform\u00f2 ufficialmente gli ambasciatori americano e russo a Londra che Aimone era pronto, in cambio di determinate garanzie, a guidare una rivolta per spodestare Benito Mussolini. Le garanzie richieste da Aimone erano:\nLe trattative, per\u00f2, si protrassero pi\u00f9 a lungo del previsto, fin quasi alle soglie del 25 luglio 1943, senza giungere mai a conclusione poich\u00e9 il governo britannico non voleva assumersi impegni precisi.\nDuca d'Aosta e seconda guerra mondiale.\nAimone divenne \"Duca d'Aosta\" il 3 marzo 1942 a seguito della morte del fratello Amedeo in un campo di prigionia inglese a Nairobi, in Kenya.\nNel settembre 1943, ammiraglio della Regia Marina, segu\u00ec Vittorio Emanuele III a Brindisi sulla torpediniera Indomito perdendo i contatti con la moglie, che, pochi giorni dopo, partor\u00ec l'unico figlio, Amedeo.\nNegli ultimi mesi della seconda guerra mondiale Aimone, con il Regno del Sud, fu comandante della base navale di Taranto e dell'Ispettorato generale MAS (Mariassalto) e ricevette il grado di ammiraglio di squadra.\nEsilio e morte.\nDopo il referendum istituzionale del giugno 1946, abbandon\u00f2 l'Italia e si trasfer\u00ec in Sudamerica, morendo diciotto mesi dopo a Buenos Aires, colpito da un infarto.\nLa sua salma \u00e8 stata riportata in Italia su interessamento del figlio Amedeo. Inizialmente inumato presso Arezzo, in seguito Aimone venne definitivamente traslato insieme alla moglie Irene (morta nel 1974) nella cripta reale della basilica di Superga, a Torino."}
{"id": "221552", "revid": "486946", "url": "https://it.wikipedia.org/wiki?curid=221552", "title": "Pirogi", "text": ""}
{"id": "221555", "revid": "287204", "url": "https://it.wikipedia.org/wiki?curid=221555", "title": "Andrea Doria (nave)", "text": ""}
{"id": "221556", "revid": "2225", "url": "https://it.wikipedia.org/wiki?curid=221556", "title": "Tetsuo - The Iron Man", "text": ""}
{"id": "221557", "revid": "287204", "url": "https://it.wikipedia.org/wiki?curid=221557", "title": "Aimone di Savoia", "text": ""}
{"id": "221558", "revid": "2225", "url": "https://it.wikipedia.org/wiki?curid=221558", "title": "T\u00eat", "text": ""}
{"id": "221559", "revid": "1605525", "url": "https://it.wikipedia.org/wiki?curid=221559", "title": "Adolphe-Charles Adam", "text": "Autore prolifico di composizioni per l'opera e il balletto, \u00e8 famoso per i balletti \"Giselle\" (1844) e \"Le Corsaire\" (1856), le opere \"Le postillon de Lonjumeau\" (1836) e \"Les Tor\u00e9adors\" (nota anche con il titolo di \"Le tor\u00e9ador ou L'accord parfait\" (1849), nonch\u00e9 la canzone di Natale \"Minuit chr\u00e9tiens\" (1847).\nBiografia.\nLa giovent\u00f9.\nAdolphe-Charles Adam era figlio di Johann Ludwig, professore di pianoforte al Conservatorio di Parigi.\nNon fu in un primo tempo destinato dai suoi genitori allo studio della musica, ma venne inviato molto giovane in un pensionato di Belleville per cominciare gli studi letterari e per diversi anni frequent\u00f2 il liceo \"Napoleone\". In questo periodo frequent\u00f2 in segreto, contro il volere paterno, l'amico compositore Ferdinand H\u00e9rold, apprendendo le basi della musica.\nPoco amante dello studio, fece pochi progressi e non and\u00f2 al di l\u00e0 della quarta classe. Dietro le sue insistenti e reiterate richieste, suo padre acconsent\u00ec infine a ritirarlo dal collegio e a concedergli un maestro di musica, a patto che la composizione rimanesse per lui solo un hobby e non una professione.\nAnche il maestro ebbe a lagnarsi di lui non ca dei suoi professori di greco e latino.\nMusicista d'istinto, gli sembrava pi\u00f9 facile indovinare il meccanismo dell'arte che apprenderlo, d'altronde, poco sorvegliato nel suo studio, godeva di una grande libert\u00e0.\nIn capo a qualche anno si trov\u00f2 nella condizione di poter suonare abbastanza bene il pianoforte e di improvvisare con facilit\u00e0 sugli organi di pi\u00f9 chiese di Parigi, senza aver fatto molto per pervenire a questo risultato e senza essere in grado di leggere speditamente una sola lezione di solfeggio.\nAveva ricevuto qualche lezione di armonia da Jacques Widerkehr e, poco dopo (1817) entr\u00f2 al Conservatorio, luogo in cui non perse le sue cattive abitudini, ma dove infine, grazie all'organizzazione della scuola, perse la sua indolenza.\nDopo aver seguito un corso di armonia sotto Anton\u00edn Reicha, si mise a scrivere arie, duetti, scene intere, poco notevoli dal punto di vista della correttezza dello stile, ma in cui si trovavano delle facili melodie. Fran\u00e7ois-Adrien Boieldieu, che ebbe occasione di vedere questi saggi, credette di scorgervi il germe del talento. Prese Adam con s\u00e9 nel suo corso di composizione e da questo momento il gusto dello studio si risvegli\u00f2 nel giovane musicista. C'era, tra il maestro ed il discepolo, una singolare analogia di spirito e di passione per l'arte, fatta salva la differenza di talento. Tutti e due erano melodisti, tutti e due avevano per qualit\u00e0 dominante l'istinto dell'espressione della parola cantata e l'intelligenza scenica.\nAdam era stato l'allievo che meglio conveniva al modo di insegnare tenuto da Bo\u00efeldieu e questi, a sua volta, il maestro che meglio poteva sviluppare le capacit\u00e0 dell'allievo. Si stabil\u00ec una stretta intimit\u00e0 tra loro sin dal primo incontro, cosa che favor\u00ec i rapidi progressi del giovane compositore sotto la guida dell'autore de \"La dame blanche\".\nGli inizi.\nQuando Adam concorse all'Accademia delle belle arti dell'istituto per il gran premio di composizione, la sezione di musica chiamata a giudicare not\u00f2 la somiglianza del suo stile con quello del suo maestro. Gli fu assegnato il secondo premio per l'opera \"Le mal du pays\". Aveva sperato nel primo, ma non se ne ebbe troppo a male, perch\u00e9, pi\u00f9 che viaggiare col titolo di pensionato dello stato, gli premeva darsi immediatamente alla carriera di compositore drammatico alla quale si sentiva predestinato.\nPer arrivare al teatro non bastava aver compiuto gli studi con qualche successo, poich\u00e9 il talento di un musicista non pu\u00f2 essere apprezzato che sulla scena, e prima bisogna arrivarci. Comprendendo la difficolt\u00e0 di uscire da questo circolo vizioso, Adam non immagin\u00f2 mezzo migliore dell'introdursi a poco a poco nel teatro.\nDapprima sinfonista saltuario del ginnasio drammatico, divenne poi accompagnatore al piano ed ebbe l'opportunit\u00e0 di conoscere alcuni autori diventandone amico. Qualcuno gli scrisse dei versi da mettere in musica, e le graziose melodie che scrisse per \"Le bateli\u00e8r\", \"Caleb\", \"Le Hussard de Felsheim\" e altri vaudeville, divennero popolari e precorsero i suoi pi\u00f9 importanti successi.\nNello stesso tempo in cui si faceva conoscere per queste graziose bagatelle, improvvisava con una prodigiosa fecondit\u00e0 fantasie e variazioni sulla maggior parte delle opere rappresentate a Parigi, particolarmente, \"La muta di Portici\", \"la Fianc\u00e9e\" di Aubert, il \"Mo\u00efse et Pharaon\", \"Le Comte Ory\" e il \"Guglielmo Tell\" di Rossini, \"La dame blanche\", \"Les deux nuits\" di Boieldieu e molte altre.\nLa prima opera che Adam pot\u00e9 portare sulle scene fu \"Pierre et Catherine\", in un atto, fatta rappresentare nel febbraio del 1829 al Teatro dell'op\u00e9ra-comique. Quest'opera fu bene accolta dal pubblico.\nLa carriera.\n\"Danilowa\", altra opera in tre atti, rappresentata nello stesso teatro nell'aprile del 1830, \u00e8 una composizione pi\u00f9 importante, nella fattura della quale si nota pi\u00f9 abilit\u00e0 e che faceva ben sperare per l'avvenire.\nDal 1830 al 1832 si trasfer\u00ec a Londra, dove scrisse prevalentemente balletti per il King's Theater, ricevendo anche un premio per un allestimento del \"Faust\".\nSfortunatamente, per diverso tempo dopo questo iniziale successo, il desiderio di far presto sembr\u00f2 prevalere su quello di far bene, le sue opere si succedevano con rapidit\u00e0, ma rasentavano la faciloneria e il cattivo gusto. Tutto ci\u00f2 fece temere che il compositore non fosse destinato a lasciare una traccia duratura di s\u00e9 nella storia della musica, ma \"le Proscrit\", opera in tre atti, rappresentata il 17 settembre 1833, prov\u00f2 il contrario.\nNel 1834 compose \"Le Chalet\", il suo successo maggiore.\nA questa opera seguirono molti altri lavori teatrali nonch\u00e9 balletti in cui non \u00e8 raro trovare melodie molto graziose, fino al 1845, quando la sua attivit\u00e0 sembra subire una battuta d'arresto.\nNel 1847 con il piccolo capitale accumulato apr\u00ec un proprio teatro, l'Op\u00e9ra-National, che per\u00f2 dovette chiudere dopo soli quattro mesi, trovandosi il fondatore in grande crisi finanziaria. Riusc\u00ec a risollevarsi solo dopo cinque anni, e solo grazie alle royalties delle sue opere pi\u00f9 famose.\nNel 1849 torn\u00f2 sulle scene con le opere \"Toreador\", \"Le fanal\" e il balletto \"La Filleule des F\u00e9es\" con Carlotta Grisi, Marius Petipa e Jules Perrot all'Op\u00e9ra national de Paris, oltre a una moltitudine di altre composizioni, tra cui diverse messe solenni.\nIl suo brano natalizio \"Cantique de No\u00ebl\", meglio conosciuto come \"Minuit, Chr\u00e9tiens\" o con il titolo inglese \"O Holy Night\", divenne un successo internazionale e fu il primo brano trasmesso in radio.\nL'ultimo periodo.\nDecorato con la croce della Legion d'Onore, uomo amabile e di spirito, Adam si era fatto molti amici che seppe conservare anche quando inizi\u00f2 l'attivit\u00e0 di critico per i giornali. Ottenne inoltre nel 1844 di poter succedere a Berton alla guida della sezione di musica, ma non mancavano accanto a questi riconoscimenti, diverse questioni atte a gettare tristezza nel suo animo.\nNon nascondeva a s\u00e9 stesso che i successi ottenuti a teatro erano effimeri perch\u00e9 basati sull'esperienza pratica, piuttosto che ispirati. Mancava loro la distinzione e la qualit\u00e0 delle idee, e sentiva che, pur avendo composto cinquantatr\u00e9 opere e una quantit\u00e0 di altre composizioni, questo non bastava per la sua gloria.\nQuesto fardello potrebbe aver contribuito ad affrettarne la morte, avvenuta improvvisamente a soli 52 anni, senza alcuna avvisaglia di sofferenza. Quel giorno aveva assistito al debutto di una cantante all'Opera e alle dieci si ritir\u00f2 a casa sua. Al mattino seguente fu rinvenuto cadavere nel suo letto."}
{"id": "221560", "revid": "1714743", "url": "https://it.wikipedia.org/wiki?curid=221560", "title": "Edoardo di Savoia", "text": "Bello ed aitante, valoroso guerriero, generosissimo verso i sudditi, si merit\u00f2 il titolo di \"Liberale\".\nOrigine.\nEdoardo, secondo lo storico francese Samuel Guichenon nel suo \"Histoire g\u00e9n\u00e9alogique de la royale maison de Savoie\", era il figlio maschio secondogenito di Amedeo V, Conte di Savoia, d'Aosta e di Moriana, e della sua prima moglie, Sibilla o Simona di Baug\u00e9, che sempre secondo la Samuel Guichenon era l'unica figlia del signore di Baug\u00e9 e della Bresse, Guido II di Baug\u00e9, mentre per quanto riguarda la madre tra gli storici non vi \u00e8 concordanza, ma fu Dauphine di Saint-Bonnet e non Beatrice del Monferrato, figlia di Guglielmo VI del Monferrato; la conferma che la madre di Sibilla fu Dauphine ci \u00e8 data da due documenti del \"Titres de la maison ducale de Bourbon\", il n\u00b0 595, in cui Dauphine (\"Dauphine dame de Saint-Bonnet\") si cita come la madre di Sibilla moglie di Amedeo di Savoia (\"mariage de sa fille Sibille avec Amed\u00e9e de Savoie\") e il documento n\u00b0 607, in cui Dauphine (\"Dauphine dame de Saint-Bonnet le Ch\u00e2teau, femme de Pierre de la Roue chevalier\") viene citata come madre di Sibilla (\"Sibille femme d\u00b4Amed\u00e9e de Savoie\"), la quale Dauphine, ancora secondo Samuel Guichenon, era figlia di Renato di Lavieu, Signore di Saint-Bonnet, di Miribel et di Jordaine (\"fille unique et h\u00e9riti\u00e8re de Ren\u00e9 de Lavieu, chevalier, seigneur de Saint-Bonnet et de Miribel et de Jordaine\") e della moglie (sa femme).&lt;br&gt;Amedeo V di Savoia, secondo Samuel Guichenon, era il figlio maschio secondogenito di Tommaso II, signore del Piemonte, Conte di Savoia, d'Aosta e di Moriana, Conte di Fiandra e di Hainaut e della sua seconda moglie, Beatrice Fieschi, che era la terza figlia femmina di Teodoro Fieschi, conte di Lavagna, e della di lui consorte Simona de Volta di Capo Corso.\nBiografia.\nEdoardo nacque, l'8 febbraio 1284, nella piccola citt\u00e0 di Baug\u00e9, nella Bresse, e, secondo lo storico francese, Jean Fr\u00e9zet, gli fu dato il nome del cugino, Edoardo I d'Inghilterra, figlio della cugina prima di suo padre, Eleonora di Provenza.&lt;br&gt;Nello stesso anno della sua nascita, il fratello primogenito Giovanni moriva e veniva sepolto ad Altacomba.\nIl suo prozio, il conte di Savoia Filippo I, benemerito della Chiesa cattolica, si spense il 15 o il 16 agosto 1285 nel castello di Rossillon nel Bugey, tra Lione e Ginevra; Il necrologio delle \"Maurienne Chartes, Obituaire du Chapitre de Saint-Jean-de-Maurienne\" riporta la morte di Filippo (\"dni Philippi quondam comitis Sabaudie\") il 16 agosto (XVI Kal Sep.); suo padre, Amedeo gli succedette come Amedeo V.\nAll'inizio del 1294 sua madre Sibilla (\"Sibilla comitissa Sabaudi\u00e6, dominaque Baugiaci, uxor illustris viri domini Amedei comitis Sabaudi\u00e6\") fece testamento, che \u00e8 riportato nelle \"Preuves de l'Histoire g\u00e9n\u00e9alogique de la royale maison de Savoie\", in cui destina vari lasciti, tra cui il marito e ai cinque figli ancora in vita, tra cui Edoardo (\" carissimus filium nostrum Eduardum\"), ancora bambino (\"in pupillari \u00e6tate)\" ed a un figlio, che avrebbe dovuto partorire (\"illum quem gestamus in utero\").\nA vent'anni venne mandato dal padre in Francia con gente armata in aiuto del re Filippo il Bello contro i Fiamminghi ove, oltre a prove di valore ebbe la gloria di salvare la persona del re alle prese coi nemici. \nNel 1307 suo padre Amedeo fece testamento, in cui dichiarava suo erede universale \"nel Contado di Savoja\" Edoardo, il maggiore dei figli maschi (\"Odorado suo figlio primogenito\"), e definiva anche i vari lasciti sia ai figli di primo letto, tra i quali Eleonora (\"Eleonora, Margarita, ed Agnes sue figlie\") che eventuali di secondo letto (\"nascituri da Maria di Brabant, sua seconda Consorte\").\nNegli anni che seguirono, Edoardo, secondo lo storico francese, Victor Flour de Saint-Genis, amministr\u00f2 la Savoia, durante le assenze del padre, che si rec\u00f2 in Inghilterra, diverse volte in Francia, nelle sue spedizioni in Italia e durante la difesa dell'isola di Rodi.\nSuo padre, Amedeo V, mor\u00ec nel 1323 mentre si trovava ad Avignone, per incontrare papa Giovanni XXII, per spingerlo a intraprendere una crociata a favore dell'impero bizantino, che stava soccombendo sotto gli attacchi dell'impero ottomano, ma per la stanchezza del viaggio, si ammal\u00f2 ed in pochi giorni mor\u00ec; anche Victor Flour de Saint-Genis, conferma che Amedeo, dopo aver raggiunto il re di Francia, Carlo IV ad Avignone, mor\u00ec poco tempo dopo, il 16 ottobre; le \"M\u00e9moires et documents publi\u00e9s par la Soci\u00e9t\u00e9 d'histoire et d'arch\u00e9ologie de Gen\u00e8ve - tome 9\" confermano la morte il 16 ottobre (\"XVII Kal Nov\") 1323 (m.ccc.xxiij), presso Avignone (\"apud Avinionem\"), di Amedeo (\"D. Amedeus comes Sabaudie\") che fu sepolto ad Altacomba (\"Altecombe\") (oggi rimangono solamente le pietre tombali del conte perch\u00e9 quando l'abbazia fu occupata dai giacobini, questi forzarono la sua tomba e distrussero i resti insieme a quelli di altri rappresentanti dei Savoia), e gli succedette il figlio Edoardo (\"Eduardus de Sabaudia ejus filius\").\nBreve fu il regno di Edoardo, quasi sempre in guerra coi suoi nemici. Assalito dal Delfino del Viennois, dal signore di Faucigny e da altri principi li vinse, ma fu sconfitto l'anno seguente dal Delfino Ghigo VIII e dal fratello, Umberto barone di Faucigny, nella piana di Saint-Jean-le-Vieux (Ain), nella battaglia al castello di Varey nel Bugey (battaglia di Varey), ove fu fatto prigioniero dai nemici, ma immediatamente liberato dai suoi capitani delle guardie; per altri nobili, fatti prigionieri, Edoardo dovette pagare un riscatto, che secondo il Frezet, dovette rinunciare ad alcuni privilegi e vendere castelli e feudi, per riuscire a pagare il riscatto.\nL'anno seguente (1327), Edoardo dovette intervenire nella Moriana, per reprimere sul nascere una rivolta.\nNel 1328 Edoardo fu al seguito del nuovo re di Francia, Filippo VI di Valois, nella campagna di Fiandra, partecipando alla battaglia di Mont-Cassel, dove i ribelli fiamminghi furono solennemente sconfitti. \nA Parigi, per mediazione della vedova di Luigi X, la regina di Francia, Clemenza, concluse un nuovo accordo di pace con il Delfino del Viennois, Ghigo VIII de la Tour-du-Pin, confermato all'assemblea di Amiens del 1329, dove propose la crociata a favore dell'impero bizantino, dove la sua sorellastra, Giovanna era basilissa.&lt;br&gt;Mentre si preparava a seguire il re di Francia ad Avignone per incontrare papa Giovanni XXII, a Gentilly si ammal\u00f2 e improvvisamente mor\u00ec il 4 novembre 1329, all'et\u00e0 di 45 anni.&lt;br&gt;Edoardo fu sepolto all'Abbazia di Altacomba.&lt;br&gt;Avendo Edoardo una sola figlia, nei suoi titoli gli succedette il fratello, Aimone.\nMatrimonio e Discendenza.\nEdoardo, al castello di Montbard, in Borgogna, secondo la \"Histoire des ducs de Bourgogne de la race cap\u00e9tienne, vol. VI\", il 27 settembre 1307, come conferma il \"Continuatio Chronici Guillelmi de Nangiaco\", aveva sposato Bianca di Borgogna, che, secondo la \"Histoire des ducs de Bourgogne de la race cap\u00e9tienne, vol. VI\", Bianca era la figlia femmina secondogenita del Duca di Borgogna e re titolare di Tessalonica, Roberto II e della moglie, Agnese di Francia (1260-1325), che, come ci viene confermato dalla \"Chronique anonyme des rois de France\", era la figlia minore (ultimogenita) del re di Francia, San Luigi IX (1215 \u2013 1270) e di Margherita di Provenza (1221 \u2013 1295), che, come riportato dal \"Vincentii Bellovacensis Memoriale Omnium Temporum\" era la figlia primogenita del conte di Provenza e conte di Forcalquier, Raimondo Berengario IV (1198 \u2013 1245) e della moglie (come risulta dalla cronaca del monaco benedettino inglese, cronista della storia inglese, Matteo Paris (1200 \u2013 1259), quando descrive il matrimonio della figlia Eleonora con il re d'Inghilterra, Enrico III), Beatrice di Savoia (1206 \u2013 1266); dato il grado di parentela degli sposi era stata necessaria una dispensa papale di papa Bonifacio VIII.\n&lt;br&gt;Amedeo da Bianca ebbe una sola figlia:"}
{"id": "221561", "revid": "599013", "url": "https://it.wikipedia.org/wiki?curid=221561", "title": "Gheorghe Mure\u0219an", "text": "Con i suoi 2,31\u00a0m di altezza detiene il record (a pari merito con Manute Bol sebbene Mure\u0219an sia pi\u00f9 alto per una questione di millimetri) di giocatore pi\u00f9 alto nella storia dell'NBA.\nCarriera.\nMure\u015fan, nato in una famiglia povera del distretto di Cluj, gioc\u00f2 a livello universitario nella squadra di basket della Universit\u00e0 di Cluj. Nella stagione 1992-93 gioc\u00f2 da professionista nella lega francese, attirandosi subito le simpatie dei sostenitori e l'interesse degli \"scout\" NBA.\nFu scelto dai Washington Bullets nel draft NBA 1993. Gioc\u00f2 nella NBA dal 1993 al 2000, prima nei Washington Bullets e poi nei New Jersey Nets. Nella stagione 1995-1996 ricevette il NBA Most Improved Player Award, con una media di 14,5 punti, 9,6 rimbalzi, 2,26 stoppate a partita e una percentuale al tiro di 58,4%, la migliore da lui registrata nella NBA. I promettenti risultati delle prime stagioni furono per\u00f2 vanificati da una serie di infortuni, che costrinsero Mure\u015fan ad abbandonare la NBA nel 2000, nemmeno trentenne. Nella sua militanza nella NBA Mure\u015fan ha messo a segno, in media, 9,8 punti, 6,4 rimbalzi, 0,5 assist a partita, con una percentuale del 57,3%.\nDopo aver lasciato la NBA, Mure\u015fan torn\u00f2 a giocare in Francia per altri tre anni, poi rientr\u00f2 negli Stati Uniti e si stabil\u00ec nel New Jersey con la sua famiglia. Oltre alla pallacanestro, Mure\u015fan ha tentato la carriera cinematografica, interpretando il ruolo del protagonista nel film \"My Giant\" del 1998 assieme a Billy Crystal. Inoltre, nel 1999, compare nel video \"My Name Is\" di Eminem. Il suo numero di maglia era il 77: un riferimento alla sua altezza di 7 piedi e 7 pollici."}
{"id": "221562", "revid": "919135", "url": "https://it.wikipedia.org/wiki?curid=221562", "title": "Secante (trigonometria)", "text": "In matematica, la secante di un angolo \u00e8 una funzione trigonometrica definita come il reciproco del coseno dello stesso angolo, ossia:\nDefinizione geometrica.\nData una circonferenza unitaria di centro formula_2, l'angolo al centro formula_3 tale che formula_4, con formula_5, individua su questa un punto formula_6. La retta tangente alla circonferenza in formula_6 interseca l'asse formula_8 nel punto formula_9; si definisce \"secante\" di formula_3 l'ascissa del punto formula_9 cos\u00ec definito (vedi Fig. 2).\nIn un triangolo rettangolo la secante di uno dei due angoli acuti corrisponde al rapporto fra l'ipotenusa e il cateto adiacente: da questa affermazione emerge che la secante corrisponde all'ipotenusa del triangolo rettangolo avente come cateti il raggio della circonferenza unitaria e la tangente dello stesso angolo (vedi Fig. 1); da ci\u00f2, per il teorema di Pitagora, si ottengono le formule:\ncomunque deducibili dalla definizione di secante.\nLa funzione secante \u00e8 definita su tutto formula_14 tranne che nei punti formula_15, con formula_5, mentre la sua immagine \u00e8 tutto l'insieme formula_14 escluso l'intervallo formula_18.\nDimostrazione.\nDimostriamo che formula_20.\nIl triangolo formula_21 \u00e8 simile al triangolo formula_22 (vedi fig.1).\nPer il teorema di Talete vale la proporzione:\nOra\nQuindi:\nda cui\nCalcolo dell'insieme di definizione e dell'immagine.\nI punti formula_30 devono essere esclusi dal dominio, poich\u00e9 la funzione formula_31 si trova al denominatore e si annulla in questi punti. Per quanto riguarda l'immagine, invece, si ha\nossia\nPertanto\nossia\nValori notevoli.\nUna tabella di alcuni valori notevoli pu\u00f2 essere ottenuta facilmente ricordando che formula_36:\nDerivate.\nLa derivata prima della secante, e le sue derivate successive, si ottengono ricordando la sua definizione ed applicando la regola di derivazione di una quoziente:\nRelazione trigonometrica secante-cosecante.\nConseguenza della \"prima relazione fondamentale della trigonometria\" formula_39 \u00e8 la seguente:\nper ogni formula_41 con formula_42.\nLa relazione si ottiene facilmente dividendo la relazione fondamentale per formula_43."}
{"id": "221563", "revid": "31886", "url": "https://it.wikipedia.org/wiki?curid=221563", "title": "Amedeo V di Savoia", "text": "Origine.\nAmedeo, secondo Samuel Guichenon, era il figlio maschio secondogenito di Tommaso II, signore del Piemonte, Conte di Savoia, d'Aosta e di Moriana, Conte di Fiandra e di Hainaut e della sua seconda moglie, Beatrice Fieschi, che era la terza figlia femmina di Teodoro Fieschi, conte di Lavagna, e della di lui consorte Simona de Volta di Capo Corso.&lt;br&gt;Tommaso II di Savoia, secondo lo storico francese, Samuel Guichenon, nel suo \"Histoire g\u00e9n\u00e9alogique de la royale maison de Savoie\", era il figlio maschio terzogenito di Tommaso I, Conte di Savoia, d'Aosta e di Moriana, e della moglie, Margherita o forse Beatrice, che secondo la \"Chronica Albrici Monachi Trium Fontium\" era figlia del Conte di Ginevra, Guglielmo I e della signora di Faucigny, Beatrice.\nBiografia.\nSecondo le \"Europ\u00e4ische Stammtafeln\", vol II, 190 (non consultate), Amedeo sarebbe nato il 4 settembre 1249, ma ci\u00f2 contrasta col fatto che i suoi genitori, secondo Samuel Guichenon, si erano sposati nel 1251 e Amedeo era il secondogenito; il luogo di nascita Castello di Le Bourget-du-Lac, viene confermato anche dallo storico francese, Jean Fr\u00e9zet.\nSuo padre, Tommaso, conte di Savoia assieme al nipote, Bonifacio, mor\u00ec nel 1259; secondo Matteo di Parigi, Tommaso fu avvelenato (\"dicitur potionatus\"). Fu sepolto nel presbiterio della cattedrale di Aosta. Nei titoli di conte di Moriana e signore del Piemonte gli succedette il fratello di Amedeo, il figlio primogenito, Tommaso.&lt;br&gt;Suo cugino, il conte di Savoia, Bonifacio, rimasto solo a governare la contea si riavvicin\u00f2 al partito ghibellino, al cognato Manfredi, reggente del regno di Sicilia.\nAl momento della morte del padre Amedeo ed i due fratelli, Tommaso e Ludovico o Luigi, erano tenuti in prigione nel Comune di Asti; intervenne allora il fratello di sua madre, Beatrice, il cardinale Ottobono Fieschi, futuro papa Adriano V, che con truppe genovesi e altri Guelfi ottenne la liberazione dei tre bambini.\nNel 1263, il conte di Savoia, suo cugino, Bonifacio, fu attaccato alle porte di Torino dalle truppe del comune di Asti, che lo sconfissero e lo fecero prigioniero e dove mor\u00ec per le ferite riportate.&lt;br&gt;Non essendo ancora sposato, Bonifacio non aveva eredi, e la successione sarebbe spettata ai figli maschi del duca Tommaso II, per l'esattezza a suo fratello, il primogenito, Tommaso, che reclam\u00f2 per s\u00e9 la contea e la preminenza sulla famiglia; anche le sorelle di Bonifacio avanzarono pretese; ma alla fine, il fratello di suo padre, Tommaso II, il conte di Richmond e di Romont, Pietro, riusc\u00ec a farsi riconoscere conte di Savoia.\nL'anno dopo, nel 1264, sua zia, Beatrice, contessa consorte di Provenza e di Forcalquier, cit\u00f2 Amedeo ed i fratelli, Tommaso e Luigi (\"Thomam Amedeum et Ludovicum filios quondam Dom. Thome fratris mei\") e la sorella Eleonora (\"Alienore filie predicti comitis Thome\") nel suo testamento come destinatari di un lascito.\nNel 1268, suo zio, il conte di Savoia, Pietro II, fece un ultimo testamento dove chiedeva di essere sepolto ad Altacomba e designava suo successore nella contea il fratello Filippo e inoltre specificava i diversi lasciti per tutti gli altri parenti, come da documento n\u00ba 749 del \"Peter der Zweite, Graf von Savoyen, Markgraf in Italien\" , aggiungendo anche un codicillo, riportato nelle \"M\u00e9moires et documents publi\u00e9s par la Soci\u00e9t\u00e9 d'histoire et d'arch\u00e9ologie de Gen\u00e8ve - tome 7\", ove specificava che i suoi eredi erano il fratello Filippo e la figlia Beatrice.\nSuo zio, Pietro II, il Piccolo Carlo Magno si spense a Pierre-Ch\u00e2tel, il 16 maggio 1268, senza eredi maschi e perci\u00f2 lo stato sabaudo venne ereditato dal fratello Filippo I di Savoia, mentre Pietro venne tumulato nell'Abbazia di Altacomba, in Savoia.\nNel 1270 Amedeo si rec\u00f2 in Gran Bretagna assieme ai suoi fratelli Tommaso e Luigi presso re Enrico III d'Inghilterra (la regina d'Inghilterra era la loro cugina Eleonora di Provenza, figlia della sorella del loro padre, Beatrice), nella speranza di riottenere i feudi inglesi un tempo appartenuti al loro zio Pietro II. Per\u00f2 nel frattempo i feudi erano gi\u00e0 stati riaffidati al principe Edoardo I d'Inghilterra, assente per le crociate (Ottava e Nona); perci\u00f2, in attesa di un accomodamento, il re in cambio garant\u00ec ai fratelli savoiardi una pensione annua di cento marchi, almeno fino al ritorno di Edoardo. Secondo Samuel Guichenon, i tre fratelli tornarono in Inghilterra nel 1275, per discuterne con la zia, Eleonora ed i cugino, Edoardo, ora re d'Inghilterra.\nAmedeo, nel 1273, venne citato assieme al fratello, Tommaso (\"Thome et Amedeo de Sabaudia filiis eiusdem\") e alla madre, Beatrice, ricordata come contessa di Borget (\"domine Comitisse del Borget consanguinee mee\") in quanto si era ritirata a vivere nel Castello di Le Bourget-du-Lac, di propriet\u00e0 del marito Tommaso II in un altro testamento, quello di Adelasia, vedova di Alberto IV signore di La Tour e Coligny, e imparentata coi Savoia.\nA partire dal 1282 era comincia una crisi dinastica in casa Savoia, in seguito alla morte del fratello maggiore di Amedeo, il signore del Piemonte, Tommaso, successore designato del conte di Savoia, lo zio Filippo I, che non aveva figli, ed era gi\u00e0 avanti con gli anni.&lt;br&gt;L'anno successivo mor\u00ec la madre, Beatrice Fieschi; lo storico savoiardo, Fran\u00e7ois Mugnier, nel suo \"Les Savoyards en Angleterre au XIIIe si\u00e8cle et Pierre d'Aigueblanche, \u00e9v\u00eaque d'H\u00e9reford\" riporta che Beatrice (\"la Dame de Bourget\") mor\u00ec tra l'8 e il 9 luglio e fu inumata ad Altacomba). &lt;br&gt;Secondo la tradizione al fratello maggiore, ancora in vita, Amedeo, fu riconosciuto il diritto di ereditare la contea da Filippo I, mentre a Luigi, il minore, venne promesso un appannaggio; anche Edoardo I d'Inghilterra, consultato per la successione sabauda, si dichiar\u00f2 favorevole al giovane Amedeo V, gi\u00e0 duca del Chiablese, dal 1283 anche duca d'Aosta, e gi\u00e0 considerato abile diplomatico.\nMentre il loro zio era morente, Luigi non si accontent\u00f2 di ricevere un porzione minima dei domini sabaudi e, assieme ad altri feudatari cominci\u00f2 la lotta con suo fratello Amedeo, per ottenere di pi\u00f9.\nSuo zio, Filippo I, benemerito della Chiesa cattolica, si spense il 15 o il 16 agosto 1285 nel castello di Rossillon nel Bugey, tra Lione e Ginevra; Il necrologio delle \"Maurienne Chartes, Obituaire du Chapitre de Saint-Jean-de-Maurienne\" riporta la morte di Filippo (\"dni Philippi quondam comitis Sabaudie\") il 16 agosto (XVI Kal Sep.); Amedeo gli succedette come Amedeo V e i dissidi tra Amedeo ed il fratello, Luigi continuarono, finch\u00e9 nel gennaio 1286, i due fratelli giunsero a un accordo: in cambio dell'omaggio feudale, Luigi riceveva dal fratello l'intero Vaud, con il titolo di barone, il paese di Bugey e una pensione annua di 400 lire; mentre al nipote, Filippo, figlio del suo defunto fratello, Tommaso, furono concessi i territori di Pinerolo e Torino (Filippo ne entr\u00f2 realmente in possesso della Signoria del Piemonte, al raggiungimento della maggior et\u00e0, nel 1295, dopo un arbitrato del 1294); lo storico francese, Victor Flour de Saint-Genis, nel suo \"Histoire de Savoie\" riporta che l'arbitrato fu concluso a Lione e regol\u00f2 la spartizione delle eredit\u00e0 dei loro genitori e degli zii, Pietro II e Filippo I.&lt;br&gt;Aveva diviso i domini sabaudi tenendo per s\u00e9 la Savoia e le valli di Susa e di Aosta. Ai figli di Tommaso III di Savoia and\u00f2 il Piemonte, mentre al fratello Ludovico andarono le terre di Vaud. Era la nascita dei due nuovi rami della dinastia, quello di Piemonte e quello di Vaud, che comunque non godettero mai di una vera indipendenza e rimasero sempre vassalli del ramo principale.\nNel 1287 Amedeo, col trattato di Annemasse, firm\u00f2 la pace col conte di Ginevra, Amedeo II.&lt;br&gt;Mentre i rapporti con l'altro vicino il Delfinato furono piuttosto turbolenti; i vari scontri coi conti tra Amedeo e Umberto I del Viennois sono citati nel \"De Allobrogibus libri novem\".&lt;br&gt;Col successore, Giovanni II del Viennois i rapporti furono migliori e nel 1307 fu siglato un accordo.\nNel 1295, Amedeo, fece abbellire il Castello di Chamb\u00e9ry, che aveva acquistato 10 anni prima ed era diventato la sua residenza principale; tra gli artisti che vi lavorarono vi fu anche un allievo di Giotto.\nAmedeo, nel 1304, aveva preso parte alla campagna di Fiandra al seguito del re di Francia, Filippo IV il Bello e dopo la vittoria francese a Mons-en-P\u00e9v\u00e8le, consigli\u00f2 a Filippo il Bello di concedere una tregua che port\u00f2 ad un negoziato di pace.&lt;br&gt;I rapporti col re di Francia, Filippo il Bello, erano tali che Amedeo, nel 1307, fu presente sia al matrimonio della figlia, Isabella col futuro re d'Inghilterra Edoardo, che del figlio, Carlo, con la contessina, Bianca di Borgogna.\nIn quello stesso anno, Amedeo invi\u00f2 truppe in aiuto del Marchese di Ferrara, Modena e Reggio, Azzone, nella guerra contro una \"lega contro gli Estensi\", alla quale avevano aderito anche Verona e Mantova.\nSempre, nel 1307, Amedeo fece testamento, in cui dichiarava suo erede universale \"nel Contado di Savoja\", il figlio, Edoardo (\"Odorado suo figlio primogenito\") e definiva anche i vari lasciti sia ai figli di primo letto che eventuali di secondo letto (\"nascituri da Maria di Brabant, sua seconda Consorte\").\nAmedeo, poi fu nel regno d'Inghilterra, nel 1309, all'incoronazione del cugino, Edoardo II.&lt;br&gt;In quello stesso anno ratific\u00f2, col conte di Ginevra il trattato di pace di Annemasse con un nuovo trattato a Saint-Georges-d'Esp\u00e9ranche; concluse inoltre un nuovo trattato col delfinato, che port\u00f2 al matrimonio di sua figlia, Maria di Savoia con Ugo de La Tour du Pin (\u2020 1329), barone di Faucigny, figlio di Umberto I del Viennois e fratello del delfino, Giovanni II.\nNell'autunno del 1310, Amedeo assieme ai nipoti, il Signore del Piemonte e Principe di Acaia, Filippo I di Savoia-Acaia e il Barone di Vaud, Luigi II, accolse molto calorosamente Arrigo VII, che si recava a Roma per essere incoronato imperatore ed assieme ai nipoti lo segu\u00ec in Italia; anche il delfino Giovanni II fece parte della corte di Arrigo VII. Anche Samuel Guichenon riporta il viaggio di Arrigo VII in Italia ed i suoi rapporti con Amedeo.&lt;br&gt;In quel periodo Amedeo V, oltre che essere riconfermato in tutti i suoi feudi e nel titolo di Marchese d'Italia ottenne l'ambito titolo di Vicario Imperiale per il Nord Italia da Enrico VII di Lussemburgo.\nI rapporti di Amedeo con i re di Francia continuarono ad essere ottimi, sia con Luigi X, detto l'Attaccabrighe, che, con suo fratello, Filippo V detto Il Lungo, di cui fu consigliere e Jean Fr\u00e9zet riporta che fu Amedeo a consigliare a Filippo il Lungo, quando era ancora reggente, nel 1316, di adottare anche in Francia la legge salica, con la quale soltanto i maschi potevano aspirare alla successione al trono, come gi\u00e0 avveniva in Savoia, per cui Filippo, divenne re di Francia e ad Amedeo fu fatto dono di un feudo in Normandia (Giovanna, figlia di Luigi X, con questo espediente fu esclusa dalla successione al trono di Francia).\nNel 1315, Amedeo prese parte alla difesa dell'isola di Rodi, che dal 1309 apparteneva ai Cavalieri Ospitalieri, che erano assediati dall'Impero ottomano di Osman I, dove Amedeo si copr\u00ec di gloria e da questo si ebbe il motto di casa Savoia, FERT acronimo di Fortitudo Eius Rhodum Tenuit (in latino La sua forza preserv\u00f2 Rodi); anche Jean Fr\u00e9zet riporta l'impresa di Rodi.\nAmedeo mor\u00ec nel 1323 mentre si trovava ad Avignone, per incontrare papa Giovanni XXII, per spingerlo a intraprendere una crociata a favore dell'impero bizantino, che stava soccombendo sotto gli attacchi dell'impero ottomano, ma per la stanchezza del viaggio, si ammal\u00f2 ed in pochi giorni mor\u00ec; anche lo storico francese, Victor Flour de Saint-Genis, conferma che Amedeo, dopo aver raggiunto il re di Francia, Carlo IV ad Avignone, mor\u00ec poco tempo dopo, il 16 ottobre; le \"M\u00e9moires et documents publi\u00e9s par la Soci\u00e9t\u00e9 d'histoire et d'arch\u00e9ologie de Gen\u00e8ve - tome 9\" confermano la morte il 16 ottobre (\"XVII Kal Nov\") 1323 (m.ccc.xxiij), presso Avignone (\"apud Avinionem\"), di Amedeo (\"D. Amedeus comes Sabaudie\") che fu sepolto ad Altacomba (\"Altecombe\") (oggi rimangono solamente le pietre tombali del conte perch\u00e9 quando l'abbazia fu occupata dai giacobini, questi forzarono la sua tomba e distrussero i resti insieme a quelli di altri rappresentanti dei Savoia), e gli succedette il figlio Edoardo (\"Eduardus de Sabaudia ejus filius\").\nI possedimenti del Conte Grande durante il suo governo erano aumentati: con una serie di fortunate campagne, aveva sottomesso anche Ivrea e il Canavese, che dai tempi di Arduino I d'Ivrea erano rimasti nelle mani dei suoi successori.\nCon Amedeo V inizi\u00f2 la linea dinastica cosiddetta Branca ducale (ovvero Ramo ducale) poich\u00e9 fu proprio uno dei successori di questa linea, Amedeo VIII di Savoia, a ricevere dall'Imperatore Sigismondo il titolo di Duca. Il ramo si estinse con Carlo Giovanni Amedeo, sesto Duca di Savoia (1488 \u2013 1496) per lasciare il posto alla cosiddetta Branca della Bressa.\nMatrimoni e discendenza.\nAmedeo, il 5 luglio 1272, aveva sposato a Lione, Sibilla de Baug\u00e9, che, secondo Samuel Guichenon, era signora di Baug\u00e9 e della Bresse, figlia unica, nata postuma, di Guido II, ultimo signore di Baug\u00e9 e della Bresse, mentre per quanto riguarda la madre, tra gli storici non vi \u00e8 concordanza, ma fu Dauphine di Saint-Bonnet e non Beatrice del Monferrato, figlia di Guglielmo VI del Monferrato; a conferma che la madre di Sibilla fu Dauphine viene confermato dal documento n\u00ba 595 del \"Titres de la maison ducale de Bourbon\", inerente ad una donazione alla figlia, in cui Dauphine (\"Dauphine dame de Saint-Bonnet\") si cita come la madre di Sibilla moglie di Amedeo di Savoia (\"mariage de sa fille Sibille avec Amed\u00e9e de Savoie\") e dal documento n\u00ba 607 sempre del \"Titres de la maison ducale de Bourbon\", inerente alla conferma della su citata donazione di Dauphine (\"Dauphine dame de Saint-Bonnet le Ch\u00e2teau, femme de Pierre de la Roue chevalier\") alla figlia Sibilla (\"Sibille femme d\u00b4Amed\u00e9e de Savoie\"). Il 7 luglio venne siglato un contratto tra lo zio di Amedeo, il conte di Savoia, Filippo I e Sibilla de Baug\u00e9, che cedeva alla Savoia il feudo di Bourg, ereditato da uno zio; il contratto \u00e8 riportato dalla \"Histoire de Bresse et de Bugey\" di Samuel Guichenon.&lt;br&gt;Amedeo da Sibilla ebbe otto figli:\nDopo essere rimasto vedovo, Amedeo prese un impegno di matrimonio con Alice, figlia di Umberto I del Viennois, come risulta dal documento degli Archivi di Stato: \"Matrimonio tra il Conte Amedeo di Savoia e Alisia figlia di Umberto delfino di Vienna\"; un secondo documento inerente ad una donazione fatta dalla cugina Beatrice di Faucigny ad Amedeo (\"DONAZIONE fatta da Beatrice figlia del Conte Pietro di Savoja Sig.e di Faussign al Conte Amedeo di Savoja suo Cugino\"), conferma l'impegno di matrimonio.&lt;br&gt;Il matrimonio non venne celebrato.&lt;br&gt;Anche Jean Fr\u00e9zet cita questo impegno di matrimonio in un trattato di pace tra i due stati.\nIn seconde nozze Amedeo V di Savoia spos\u00f2, in una data imprecisata, tra il 1297 ed il 1304, come ci conferma la \"Genealogia Ducum Brabanti\u00e6 Ampliata\", Maria di Brabante (1280-1340 circa), la figlia femmina secondogenita del duca di Lorena e del Brabante e duca di Limburgo, Giovanni I di Brabante e della moglie, Margherita di Dampierre o di Fiandra (1251-1285), che sia secondo il \"Iohannis de Thilrode Chronicon\" che secondo il \"Iohannis de Thielrode Genealogia Comitum Flandri\u00e6\" era figlia del Conte di Fiandra e Marchese di Namur, Guido di Dampierre e di Matilde di Bethune, che secondo gli \"Annales Blandinienses\" era figlia ed ereditiera di Roberto VII di Bethune, signore di B\u00e9thune, Termonde, Richebourg e Warneton, e d'Elisabeth de Morialmez.\n&lt;br&gt;Amedeo da Maria ebbe quattro figlie:"}
{"id": "221564", "revid": "256896", "url": "https://it.wikipedia.org/wiki?curid=221564", "title": "Universit\u00e0 di Tokyo", "text": ""}
{"id": "221566", "revid": "78273", "url": "https://it.wikipedia.org/wiki?curid=221566", "title": "Inter F.C.", "text": ""}
{"id": "221568", "revid": "52953", "url": "https://it.wikipedia.org/wiki?curid=221568", "title": "Roncole Verdi", "text": "Roncole Verdi (\"Roncal\" in dialetto parmigiano), gi\u00e0 Le Roncole, \u00e8 una piccola frazione del comune di Busseto, in provincia di Parma.\nLa localit\u00e0 deve la sua notoriet\u00e0 all'essere il luogo natale del compositore Giuseppe Verdi.\nRoncole Verdi dista 3,97\u00a0km dal capoluogo.\nOrigini del nome.\nLa localit\u00e0, detta \"Le Roncole\" fino al 1963, fu in seguito rinominata \"Roncole Verdi\" in onore di Giuseppe Verdi, in ottemperanza a un decreto del presidente della Repubblica.\nStoria.\nIl territorio di Roncole Verdi risultava probabilmente abitato gi\u00e0 nell'et\u00e0 del bronzo dai Terramaricoli, che lasciarono varie tracce nelle zone di Casaroldo di Samboseto, Castione Marchesi e Mont\u00e0 di Roncole.\nSi ha tuttavia certezza che la localit\u00e0 fosse abitata soltanto a partire dall'epoca romana, per una serie di motivazioni: innanzitutto il nome Roncole deriverebbe dal latino \"runcare\", che significava \"sarchiare\", \"dissodare\"; in secondo luogo sono numerosi i reperti archeologici risalenti a tal periodo rinvenuti nella zona, soprattutto nei pressi della Corte delle Piacentine; infine, la suddivisione agricola del territorio ricalca il tipico schema quadrangolare della centuriazione romana.\nLa zona continu\u00f2 ad essere sede di insediamenti umani anche nelle epoche successive, sia nel periodo bizantino che in quello longobardo. La prima chiesa di San Michele Arcangelo fu innalzata nel 1004, a testimonianza della stabilit\u00e0 insediativa raggiunta nel medioevo.\nCon la nascita dello Stato Pallavicino, la storia di Roncole dipese dalla vicina Busseto, di cui condivise le sorti in qualit\u00e0 di sua frazione.\nMonumenti e luoghi d'interesse.\nChiesa di San Michele Arcangelo.\nEdificata in origine nel 1004, la chiesa fu completamente ricostruita in forme barocche tra il XVI e il XVII secolo; al suo interno sono presenti numerose tracce degli affreschi risalenti agli inizi del XVI secolo, riaffiorate durante i restauri novecenteschi; l'edificio ospita inoltre alcuni dipinti ad olio, tra cui la grande tela raffigurante il \"Calvario\" dello scenografo Girolamo Magnani, che viene esposta ogni anno il venerd\u00ec santo; nella chiesa, ove Giuseppe Verdi ricevette il battesimo, \u00e8 infine conservato l'organo settecentesco su cui studi\u00f2 il Maestro da bambino.\nLa lapide commemorativa.\nAlla base dell'antica torre campanaria una targa ricorda un tumultuoso episodio accaduto quando Giuseppe Verdi aveva pochi mesi di vita. Nella primavera del 1814, in seguito alla disfatta napoleonica, le \"orde sanguinarie di Russia e d'Austria\", in alleanza con Gioacchino Murat, compierono razzie nelle campagne intorno alle Roncole. Luigia Uttini, accortasi del pericolo, trov\u00f2 scampo rifugiandosi col figlio in braccio nel campanile, poco distante dalla loro casa-osteria; come riporta la targa, la donna \"scampava il suo piccolo Beppino\" conservando \"all'arte un arcangelo sublime\", \"all'auspicata redenzione d'Italia un bardo potente\" e a Roncole \"una fulgida gloria sicura\".\nCasa natale di Giuseppe Verdi.\nNel 1781 la famiglia di Giuseppe Verdi prese in affitto la casa-osteria in cui il 10 ottobre 1813 sarebbe nato il Maestro, che vi avrebbe trascorso i suoi primi anni di vita. Il modesto edificio, mai modificato da allora, fu trasformato in casa museo e restaurato nel 2001 e soprattutto fra il 2013 e il 2014, con l'aggiunta di strumenti multimediali che consentono, attraverso suoni ed ombre, di ricreare l'atmosfera di quando Giuseppe Verdi era bambino; all'interno, oltre l'ingresso, sono presenti la vecchia cucina, l'osteria, la cantina e l'antica posteria per i cavalli; al primo piano si trovano invece le semplici stanze da letto. Nel piccolo giardino antistante alla casa \u00e8 collocato dal 1913 un busto raffigurante \"Giuseppe Verdi\", scolpito da Giuseppe Cant\u00f9 in occasione del centenario della nascita del Maestro.\nTomba di Giovannino Guareschi.\nAll'interno del cimitero, situato accanto alla chiesa di San Michele Arcangelo, si trova la tomba di Giovannino Guareschi, decorata con una scultura in bronzo raffigurante il volto dello scrittore, realizzata dall'artista Luigi Froni. Nel 2008, in occasione del centenario della sua nascita, vi si svolse la cerimonia commemorativa \"Cento 500 per i 100 anni di Guareschi\", che riun\u00ec una delegazione di appassionati di Fiat 500 d'epoca.\nCorte delle Piacentine.\nA pochi chilometri dal centro abitato sorge una grande corte rurale, costruita in stile neoclassico tra il 1820 e il 1832 per volere del principe Giovanni Vidoni de Soresina, su progetto dell'architetto Luigi Voghera; la struttura, sviluppata attorno a un ampio cortile rettangolare lastricato in mattoni, \u00e8 contraddistinta dal porticato che corre lungo le ali laterali e dall'elegante corpo residenziale centrale su due livelli; la corte agricola fu utilizzata quale set di alcune scene dei film \"Novecento\", del 1976, e \"La luna\", del 1979, entrambi diretti da Bernardo Bertolucci.\nCultura.\nMusei.\nMostra Antologica Permanente \"Tutto il mondo di Guareschi\".\nNel 1952 lo scrittore Giovannino Guareschi acquist\u00f2 un lotto di terreno ai margini del paese, ove edific\u00f2 la propria abitazione; nel 1957 apr\u00ec inoltre, a pochi passi dalla casa natale di Giuseppe Verdi, un'osteria, che fu gestita dal figlio Alberto fino al 1995, quando i locali in precedenza occupati dal ristorante furono concessi in comodato d'uso al \"Club dei Ventitr\u00e9\", associazione di amici e appassionati dello scrittore; l'ex sala da pranzo del livello terreno fu adibita a sede della mostra antologica permanente \"Giovannino nostro babbo\", che espone numerosi libri, disegni, lettere e stampe dello scrittore; inoltre, al primo piano l'ex saletta fu occupata dal centro studi, l'ex cucina dall'archivio Guareschi, composto da 200\u00a0000 documenti, e l'ex lavanderia dalla mediateca e dalla sala per conferenze.\nEventi.\nVerdianeum Festival.\nFra il 1978 e il 1986 ebbe luogo davanti alla casa natale di Giuseppe Verdi il \"Verdianeum Festival\", manifestazione lirica a cadenza annuale curata dal maestro Silvano Frontalini e, per alcuni tempi, dal baritono Aldo Protti; gli spettacoli richiamarono molti appassionati della lirica, provenienti anche dall'estero.\nRoncole Festival.\nDal 2015 si tiene davanti alla casa natale di Giuseppe Verdi il \"Roncole Festival\", manifestazione lirica simile alla precedente, durante la quale vengono eseguiti numerosi duetti, arie, romanze e cori tratti dalle opere del Maestro."}
{"id": "221571", "revid": "1494169", "url": "https://it.wikipedia.org/wiki?curid=221571", "title": "Secante", "text": ""}
{"id": "221572", "revid": "125456057", "url": "https://it.wikipedia.org/wiki?curid=221572", "title": "Maria Pia di Savoia", "text": " Ella fu la terza regina di Casa Savoia sul trono portoghese, dopo Mafalda e Maria Francesca.\nBiografia.\nInfanzia.\nNacque il 16 ottobre 1847 a Torino dal futuro re d'Italia Vittorio Emanuele II e da Maria Adelaide d'Asburgo-Lorena.\nMatrimonio.\nSpos\u00f2 a Lisbona il 6 ottobre 1862 Luigi del Portogallo, da cui ebbe due figli: Carlo e Alfonso Carlo.\nIn occasione delle sue nozze, il padre Vittorio Emanuele II eman\u00f2 un'amnistia che condon\u00f2 la pena al generale Giuseppe Garibaldi, incarcerato nella fortezza di Varignano a seguito della giornata d'Aspromonte.\nRegina del Portogallo e dell'Algarve.\nFu una donna dal carattere bizzarro, ma di grande coraggio: durante una passeggiata vide due ragazzini che stavano per affogare nel Tago; senza indugio si gett\u00f2 in acqua e li trasse a riva. In occasione di un incendio nel teatro dell'opera di Porto si gett\u00f2 fra le fiamme, sfidando la morte per trarre in salvo delle persone. Poich\u00e9 gli abitanti volevano che fosse insignita di un'onorificenza, rifiut\u00f2 rispondendo che il suo gesto era stato il suo ringraziamento per l'ospitalit\u00e0 che la citt\u00e0 di Porto aveva offerto a suo nonno Carlo Alberto.\nUltimi anni e morte.\nDopo l'assassinio del figlio e del nipote il 1\u00ba febbraio 1908, cominci\u00f2 a dar segni di demenza, male che si aggrav\u00f2 dopo la proclamazione della Repubblica, il 5 ottobre 1910. Segu\u00ec il resto della famiglia in esilio, tornando nella sua terra natale, in Piemonte, dove mor\u00ec l'anno seguente.\nFu sepolta a Torino nel Pantheon reale dei Savoia nella basilica di Superga. \u00c8 l'unica regina di Portogallo a non esser sepolta nel Pantheon dei Braganza. Da ultimo le autorit\u00e0 portoghesi ne hanno chiesto la traslazione in Portogallo.\nA Porto le fu dedicato il Ponte Maria Pia. Ad Alghero nel 1934 fu inaugurata un'azienda agricola in suo onore; mantenendone il nome, \"Maria Pia\", oggi vi sorge la principale zona sportiva della citt\u00e0 sarda. A Taranto \u00e8 stata eretto un istituto superiore in onore della principessa.\nAttraversando il comune di Rocca Valleoscura, proveniente da Sulmona (dove soggiorn\u00f2 il 20 ottobre nella villa di don Raffaele Orsini presso l'abbadia dei Celestini) mentre si recava incontro a Garibaldi a Teano, il re Vittorio Emanuele II accolse la preghiera della municipalit\u00e0 e decise di chiamare il paese Rocca Pia, per l'affetto che nutriva per la sua amata figlia Maria Pia. La proposta fu portata in Consiglio Comunale (decurionato) solo il 4 giugno 1863 e autorizzata con Decreto Regio del 10 dicembre 1865.\nDiscendenza.\nLuigi del Portogallo e Maria Pia di Savoia ebbero i seguenti figli:"}
{"id": "221574", "revid": "1086846", "url": "https://it.wikipedia.org/wiki?curid=221574", "title": "William Garbutt", "text": "Caratteristiche tecniche.\nGiocatore.\n\u00c8 stato un'ala.\nCarriera.\nGiocatore.\nNacque a Hazel Grove, un villaggio nel distretto metropolitano di Stockport, nel 1883. Arruolatosi in giovane et\u00e0, inizia a giocare a calcio nella squadra degli Artiglieri dell'esercito.\nDopo il congedo, inizia la sua carriera di calciatore con la maglia del Reading, club per cui gioca nella Southern League dal 1903 al 1905.\nNel dicembre 1905 passa al Woolwich Arsenal, debuttando in First Division il 23 dicembre 1905 contro il Preston North End. Gioca 80 partite, di cui 52 in campionato, pur patendo diversi infortuni. Nel maggio 1908 passa al Blackburn, dove registra 82 presenze in campionato in quattro stagioni. Fu proprio durante il periodo di militanza al Blackburn che si procur\u00f2 un grave infortunio, che compromise il prosieguo della sua carriera; a raccontare i fatti \u00e8 Vittorio Pozzo nelle sue memorie:\nRitorna all'Arsenal nel 1911, peraltro non giocando nemmeno una partita, per infine ritirarsi nel 1912, a 29 anni.\nAllenatore.\nGenoa e parentesi in nazionale.\nNel 1912, dopo il ritiro dal calcio professionistico, si trasferisce a Genova per lavorare presso il Porto. Il 30 luglio 1912 viene assunto come allenatore del . Le ragioni della scelta di un allenatore alla prima esperienza da parte del club ligure (che sino a quel momento si era comunque sempre affidato ad allenatori inglesi) sono incerte. Si \u00e8 ipotizzato che il suo nome fosse stato suggerito da Vittorio Pozzo o che la sua assunzione sia stata sollecitata dall'irlandese Thomas Coggins, che allenava le giovanili del Genoa. L'appellativo \"Mister\" con cui vengono abitualmente indicati i moderni allenatori di calcio viene fatto derivare dal modo in cui Garbutt - da poco giunto sul suolo italiano - veniva salutato ed indicato, appunto \"mister Garbutt\".\nGarbutt rest\u00f2 alla guida del Genoa per oltre quindici anni, dalla stagione 1912-1913 alla stagione 1926-1927 (ad esclusione ovviamente del periodo in cui i campionati furono sospesi in concomitanza con la prima guerra mondiale). Ristruttur\u00f2 il Genoa, introducendo nuovi ritmi di allenamento, con particolare attenzione all'aspetto fisico ed a quello tattico. Garbutt rappresent\u00f2 il prototipo dell'allenatore professionista in Italia, effettuando i primi acquisti di giocatori a titolo oneroso in un calcio ancora dilettantistico. Per un anno, dal 1\u00ba maggio 1913 al 17 maggio dell'anno seguente Garbutt fu anche allenatore della nazionale italiana di calcio, guidandola per sei incontri, tutti amichevoli, con un bilancio complessivo di tre vittorie, due pareggi e una sconfitta.\nGli acquisti di Attilio Fresia (per 400 lire), Aristodemo Santamaria ed Enrico Sardi (per 1600 lire cadauno) dall' provocarono l'accusa di professionismo nei confronti del Genoa e dei giocatori coinvolti, che dovettero scontare alcune squalifiche. Con la societ\u00e0 rossobl\u00f9 vinse i campionati 1914-1915 (campionato interrotto con il Genoa capoclassifica per l'entrata in guerra dell'Italia), 1922-1923 (stagione completata senza una sconfitta) e nel 1923-1924 (anno in cui fu istituito lo scudetto tricolore da apporre sulla maglia di campioni d'Italia).\nL'ultimo contratto tra il Genoa e Garbutt sarebbe scaduto a luglio del 1926, ma l'allenatore fu convinto a restare ancora per una stagione alla guida della squadra rossobl\u00f9. Nonostante l'esito del campionato precedente - ricordato dai tifosi genoani come quello della \"stella\" mancata, a causa della contestata vittoria del Bologna in una triplice finale della Lega Nord condizionata da fattori esterni e pressioni politiche - Garbutt accett\u00f2 di restare ancora per un anno sulla panchina rossobl\u00f9.\nRoma e Napoli.\nNel 1927 Garbutt viene assunto come allenatore della neonata Roma. In due anni vince una Coppa CONI.\nNel 1929, chiamato da Giorgio Ascarelli, passa al Napoli, per partecipare al primo campionato di Serie A a girone unico.\nCambia i metodi d'allenamento, facendo esercitare i giocatori nel dribbling, a colpire la palla di testa ad altezze sempre maggiori e forzando chi usava solo un piede ad usare l'altro obbligandolo ad indossare una sola scarpa durante gli allenamenti; instaura quindi una disciplina ferrea, lasciando poco tempo libero ai suoi calciatori. Ascarelli gli fornisce calciatori come Giuseppe Cavanna, Antonio Vojak e Marcello Mihalich; il suo primo anno con la societ\u00e0 partenopea si conclude con un quinto posto in classifica.\nA Napoli rimane complessivamente sei anni, raggiungendo per due volte il terzo posto in campionato.\nSpagna ed ultimi anni.\nSi trasferisce in Spagna nel 1935, vincendo con l'Athletic Bilbao il campionato alla prima stagione. Rientra in Italia nel dicembre 1936 e, dopo un brevissimo passaggio al , fa ritorno a Genova, rimanendo con i rossobl\u00f9 sino al 1940 e successivamente, dopo la guerra, dal 1946 al 1948, quando si ritira."}
{"id": "221575", "revid": "2225", "url": "https://it.wikipedia.org/wiki?curid=221575", "title": "Tshwane", "text": ""}
{"id": "221577", "revid": "26630", "url": "https://it.wikipedia.org/wiki?curid=221577", "title": "Nabucco", "text": "Nabucco \u00e8 la terza opera lirica di Giuseppe Verdi e quella che ne decret\u00f2 il successo. Composta su libretto di Temistocle Solera, \"Nabucco\" fece il suo debutto con successo il 9 marzo 1842 al Teatro alla Scala di Milano alla presenza di Gaetano Donizetti.\nHa aperto le stagioni operistiche del Teatro alla Scala nel 1946, 1966, 1986. \n\u00c8 stata spesso letta come l'opera pi\u00f9 risorgimentale di Verdi, poich\u00e9 gli spettatori italiani dell'epoca potevano tracciare paralleli tra la loro condizione politica e quella degli ebrei soggetti al dominio babilonese. Questa interpretazione per\u00f2 fu il risultato di una lettura storiografica retroattiva che, alla luce degli avvenimenti storici occorsi, volle sottolineare in senso risorgimentale l'attivit\u00e0 artistica del compositore. La lettura fu incentrata soprattutto sul famosissimo coro \"Va, pensiero, sull'ali dorate\", intonato dal popolo ebraico, ma il resto del dramma \u00e8 invece incentrato sulle figure drammatiche dei Sovrani di Babilonia Nabucodonosor II e della sua presunta figlia Abigaille. \nIl librettista Solera ader\u00ec alla battaglia risorgimentale da posizioni neoguelfe, circostanza che potrebbe giustificare la collocazione di un'autorit\u00e0 di tipo religioso, l'inflessibile pontefice Zaccaria, a capo della fazione ebraica.\nGenesi dell'opera.\nL'opera venne realizzata dopo un periodo travagliato della vita di Verdi, in quanto non solo egli era andato incontro ad un fiasco con la rappresentazione della sua opera \"Un giorno di regno\" il 5 settembre 1840, ma aveva anche subito la morte della moglie Margherita Barezzi e dei figli Virginia e Icilio entrambi di un anno. Ci\u00f2 lo aveva condotto ad un rifiuto totale di comporre brani musicali, se non che venne contattato dall'impresario teatrale Bartolomeo Merelli il quale gli propose un libretto composto da Temistocle Solera. Tale libretto, il quale recava il nome di Nabucco colp\u00ec a tal punto Verdi che accett\u00f2 volentieri di musicare l'opera. Nel 1841 venne completata la partitura musicale e il successivo 9 marzo 1842 l'opera venne messa in scena alla Scala di Milano.\nGli artisti impegnati nella prima furono:\nAccoglienza.\nOttima l'accoglienza di pubblico e critica, ma non cos\u00ec fu a Parigi, dove la critica lament\u00f2 l'eccessivo uso degli ottoni. Cos\u00ec comparve, dopo la prima parigina, il seguente epigramma:\nTrama.\nParte I - \"Gerusalemme\".\nNel Tempio di Gerusalemme, i Leviti e il popolo lamentano la triste sorte degli Ebrei, assediati dal re di Babilonia Nabucodonosor alle porte della citt\u00e0. Il gran profeta Zaccaria cerca di confortare e incoraggiare la sua gente presentando un prezioso ostaggio, Fenena, figlia di Nabucodonosor, che affida in custodia ad Ismaele, nipote del re di Gerusalemme. Ma il giovane \u00e8 sul punto di tradire il suo popolo volendo liberare la prigioniera e fuggire con lei; in passato, mentre si trovava a Babilonia come prigioniero stesso, egli era stato liberato proprio da Fenena, di lui innamorata. Mentre i due stanno organizzando la fuga, giunge nel tempio un drappello dei Babilonesi travestiti da Ebrei guidato dall'altra figlia del re babilonese, Abigaille. \u00c8 anch'ella innamorata di Ismaele e minaccia la sorella di riferire al padre il piano di fuga degli innamorati, ma alla fine si dichiara disposta a tacere a patto che Ismaele rinunci a Fenena e risponda al suo amore. A capo del suo esercito irrompe Nabucodonosor, deciso a saccheggiare la citt\u00e0, e Zaccaria, per fermarlo, minaccia di uccidere Fenena: Ismaele per\u00f2 la strappa dalle mani del gran sacerdote e la consegna sana e salva nelle mani di Nabucodonosor, ma lui, irato, imprigiona gli Ebrei e fa incendiare il tempio.\nParte II - \"L'empio\".\nSola negli appartamenti reali, Abigaille tiene fra le mani una pergamena sottratta a Nabucco, che attesta le sue umili origini di schiava. La sua rabbia esplode in una furia incontenibile alla notizia che Fenena, nominata reggente dal padre, ha dato ordine di liberare tutti gli ebrei. Abigaille accetta l'invito del Sacerdote di Belo di impossessarsi della corona.\nIntanto, prigioniero degli Assiri in Babilonia con tutto il suo popolo, Zaccaria entra in una sala della reggia seguito da un levita che reca le Tavole della Legge e, dopo aver sollecitato Iddio a parlare attraverso il suo labbro, si reca all'incontro con Fenena che ha deciso di convertirsi al Dio degli Ebrei. Vedendo Ismaele, i Leviti gli intimano di fuggire, maledicendolo perch\u00e9 li ha traditi, ma interviene Anna, sorella di Zaccaria, che afferma che il giovane non ha salvato la vita ad un'infedele bens\u00ec ad un'ebrea, giacch\u00e9 la figlia del re nemico Fenena si \u00e8 nel frattempo convertita alla Legge.\nApprofittando del fatto che Nabucco \u00e8 dato per morto in guerra, Abigaille irrompe in scena con il suo seguito e pretende da Fenena la corona, ma il re babilonese si rivela vivo e giunge a riprenderla, poi comincia a deridere il Dio di Babilonia, che avrebbe spinto i babilonesi a tradirlo, e il dio degli Ebrei (Y\u0259h\u014dw\u0101h), ed esige di essere adorato come l'unico Dio, minacciando di morte Zaccaria e gli ebrei se non si piegheranno al suo volere. Subito un fulmine scende sul suo capo, e la corona cade al suolo; Abigaille la recupera e si autoproclama regina a difesa delle sorti dell'Assiria, ma intanto il re comincia a manifestare segni di follia.\nParte III \u2013 \"La profezia\".\nSeduta sul trono accanto alla statua d'oro di Belo, nei giardini pensili di Babilonia, Abigaille riceve l'omaggio dei suoi sudditi. Il Gran Sacerdote di Belo le consegna la sentenza di condanna a morte degli ebrei, e la regina si finge incerta sul da farsi. All'arrivo del re spodestato, con vesti dimesse e con lo sguardo smarrito, l'usurpatrice cambia atteggiamento e gli si rivolge con ironica arroganza, dando ordine di ricondurlo nelle sue stanze, quindi lo avverte di essere divenuta la custode del suo seggio e lo invita perentoriamente a porre il regale suggello sulla sentenza di morte degli ebrei. Il vecchio re la accontenta, ma subito vede il nome di Fenena nell'elenco dei condannati; l'implacabile Abigaille afferma che nessuno potr\u00e0 salvarla in quanto traditrice, e rivendica di essere anch'essa sua figlia. Il re ribadisce la sua vera condizione di schiava, ma la donna, quasi non aspettando altro, trae allora dal seno la pergamena che attesta la sua origine e la fa a pezzi. Ormai tradito e detronizzato, nell'udire il suono delle trombe che annunciano l'imminente supplizio degli ebrei, il re chiama le sue guardie, ma esse giungono per arrestarlo, obbedendo alla nuova regina. Confuso e impotente, Nabucco chiede invano perdono ad Abigaille e invoca piet\u00e0 per la povera Fenena.\nSulle sponde dell'Eufrate, gli ebrei, sconfitti e prigionieri, ricordano con nostalgia e dolore la cara patria perduta (coro: \"Va, pensiero, sull'ali dorate\"), ma il Pontefice Zaccaria li incita a non piangere come femmine imbelli e profetizza una dura punizione per il loro nemico: il Leone di Giuda sconfigger\u00e0 gli assiri e distrugger\u00e0 Babilonia.\nParte IV - \"L'Idolo infranto\".\nNabucodonosor si sveglia da un incubo udendo alcune grida e, credendole segnali di guerra, chiama i suoi prodi a raccolta per marciare contro Gerusalemme. Tornato in s\u00e9, all'udire altre voci che ripetono il nome di Fenena, egli si affaccia alla loggia e vede con orrore la figlia in catene. Disperato, corre alla porta, tenta invano di aprirla e infine, rendendosi conto di essere prigioniero, cade in ginocchio e si rivolge al Dio di Giuda invocando il suo aiuto e chiedendogli perdono. Come in risposta alla sua preghiera, sopraggiunge il fedele ufficiale Abdallo con un manipolo di soldati, restituendogli la spada e offrendosi di aiutarlo a riconquistare il trono.\nNei giardini pensili di Babilonia passa il triste corteo degli ebrei condotti al supplizio. Zaccaria conforta Fenena e la fanciulla si prepara a godere delle gioie celesti. L'atmosfera mistica \u00e8 interrotta dall'arrivo di Nabucco che, alla testa delle sue truppe, ordina di infrangere la statua di Belo. Miracolosamente, \u00abl'idolo cade infranto da s\u00e9\u00bb e tutti gridano al \u00abdivino prodigio\u00bb. Nabucco concede la libert\u00e0 agli ebrei, annunzia che la perfida Abigaille si \u00e8 avvelenata e ordina al popolo d'Israele di costruire un tempio per il suo Dio grande e forte, il solo degno di essere adorato. Mentre tutti, ebrei ed assiri, s'inginocchiano invocando l'\u00abimmenso Jehova\u00bb, entra Abigaille sorretta da due guerrieri: la donna confessa la sua colpa e invoca il perdono degli uomini e di Dio prima di cadere esanime. Zaccaria rivolge a Nabucco l'ultima profezia: \u00abServendo a Jehova sarai de' regi il re!\u00bb.\nVocalit\u00e0 dei personaggi femminili.\nAbigaille.\nLa parte di Abigaille \u00e8 una delle pi\u00f9 impervie che Verdi abbia composto per la voce di soprano: richiede un soprano drammatico di inusitata potenza e flessibilit\u00e0 e buone agilit\u00e0; il ruolo impone anche difficolt\u00e0 tecniche rilevanti (do sovracuti da emettere scoperti a voce piena o in \"pianissimo\", trilli di forza, salti d'ottava considerevoli, attacchi sulle note gravi, tessitura onerosa), funzionali a mettere in luce il carattere iracondo della principessa.\nTra le pi\u00f9 celebri Abigaille spiccano Maria Callas, Anita Cerquetti, Elena Souliotis, Ghena Dimitrova, Maria Dragoni, Marija Hulehina e, recentemente Ekaterina Metlova (che ha interpretato con successo tale ruolo nel 2015 all\u2019Opera de Oviedo, nel 2016 alla Deutsche Oper Berlin, nel 2017 all\u2019Oper Stuttgart e nel 2018 ancora alla Deutsche Oper Berlin).\nFenena.\nIl ruolo della figlia legittima di Nabucco, richiede invece una voce di mezzosoprano morbida e ben calibrata dal timbro brunito. \u00c8 stato un ruolo interpretato finora da vari mezzosoprani celebri quali Giulietta Simionato, Fiorenza Cossotto e Lucia Valentini Terrani.\nOrganico orchestrale.\nLa partitura di Verdi prevede l'utilizzo di:\nDa suonare sul palco:\nDedica.\n\u00abPosto in musica e umilmente dedicato a S.A.R.I. la Serenissima Arciduchessa Adelaide d'Austria il 31 marzo 1842 da Giuseppe Verdi.\u00bb\nParte corale per \"Va pensiero\" e \"Immenso Jehova\".\nPresso il Museo Teatrale alla Scala \u00e8 conservata una versione solo corale delle due famose pagine. Trascritta come omaggio alla Nobildonna Emilia Morosini (datata marzo 1842) questa versione per solo coro differisce solo in piccolissime varianti da quella contenuta nel manoscritto completo dell'opera.\nInnanzitutto, come gi\u00e0 fatto notare da Roger Parker, vi compare la lezione \"Va pensiero sull'ali dorate\", mentre il manoscritto completo riporta \"ale dorate\".\nInoltre, il celebre \"Va pensiero\" termina con un crescendo invece che con il tradizionale diminuendo."}
{"id": "221580", "revid": "2014155", "url": "https://it.wikipedia.org/wiki?curid=221580", "title": "Filippo V di Spagna", "text": "Era infatti nipote del re Luigi XIV di Francia e sal\u00ec al trono di Spagna perch\u00e9 sua nonna, la regina Maria Teresa, moglie del Re Sole, era figlia di primo letto di Filippo IV di Spagna e sorellastra dell'ultimo re spagnolo della dinastia degli Asburgo, Carlo II di Spagna.\nBiografia.\nInfanzia.\nEra il secondo figlio di Luigi, il Gran Delfino e di Anna Maria di Baviera.\nNacque a Versailles il 19 dicembre 1683 e fu investito del titolo di Duca d'Angi\u00f2.\nRe di Spagna.\nIl 1\u00ba novembre 1700 moriva il re di Spagna Carlo II, che era prozio di Filippo in quanto fratello di sua nonna. Cinque giorni dopo, per disposizione testamentaria del defunto re, il diciassettenne duca d'Angi\u00f2 veniva proclamato nuovo re di Spagna a condizione esplicita che avrebbe rinunciato per sempre ai suoi diritti e quelli dei suoi discendenti sulla corona francese.\nSe egli avesse rifiutato, la corona spagnola sarebbe andata a suo fratello minore Carlo, duca di Berry o all'arciduca Carlo d'Austria.\nEntrambi i pretendenti avevano diritti legali per il fatto che il nonno, re Luigi XIV di Francia, e il padre di Carlo d'Austria, cio\u00e8 l'imperatore Leopoldo I d'Asburgo erano entrambi mariti delle sorelle di Carlo II di Spagna. Filippo aveva i maggiori diritti poich\u00e9 sia la bisnonna che la nonna erano pi\u00f9 anziane rispetto a quelle dell'arciduca Carlo d'Austria. Comunque il ramo austriaco rivendicava il fatto che la nonna di Filippo aveva rinunciato a suo tempo ai suoi diritti e quelli dei suoi discendenti sul trono spagnolo, in conseguenza del suo contratto di matrimonio. La parte francese controbatteva sulla invalidit\u00e0 di tale ultima disposizione poich\u00e9 la dote di tale matrimonio non era mai stata pagata.\nTrono contestato e guerra di successione.\nPoich\u00e9 Carlo II di Spagna non aveva avuto figli dalle due mogli, gi\u00e0 molto tempo prima che egli scomparisse le grandi monarchie d'Europa avevano cominciato ad avanzare varie ipotesi di successione, ratificate in accordi segreti. Tutte le ipotesi formulate avevano come obiettivo principale lo smembramento della grande potenza economica e militare della Spagna: l'impero spagnolo, infatti, se fosse stato unito integralmente a uno qualunque dei troni delle grandi potenze europee, avrebbe fatto spostare certamente l'asse dell'equilibrio politico-militare, nonch\u00e9 quello economico, a favore di quest'ultimo.\nIn punto di diritto, l'eredit\u00e0 sarebbe toccata all'infanta di Spagna Maria Teresa, moglie di Luigi XIV di Francia, la quale aveva, per\u00f2, rinunciato alla successione, prima di morire nel 1683. Luigi XIV non riteneva valida questa rinuncia e appoggiava, per questa ragione, le pretese del figlio, il Delfino di Francia Luigi, e dei figli di costui, Luigi e Filippo (quest'ultimo fu appunto la figura designata dal testamento di Carlo II). Ad avanzare pretese non del tutto illegittime sul trono di Spagna c'erano poi l'imperatore Leopoldo I, cognato di Carlo II e rappresentante del ramo austriaco degli Asburgo, e il principe elettore di Baviera.\nCarlo II d'Asburgo, nel fare testamento, aveva adottato proprio l'unica soluzione rigettata unanimemente da tutti gli altri regnanti, seppur vincolata alla rigida, formale e sostanziale separazione delle relative corone: lasciare indivisa la propria eredit\u00e0 nelle mani di un solo soggetto, in questo influenzato dalla moglie Maria Anna del Palatinato-Neuburg e dai consigli degli inviati papali.\nPoich\u00e9 il designato Filippo d'Angi\u00f2, sostenuto dal re di Francia, non avrebbe mai rinunciato ai benefici testamentari di cui era stato gratificato da Carlo II, si giunse al ricorso alle armi. La Guerra di successione spagnola, come fu chiamato il conflitto, inizi\u00f2 con la grande alleanza dell'Aja del 7 settembre 1701, con la quale l'Inghilterra, i Paesi Bassi e l'Austria si impegnavano a impedire che le volont\u00e0 testamentarie del defunto re di Spagna' trovassero definitiva attuazione: sarebbe stato infatti molto difficile fronteggiare un'unica sovranit\u00e0 borbonica da entrambe le parti dei Pirenei.\nLa guerra si svilupp\u00f2 con alterne vicende fino al 1713, quando, dopo lunghe e laboriose trattative protrattesi per circa un anno, il 13 luglio fu firmato il trattato di pace di Utrecht tra la Francia, da una parte, e l'Inghilterra, il Portogallo, la Prussia, i Paesi Bassi e la Savoia, dall'altra.\nLa parola fine alla guerra di successione spagnola tuttavia fu posta solo quando anche l'Austria sottoscrisse il trattato di pace con la Francia: ci\u00f2 avvenne il 6 marzo 1714 nella citt\u00e0 di Rastadt.\nRegno.\nPolitica interna.\nAnche se a Filippo V fu concesso infine di rimanere sul trono di Spagna, egli dovette cedere il possesso di Minorca e Gibilterra alla Gran Bretagna, e dei Paesi Bassi Meridionali, di Napoli, del ducato di Milano e della Sardegna, alla famiglia austriaca degli Asburgo. La Sicilia e una parte del milanese and\u00f2 ai Savoia. L'egemonia spagnola, che gi\u00e0 lungo tutto il '600 era calata a motivo della crescente rivalit\u00e0 olandese e inglese (soprattutto nell'ambito del commercio con le Americhe), sub\u00ec in questa guerra un ulteriore indebolimento. Tuttavia, ripresasi dalla sconfitta nella guerra di successione spagnola, la Spagna di Filippo V, guidata dal governo del cardinale Giulio Alberoni, occup\u00f2 la Sardegna e la Sicilia, scatenando cos\u00ec la guerra della Quadruplice Alleanza (1717) che vide Inghilterra, Francia, Austria e Paesi Bassi avversarie della Spagna e si concluse tre anni dopo con la sconfitta spagnola.\nProstrato per la sconfitta Filippo V abdic\u00f2 in favore di Luigi di Spagna, suo primogenito, ma fu costretto a tornare sul trono pochi mesi dopo in seguito alla morte del figlio per vaiolo.\nSuccessivamente Filippo si adoper\u00f2 per aiutare la dinastia borbonica a riconquistare territori durante la guerra di successione polacca e la guerra di successione austriaca, con la riconquista di Napoli e della Sicilia dall'Austria, e di Orano dagli ottomani. Per questo si alle\u00f2 all'Austria di Carlo VI, e alle due potenze si aggiunse poi anche la Russia. Ma ci\u00f2 provoc\u00f2 una reazione che condusse alla alleanza fra Inghilterra, Francia, Paesi Bassi e Prussia. La situazione politica degener\u00f2 e sfoci\u00f2 nella guerra anglo-spagnola del 1727, durante la quale Filippo V tent\u00f2, senza risultato, di recuperare al regno di Spagna la rocca di Gibilterra. Verso il termine del suo regno, gli spagnoli difesero con successo i territori dei Caraibi dall'invasione britannica nella guerra di Jenkins Ear. Durante il suo regno la Spagna cominci\u00f2 a risollevarsi dal ristagno in cui era caduta sotto gli ultimi Asburgo.\nRiforme politiche e amministrative.\nIl regno di Filippo V segn\u00f2 la svolta rispetto al rapporto tra Madrid e il resto delle provincie spagnole.\nSe infatti gli Asburgo in genere avevano rispettato le autonomie locali e le fonti giuridiche locali, i Fueros, Filippo V impose una politica fortemente centralistica.\nFulcro di tale politica furono i Decreti di Nueva Planta emanati nel 1707 ed emendati ancora nel 1716 che abolivano il Regno di Aragona e di Regno di Valencia, il Regno di Maiorca e la Contea di Barcellona, le fonti giuridiche locali e le assemblee consultive locali, le \"Cortes\".\nAl posto dei detti regni i decreti istituivano un pari numero di Provincie, governate da un Capitano generale e da un'udienza, responsabili verso il governo della gestione economica e amministrativa; furono, inoltre, istituiti i Comuni e la figura del Sindaco.\nAnche il governo centrale fu riformato: furono soppressi il Supremo Consiglio della Corona d'Aragona, il Consiglio d'Italia e il Consiglio delle Fiandre, mentre nacquero i Dipartimenti di Stato, antesignani degli attuali ministeri, composti da funzionari nominati dalla corona e coordinati nella persona del Segretario di Stato.\nInfine, nel 1713, furono cambiate le norme successorie attraverso l'introduzione della Legge salica per impedire che dinastie straniere attraverso un'ascendenza femminile potessero ottenere il Trono, sebbene Filippo V avesse ottenuto la corona proprio per via di una discendenza femminile dal ramo degli Asburgo di Spagna.\nGestione economica e finanziaria.\nFilippo V aveva ereditato da Carlo II d'Asburgo una Spagna in forte ritardo economico; ritardo dovuto principalmente a un inefficiente sistema fiscale, alla maggiore debolezza del sistema commerciale e produttivo rispetto agli altri paesi europei e al contrabbando.\nPer risolvere tali problemi Filippo V attu\u00f2 una politica mercantilista proibendo l'esportazione di grano e di prodotti tessili, abolendo i dazi doganali interni, gi\u00e0 ridotti da Carlo II, e istituendo un solido sistema doganale.\nLo stesso sistema fiscale fu riorganizzato seguendo il modello francese basato sulla figura dell'intendente: un funzionario dipendente e stipendiato dallo Stato affinch\u00e9 riscuotesse le tasse di un determinato distretto.\nSi segnal\u00f2 inoltre l'abolizione di alcuni privilegi fiscali dei ceti privilegiati e la diminuzione, attuata nel 1723, dell'imposta del Quinto del rey.\nNumerose cure furono dedicate ai rapporti commerciali con l'impero d'oltremare, per quanto l'istituzione di societ\u00e0 per azioni con lo scopo di finanziare i commerci con le Indie sul modello della Compagnia delle Indie Inglese e Olandese fu piuttosto fallimentare, cos\u00ec come fall\u00ec il tentativo di ridurre il contrabbando, incentivato dal Trattato di Utrecht, che concedeva all'Inghilterra il diritto del vascello di permesso e il monopolio dell'Asiento.\nFilippo V favor\u00ec e promosse il commercio atlantico della Spagna con i possedimenti americani. In questo ambito sorsero importanti figure della storia navale spagnola, tra cui spiccava il corsaro Amaro Pargo. Filippo V benefici\u00f2 spesso il corsaro nelle sue incursioni commerciali e corsare: concesse un ordine reale dato al Palazzo Reale di El Pardo a Madrid nel settembre del 1714, in cui lo nominava capitano di una nave commerciale diretta a Caracas. Intercesse inoltre nella liberazione di Amaro durante la sua detenzione dalla Casa de Contrataci\u00f3n di Cadice e lo autorizz\u00f2 a costruire una nave diretta a Campeche, armata come una nave corsara.\nRiforme dell'istruzione.\nDurante il suo regno Filippo V cerc\u00f2 di ridurre l'influenza del clero sulla societ\u00e0 spagnola attraverso un maggior controllo dello Stato sul sistema scolastico ma tale politica rest\u00f2 in gran parte inefficace.\nInfatti, data la mancanza di insegnanti competenti, l'istruzione rimase nelle mani degli ordini religiosi specialmente in quelle dei Gesuiti e dei Domenicani anche se nacquero istituti come il \"Collegio delle miniere\" per formare i tecnici minerari attraverso anche l'uso di borse di studio mentre in tutte le universit\u00e0 furono aumentate le cattedre delle materie scientifiche.\nRiforme militari.\nAltro campo di intervento del re fu l'esercito che, al momento dell'ascesa al trono, versava in condizioni disastrose sia per numero di effettivi sia per l'arretratezza del modello del Tercio.\nDate le esigenze della guerra la prima preoccupazione del re fu l'aumento degli effettivi che si attu\u00f2 ricorrendo all'arruolamento di truppe mercenarie straniere e alla coscrizione di 1 uomo ogni 15.\nNel 1704 il Tercio fu definitivamente sostituito dallo schieramento francese basato su brigate, battaglioni e reggimenti; fu introdotta un'unica uniforme, standardizzato l'armamento con l'adozione del fucile con baionetta e istituito un corpo di artiglieria separato dalle truppe di linea.\nInfine venne curato l'addestramento degli ufficiali con l'istituzione di diverse scuole e accademie militari tra cui quella di Toledo tuttora esistente.\nAnche la Marina militare spagnola ricevette numerose cure grazie all'opera del ministro Ensenada: furono istituiti i cantieri navali di Cadice e di El Ferrol e adottato l'uso di moderne navi di linea e di fregate.\nGiulio Alberoni.\nPrincipale esponente della politica estera spagnola tra il 1714 e il 1720 fu il segretario di Stato Giulio Alberoni; il quale, nativo del Ducato di Parma e Piacenza, dopo aver intrapreso una fortunata carriera nel clero, era divenuto, negoziando per conto del Duca, dapprima il fiduciario del generale francese Luigi Giuseppe di Borbone-Vend\u00f4me, poi del Re, del quale, con l'aiuto di Marie Anne de La Tr\u00e9moille, \"Camarera Mayor\" della defunta regina Maria Luisa di Savoia, prima moglie di Filippo V, aveva combinato il matrimonio con Elisabetta Farnese.\nL'influenza di Alberoni sulla Regina e sul Re fu tale da divenire nei fatti il vero \"dominus\" della politica spagnola del tempo, che era basata su un punto: la riconquista dei territori perduti in Italia a seguito dei trattati di Utrecht e Rastatt per creare stati satelliti alla Spagna e quindi riottenere il controllo del Mediterraneo.\nNel 1717, approfittando del fatto che l'Austria era impegnata nella guerra contro i Turchi in Ungheria, Alberoni sped\u00ec una squadra navale spagnola in Sardegna, allora possedimento austriaco, e senza colpo ferire vi fece sbarcare un corpo di spedizione che conquist\u00f2 l'isola.\nImpossibilitata a reagire, l'Austria chiese aiuto alla Gran Bretagna, alla Francia e ai Paesi Bassi, ma queste potenze, preoccupate per via dell'espansione austriaca durante la Guerra di Successione e della vittoria di Eugenio di Savoia nella Battaglia di Petervaradino, non intervennero ma posero una proposta di compromesso a tutto vantaggio della Spagna che avrebbe riottenuto Napoli e la Sicilia, mentre la Sardegna avrebbe compensato i Piemontesi, ed oltre a ci\u00f2 il principe Carlo sarebbe stato qualificato come erede dei Farnese e dei Medici.\nAlberoni, convinto della propria superiorit\u00e0, rifiut\u00f2 l'accordo e l'anno successivo invase la Sicilia senza che le forze piemontesi riuscissero a contrastarlo. A tale punto Francia, Gran Bretagna, Austria e Paesi Bassi costituirono la Quadruplice Alleanza e dichiararono guerra alla Spagna.\nLa marina militare spagnola fu sconfitta a Capo Passero e la Francia mobilit\u00f2 un esercito sui Pirenei; Elisabetta Farnese e Filippo V allora, timorosi di subire ulteriori perdite territoriali, accettarono un accordo di compromesso che, previo l'obbligo di licenziare Alberoni, riconosceva al principe Carlo la qualifica di erede del Granducato di Toscana e del Ducato di Parma, ma la Spagna avrebbe dovuto riconsegnare ai piemontesi la Sardegna e agli austriaci la Sicilia.\nLa sconfitta fu un grave colpo per il Re, che piomb\u00f2 in una forte crisi depressiva e, conscio di non potere governare in una condizione cos\u00ec compromessa , abdic\u00f2 il 10 gennaio del 1724 in favore del figlio Luigi I che, tuttavia, regn\u00f2 per sette mesi soltanto prima di morire di vaiolo.\nA tal punto, pressato dalla moglie e dal fatto che il figlio secondogenito non era ancora adulto, Filippo decise di ritornare sul trono.\nPolitica estera.\nDopo aver ripreso il potere, Filippo V firm\u00f2, nel 1725, un trattato di pace con Carlo VI d'Austria in modo da chiudere le pendenze rimaste con l'Austria e concentrarsi sul conflitto latente con la Gran Bretagna; conflitto divenuto poi reale con la Guerra anglo-spagnola (1727-1729).\nTale rivalit\u00e0 derivava ovviamente dalla volont\u00e0 spagnola di stroncare il contrabbando inglese e le concessioni fatte a seguito di Utrecht ma il conflitto fu inconcludente e conferm\u00f2 lo status quo ante sancito dalla convenzione di El Pardo (1728).\nA causa, tuttavia, del mancato aiuto da parte austriaca la sola conseguenza di questo breve conflitto fu il riavvicinamento della Spagna alla Francia il cui grande artefice fu Jos\u00e9 Pati\u00f1o Rosales mentre per converso l'Inghilterra rinnovava gli accordi con l'Austria.\nIn questo nuovo corso fu firmato il primo Patto di famiglia tra i Borbone spagnoli e francesi, vera e propria alleanza difensiva e offensiva che fu sperimentata nel contesto della Guerra di successione polacca.\nL'intervento nella Guerra di successione polacca prima e nella Guerra di successione austriaca poi, era dovuto all'obbiettivo perseguito con particolare vigore da Elisabetta Farnese ovvero porre i propri figli su troni in Italia mantenendoli al contempo legati al regno di Spagna.\nTrattati.\nAlla stesura del trattato, concluso nel Aranjuez il 1\u00ba maggio del 1745, parteciparono: Sebasti\u00e1n de la Cuadra a nome di Filippo V di Spagna, Luis Baureal Guerapin Guido, a nome del re Luigi XV di Francia, Reggio e Stefano Gravina, per conto di Carlo VII di Napoli e Girolamo Grimaldi su incarico della Repubblica di Genova.\nPatti di famiglia.\nI Patti di famiglia furono una serie di accordi di cooperazione stipulati in momenti diversi del XVIII secolo tra le monarchie di Spagna e Francia. Devono il loro nome al rapporto di parentela tra i Re firmatari, tutti quanti appartenenti alla dinastia borbonica.\nTali alleanze videro nuovamente il ritorno della Spagna, come alleata della Francia, nelle guerre europee del tempo:\nMorte.\nFilippo V mor\u00ec nel 1746, e gli succedette il figlio di primo letto Ferdinando VI. Per suo espresso desiderio, il Re non fu sepolto nella cripta del Monastero dell'Escorial, come costume per i re della Casa d'Asburgo, e dei successori dello stesso Filippo (salvo Ferdinando VI di Spagna), ma prefer\u00ec una piccola chiesa sita nel Palazzo Reale di La Granja di San Ildefonso, a pochi chilometri da Segovia: il luogo dove Filippo V prefer\u00ec governare effettivamente l'impero.\nMatrimoni e discendenza.\nIl 2 novembre 1701 spos\u00f2 Maria Luisa di Savoia, dalla quale ebbe quattro figli:\nSpos\u00f2 in seconde nozze, il 24 dicembre 1714, Elisabetta Farnese, dalla quale ebbe sette figli:"}
{"id": "221581", "revid": "2014155", "url": "https://it.wikipedia.org/wiki?curid=221581", "title": "Luigi I di Spagna", "text": "Salito al trono dopo l'abdicazione di suo padre Filippo V, la breve durata del suo regno (appena sette mesi) fu senz'altro uno dei pi\u00f9 brevi nella storia della Spagna e di altri sovrani, nonch\u00e9 poco significativo a livello di politica nazionale ed estera.\nLuigi, pur dedicandosi volentieri agli affari di stato, ebbe sempre una certa intrusione da parte dei genitori nel suo governo, anche se alcuni dei suoi ministri e consiglieri tentarono di effettuare delle riforme interne per emancipare il giovane dalla tutela paterna. Morto senza eredi dopo un travagliato matrimonio con Luisa Elisabetta di Borbone-Orl\u00e9ans, il trono torn\u00f2 a suo padre Filippo V.\nBiografia.\nInfanzia.\nNato al Palacio del Buen Retiro, a Madrid, Luigi era il figlio primogenito del sovrano regnante Filippo V di Spagna e di sua moglie Maria Luisa di Savoia. Venne battezzato coi nomi di Ferdinando Giuseppe Luigi Filippo in onore di sue due grandi antenati, Luigi IX di Francia e Ferdinando III di Castiglia. Per linea paterna, egli era discendente di Luigi XIV di Francia di cui era pronipote, mentre per parte di madre era nipote di re Vittorio Amedeo II di Savoia.\nLuigi fu il primo Borbone a nascere in terra spagnola, fatto che lo rese sempre positivamente simpatico agli spagnoli. La sua nascita, avvenuta proprio nel bel mezzo della Guerra di successione spagnola, serv\u00ec a suo padre Filippo V come una forma di propaganda per proporsi come valido candidato al trono, in grado di continuare una dinastia in Spagna. Il giorno della sua nascita, quando lo present\u00f2 alla corte, suo padre Filippo V disse in spagnolo: \"\u00a1\u00c9ste es Luisillo, vuestro paisano!\" (\"Questo \u00e8 il piccolo Luigi, vostro compaesano!\"). Nell'aprile del 1709, Filippo V, malgrado l'et\u00e0 di soli due anni, lo fece proclamare erede al trono spagnolo col titolo di Principe delle Asturie. \nNel 1714, quando Luigi aveva appena sette anni, sua madre mor\u00ec lasciando lui ed i suoi fratelli, Ferdinando e Filippo Pietro. Questo fatto prov\u00f2 profondamente Luigi che come gli altri membri della sua famiglia soffr\u00ec di frequenti carenze affettive. Il 24 dicembre 1714, il re di Spagna e padre di Luigi, spos\u00f2 la giovane erede del Ducato di Parma, Elisabetta Farnese, la quale dimostr\u00f2 sempre un affetto particolare per i figli avuti dal precedente matrimonio del marito. La nuova regina affid\u00f2 i figli dapprima alla guida di Marie-Anne de La Tremoille, principessa \"des Ursins\", mentre l'educazione venne fornita dal cardinale Giulio Alberoni il quale deleg\u00f2 a rappresentarlo il gesuita francese Ignace de Labrussel. Durante gli anni degli studi scolastici, Luigi non dimostr\u00f2 alcun particolare interesse per le materie ordinarie, mentre appariva pi\u00f9 interessato alla musica e soprattutto alla danza; si poteva dire che fosse genericamente amante delle arti.\nDi lui ci ha lasciato un colorito e veritiero ritratto, quando ancora era principe delle Asturie, il duca di Saint-Simon:\nA partire dai quattordici anni Luigi inizi\u00f2 ad organizzare autonomamente la sua vita a palazzo, che condusse con una certa sregolatezza per l'epoca. Spesso lo si poteva cogliere a rubare i frutti del frutteto del palazzo del Buen Retiro oppure lo si poteva trovare a discutere in qualche bettola di notte con gente di malaffare. Sempre di notte capitava uscisse coi suoi servi per discutere e amoreggiare con popolane per le strade di Madrid, avendo ereditato la natura sensuale di suo padre. Questi costumi Luigi, li mantenne anche dopo essersi sposato, per allontanarsi dalla moglie col quale il rapporto era entrato da subito in crisi, e questo contribu\u00ec a renderlo, al contrario di quello che si possa pensare, immensamente popolare presso la gente di Madrid che se lo trovava costantemente al proprio fianco.\nTravagliato matrimonio.\nCome erede non solo del vasto impero spagnolo, ma anche di una nuova dinastia inaugurata al trono, venne deciso che Luigi avrebbe dovuto prendere moglie non appena possibile. Si spos\u00f2 cos\u00ec a Lerma con Luisa Elisabetta di Borbone-Orl\u00e9ans (1709-1742), figlia di Filippo II, duca d'Orl\u00e9ans, il 22 gennaio 1722. Luisa Elisabetta da subito comprese di non riuscire ad ambientarsi nella bigotta Corte spagnola e per di pi\u00f9 il suo matrimonio non produsse figli in quanto lei stessa si rifiutava di dormire col marito o addirittura di parlarvi insieme.\nLuigi stesso era particolarmente insofferente nei confronti della moglie e non era raro trovarlo ubriaco o a letto con alcune prostitute. Questi scandali vennero utilizzati pi\u00f9 volte dall'ambasciatore francese a Madrid per cercare di convincere Filippo V ed Elisabetta Farnese all'annullamento del matrimonio, ma questo non avvenne mai dal momento che Luisa Elisabetta era direttamente discendente dalla dinastia degli Orl\u00e9ans, consanguinei dei Borboni regnanti in Francia e questa separazione, poco dopo l'ottenimento del trono da parte della sua dinastia, avrebbe minato seriamente il futuro della Spagna.\nQuello a cui Luisa Elisabetta non aveva potuto probabilmente mai adattarsi era l'estrema liberalit\u00e0 con cui il giovane Luigi la bistrattava come moglie, tradendola sistematicamente e non facendosi remore di fronte alla corte. Del principe si diceva: \nSulla stessa sessualit\u00e0 di Luigi I, a lungo gli storici si sono interrogati, anche a fronte di alcune considerazioni e testimonianze d'epoca che riportavano il fatto che il sovrano potesse essere da lungo tempo bisessuale: \nE ancora:\nAbdicazione di Filippo V.\nIl 10 gennaio 1724 a La Granja de San Ildefonso, Filippo V firm\u00f2 un decreto in base al quale abdic\u00f2 la sua corona in favore del principe delle Asturie, Luigi. Nello stesso documento il sovrano decret\u00f2 che in assenza di Luigi, la corona sarebbe passata a suo fratello Ferdinando e in mancanza anche di questi ai figli nati dal matrimonio con Elisabetta Farnese.\nQuest'improvvisa abdicazione (ancora oggi largamente discussa dagli storici) venne bene accettata da Luigi che prese seriamente le proprie responsabilit\u00e0.\nRegno.\nLuigi regn\u00f2 per un breve periodo, dall'abdicazione di suo padre in suo favore (15 gennaio 1724) alla sua morte per vaiolo, appena sette mesi dopo. L'ascesa al trono di Luigi I port\u00f2 ad un grande fervore tra la popolazione, in particolare nella capitale, in quanto egli \u00e8 stato il primo Borbone a nascere nella capitale. Per venire incontro all'inesperienza del nuovo monarca in materia politica venne costituito una specie di consiglio privato formato da diversi personaggi come il marchese di Mirabal, presidente del Consiglio di Castigla; Diego de Astorga y C\u00e9spedes, arcivescovo di Toledo; Juan de Camargo y Angulo, vescovo di Pamplona; oltre ad altri nobili e funzionari incaricati negli uffici del governo come il marchese de Valero, quello di Aitona e quello di Lede, il conte di Santisteban del Puerto, Miguel Francisco Guerra e Juan Bautista de Orendain y Azpilcueta.\nDurante i suoi sette mesi di regno, Luigi I visse in maniera molto spensierata il governo dello stato. In realt\u00e0 furono Filippo V e Elisabetta Farnese a mantenere saldamente le redini del governo. La regina madre Elisabetta era la vera mente del regno e continu\u00f2 ad amministrare lo stato mentre Luigi diveniva sempre pi\u00f9 succube del padre che, da San Ildefonso, comunicava con lui tramite il marchese di Solorzano, contribuendo cos\u00ec alla creazione di due governi paralleli. I ministri del re, di fronte ad una tale situazione, tentarono di slegare il giovane Luigi I dall'influenza paterna e si cre\u00f2 un partito sempre pi\u00f9 opposto all'ingerenza di Elisabetta Farnese.\nPolitica interna.\nIn materia economica, la situazione della monarchia spagnola era da anni provata in campo interno a causa dell'elevata spesa militare che ea stata autorizzata da Giulio Alberoni, primo ministro di Filippo V. Con l'avvento di Luigi I al trono, i ministri cercarono di opporsi alle disposizioni precedenti, chiedendo al re di ridurre i costi di una guerra ormai archiviata definitivamente e di migliorare invece la gestione di alcune istituzioni. Un esempio \u00e8 Fernando Verdes Montenegro, segretario dell'ufficio del Tesoro, il quale tent\u00f2 di modificare il funzionamento delle casse provinciali che ancora andavano a foraggiare l'esercito come se fosse in assetto di guerra in alcune regioni della Spagna. Verdes cerc\u00f2 di porre le tesorerie sotto pi\u00f9 stretto controllo del Ministero del Tesoro, ma questo progetto, appoggiato da Luigi, venne in realt\u00e0 troncato sul nascere quando Filippo V ritorn\u00f2 sul trono.\nUn'altra misura che Luigi I stava cercando di portare avanti era quella relativa agli eccessivi stanziamenti previsti per i figli avuti da Filippo V con Elisabetta Farnese. Tale proposta, nata principalmente dal marchese di Mirabal e Lede con la scusa che queste assegnazioni causassero un eccessivo impoverimento del tesoro reale, riusc\u00ec ben presto a convincere Luigi I dell'utilit\u00e0 di tagliare questi fondi ai suoi fratellastri che comunque potevano contare su copiose rendite tali da soddisfare ogni loro desiderio. Luigi I era sul punto di firmare il decreto quando suo padre, mosso dalla moglie, decise di inviargli per iscritto le proprie lamentele, accusando inoltre i suoi consiglieri di aver agito in tal maniera contro di lui e contro la sua famiglia. Luigi I sospese il decreto ed Elisabetta Farnese riusc\u00ec ad ottenere tramite il marito ci\u00f2 che bramava, ma la vendetta di Filippo V contro i coloro che si erano scagliati contro di lui, contro sua moglie e contro i figli della coppia riuscirono invece a reificarsi durante il secondo regno di Filippo V.\nDi rilevante vi fu che durante il breve regno di Luigi I, la corte torn\u00f2 all'antico cerimoniale ed all'etichetta di Carlo II, ravvicinando quindi maggiormente la corte spagnola a come era organizzata all'epoca degli Asburgo, con la nomina a posizioni chiave a personalit\u00e0 di fiducia del sovrano, il contrario di quanto aveva fatto e far\u00e0 Filippo V che prefer\u00ec circondarsi di militari e uomini d'esperienza, indipendentemente dalla loro posizione sociale. Questo ritorno ai vecchi costumi venne visto negativamente a corte, soprattutto dall'ambasciatore francese Ren\u00e9 de Froulay de Tess\u00e9 il quale scrisse a tal proposito:\nPolitica estera.\nCome in politica interna, anche nell'ambito della politica internazionale Luigi I venne pesantemente influenzato dalle azioni di suo padre e, soprattutto, della sua matrigna. Pressato da Filippo V, Luigi I emise delle lettere di brevetto per sostenere la causa di successione di suo fratello Carlo al granducato di Toscana ed al ducato di Parma, inviando il bambino in Italia per assumere eventualmente le cariche in quanto discendente di Margherita de' Medici di cui suo padre era bis-nipote. A quest'ultima clausola si oppose vivamente l'imperatore Carlo VI il quale impose che il bambino avrebbe potuto viaggiare in Italia solo se accompagnato da soldati svizzeri (temendo l'ingerenza di nuove truppe spagnole in Italia). L'imperatore dal canto suo sosteneva Cosimo III de' Medici, appoggiava Anna Maria, vedova del principe elettore del Palatinato, contro le pretese spagnole.\nLe tensioni con la Francia sull'altro fronte, non accennavano a diminuire. Il duca di Borbone e il principe di Cond\u00e9, Luigi Enrico, sin dalla morte del reggente Filippo II di Borbone-Orl\u00e9ans, avevano disperatamente cercato di far maritare Luigi XV di modo che potesse avere un erede. Il motivo di queste pressanti necessit\u00e0 era dovuto essenzialmente alla salute precaria di Luigi XV che avrebbe potuto portarlo a morte in qualsiasi momento, e questo avrebbe significato sicuramente l'ascesa al trono dei duchi d'Orl\u00e9ans. La soluzione del progetto sembr\u00f2 coinvolgere direttamente la Spagna: Maria Anna Vittoria, figlia di Filippo V e di Elisabetta Farnese, che a quel venne trasferita alla corte francese per essere educata, sembrava il partito ideale per Luigi XV. Come per\u00f2 giustamente evidenzi\u00f2 il maresciallo Tess\u00e9, incaricato di questo compito, Luigi XV era ancora troppo piccolo sia per sposarsi che per consumare il matrimonio, e pertanto egli ebbe il compito di riportare la bambina a Madrid, dando ad intendere che il contratto matrimoniale non sarebbe stato concluso con la Spagna. Questo fatto, unitamente al successivo matrimonio di Luigi XV con la principessa polacca Maria Leszczy\u0144ska saranno motivo di nuove fratture tra la Spagna e la Francia.\nMorte.\nLuigi, nel luglio del 1724, contrasse il vaiolo, ma il giovane monarca sottovalut\u00f2 pesantemente la malattia al punto che questa sfoci\u00f2 in una polmonite complicata che lo port\u00f2 alla morte nel giro di poche settimane, nella mattinata del 31 agosto di quello stesso anno, presso il Palacio del Buen Retiro, pochi giorni dopo aver compiuto diciassette anni, attorniato solo dalla moglie dal momento che i suoi genitori, per paura della malattia, si erano ritirati a San Ildefonso. Il giorno dopo la sua morte, si diffuse a Madrid la voce secondo la quale il sovrano era stato avvelenato, ma la corte continu\u00f2 ripetutamente a ribadire che il sovrano era morto a causa del vaiolo. L'odio generale si scaten\u00f2 ovviamente contro Elisabetta Farnese che veniva vista come la principale causa della morte del figliastro per favorire la successione dei propri figli e si giunse addirittura che era stata lei a fornire il veleno necessario al dr. Jos\u00e9 Cervi.\nFilippo V rimase in un primo tempo dubbioso se mantenere il decreto di abdicazione che aveva firmato e quindi passare il trono a suo figlio Ferdinando oppure riprendere le redini dello Stato, ma alla fine decise di propendere per quest'ultima soluzione. Alla morte di Luigi I, suo padre torn\u00f2 quindi sul trono spagnolo e vi rimase sino al 1746. Luigi I venne sepolto nel Monastero dell'Escorial. Curiosamente, lo stesso anno della morte del re, lo scrittore spagnolo Diego de Torres Villarroel, interessato di astrologia, aveva predetto la morte del sovrano in uno dei suoi almanacchi, che ovviamente ebbe molti problemi ad essere pubblicato.\nVicente Bacallar, marchese di San Filippo, alla morte di Luigi I comment\u00f2: "}
{"id": "221586", "revid": "2014155", "url": "https://it.wikipedia.org/wiki?curid=221586", "title": "Carlo IV di Spagna", "text": "Biografia.\nInfanzia.\nEra il secondo figlio di Carlo III e di sua moglie Maria Amalia di Sassonia, nacque a Portici mentre il padre era re di Napoli e di Sicilia. Suo fratello maggiore don Filippo, che non avrebbe comunque ereditare il trono perch\u00e9 mentalmente ritardato e gravemente epilettico, gli premor\u00ec nel 1777.\nAscesa e matrimonio.\nNel 1788, alla morte del padre, sal\u00ec al trono con grande speranza della corte, per\u00f2 le ripercussioni provocate dall'invasione francese in Spagna ed il suo governo soggiogato dalla sua sposa (cugina) Maria Luisa di Borbone-Parma e del suo amante, Manuel Godoy frustrarono le aspettative degli inizi del suo regno.\nAlla morte di Carlo III, il peggioramento dell'economia e lo sconvolgimento amministrativo rivelavano i limiti del riformismo, tanto che la rivoluzione francese si impose come alternativa all\"'ancien r\u00e9gime\".\nGoverno del Conte di Floridablanca.\nLe prime decisioni di Carlo IV mostrarono dei propositi riformisti. Design\u00f2 come primo ministro il conte di Floridablanca, un erudito che inizi\u00f2 la sua gestione con misure come il condono del ritardo dei contributi alla corona, limitazione del prezzo del pane, restrizione dell'accumulo dei beni di mano morta e l'impulso dello sviluppo economico. Il monarca stesso prese l'iniziativa nel derogare alla Legge salica, imposta dal suo predecessore Filippo V, con la quale le figlie femmine erano escluse dalla successione al trono, misura rettificata dalle Cortes del 1789, che non fu promulgata.\nLa rivoluzione francese nel 1789 cambi\u00f2 radicalmente la politica spagnola e Carlo IV govern\u00f2 da monarca assoluto.\nCon le notizie giunte dalla Francia, il nervosismo della corona sal\u00ec e fin\u00ec per sciogliere le Cortes che, controllate dal conte di Floridabianca, si riunirono intorno alla figura del principe delle Asturie, il figlio di Carlo IV, Ferdinando. Secondo il sovrano l'isolamento sembrava essere l'unico rimedio per evitare che le idee rivoluzionarie si propagassero anche in Spagna.\nFloridablanca, di fronte alla gravit\u00e0 dei fatti, lasci\u00f2 in sospeso i suoi \"Patti di Famiglia\", stabil\u00ec stretti controlli alla frontiera per impedire l'espansione rivoluzionaria ed effettu\u00f2 una forte pressione diplomatica in appoggio a Luigi XVI. Allo stesso modo, Floridablanca pose fine ai progetti riformisti del regno precedente e li sostitu\u00ec con idee conservatrici e la forte repressione, fondamentalmente per mano dell'Inquisizione.\nGoverno del Conte di Aranda.\nNel 1792, Floridablanca venne sostituito dal conte di Aranda, amico di Voltaire e di altri rivoluzionari francesi. Carlo IV sperava che questi potesse in qualche modo salvare la vita a Luigi XVI, suo cugino, dopo che quest'ultimo era stato costretto ad accettare la prima Costituzione francese.\nLa radicalizzazione rivoluzionaria che si ebbe a partire dal 1792, port\u00f2 alla detronizzazione di Luigi XVI: il re francese fu incarcerato e venne proclamata la repubblica. Questo port\u00f2 alla caduta di Aranda e all'arrivo al potere di Manuel Godoy il 15 novembre 1792.\nPrimo governo di Manuel Godoy.\nManuel Godoy, cavaliere del corpo di guardia della regina, acquist\u00f2 sempre pi\u00f9 importanza all'interno della corte spagnola, grazie alla sua influenza sulla regina Maria Luisa. In pochi anni pass\u00f2 da cavaliere a auca di Alc\u00fadia e Sueca, capitano, generale e alla fine nel 1792 \"Ministro Universale\" di Carlo IV con il potere assoluto.\nDi pensiero illuminato, Godoy impose misure riformiste come la disposizione per favorire l'insegnamento delle scienze applicate, la protezione della \"Societ\u00e0 Economica degli Amici del Paese\", un circolo di uomini illustri che metteva a disposizione la propria cultura per il progresso del paese, ed infine fece costruire numerosi ospedali e case della misericordia per le comunit\u00e0 religiose.\nLa rivoluzione francese condizion\u00f2 la politica spagnola concepita da Godoy che cerc\u00f2 di prendere delle misure per salvare la vita a Luigi XVI, processato e condannato a morte. Nonostante gli sforzi di molte corti europee, il monarca francese fu ghigliottinato il 21 gennaio 1793, il che provoc\u00f2 una guerra delle potenze europee contro la Francia rivoluzionaria, conosciuta come la \"Guerra della Convenzione\" alla quale partecip\u00f2 anche la Spagna, che fu sconfitta dalla Francia repubblicana. Motivo della disfatta, la pessima preparazione dell'esercito e lo scarso morale delle truppe.\nNel 1794 le truppe spagnole si videro costrette alla ritirata. I francesi occuparono Figueras, Ir\u00fan, San Sebasti\u00e1n, Bilbao, Vitoria y Miranda de Ebro.\nGodoy sottoscrisse con la Francia la Pace di Basilea nel 1795. La Repubblica francese restitu\u00ec alla Spagna le piazze occupate, in cambio della colonia di Santo Domingo. Grazie a questo episodio il primo ministro spagnolo venne soprannominato \"Principe della Pace\".\nNel 1796, conclusasi la fase pi\u00f9 radicale della rivoluzione, Godoy firm\u00f2 il trattato di Sant'Idelfonso e la Spagna divent\u00f2 alleata della Francia. Questo cambio radicale di rotta politica comport\u00f2 l'inimicarsi della Gran Bretagna, principale avversaria della Francia rivoluzionaria e tradizionale nemica della Spagna, per le dispute sull'egemonia marittima ed il commercio con le Americhe.\nL'esercito spagnolo perse contro gli inglesi di fronte al Capo di San Vincenzo al sud est del Portogallo nel 1797, per\u00f2 a Cadice e a Santa Cruz de Tenerife gli spagnoli resistettero agli attacchi dell'ammiraglio Nelson. In America i britannici occuparono l'Isola di Trinidad. Questo provoc\u00f2 la caduta di Godoy, nel maggio 1798.\nGoverno provvisorio.\nFrancisco de Saavedra e Mariano Luis de Urquijo si successero alla guida del governo tra il 1798 e il 1800.\nSecondo governo di Manuel Godoy.\nLa salita al potere di Napoleone nel 1799 e la sua proclamazione ad imperatore nel 1804 alter\u00f2 le relazioni internazionali e si rinnov\u00f2 l'alleanza tra Francia e Spagna. Napoleone aveva bisogno, nella sua lotta contro gli inglesi, del supporto spagnolo, soprattutto del suo esercito. Per questo Napoleone fece pressioni su Carlo IV per restituire la fiducia a Godoy affinch\u00e9 assumesse di nuovo il potere, il che avvenne nel 1800 e Godoy firm\u00f2 il trattato di San Ildefonso, nel quale metteva a disposizione di Napoleone l'esercito spagnolo per utilizzarlo di nuovo nella guerra contro la Gran Bretagna.\nGodoy dichiar\u00f2 nel 1802 guerra al Portogallo, il principale alleato britannico del continente, prima che lo facesse Napoleone. Questo conflitto, conosciuto come la \"guerra delle arance\", determin\u00f2 la crisi finale.\nCrisi finale.\nIl continuo susseguirsi di guerre aggrav\u00f2 profondamente la crisi del governo e dell'economia. I ministri di Carlo IV si mostrarono incapaci di trovare dei rimedi, per timore della rivoluzione si sentivano intimoriti dall'introduzione di nuove necessarie riforme, che avrebbero danneggiato gli interessi dei privilegiati, alterando l'ordine tradizionale.\nNella guerra delle arance, la Spagna riusc\u00ec a conquistare la citt\u00e0 portoghese di Olivenza, dalla quale Godoy invi\u00f2 a Maria Luisa un rametto di arancio in segno di conquista, da qui il nome della battaglia. Il conflitto che mise definitivamente in crisi la Spagna fu la partecipazione con la sua flotta alla disfatta francese nella battaglia di Trafalgar.\nQuesta \"decomposizione\" della monarchia spagnola si acu\u00ec con l'\"ammutinamento di Aranjuez\" nel 1808, con il quale il principe ereditario, Ferdinando, elimin\u00f2 Godoy dal governo e detronizz\u00f2 suo padre. Carlo IV si trov\u00f2 allora costretto a chiedere l'aiuto di Napoleone, con il quale poco tempo prima aveva preso un accordo per far passare le truppe francesi in territorio spagnolo al fine di invadere il Portogallo per poi dividerselo, tramite il trattato di Fontainebleau.\nApprofittando della debolezza dei Borboni spagnoli, Napoleone prefer\u00ec occupare anche la Spagna, dando inizio alla Guerra d'indipendenza spagnola (1808-1814), e fece trasferire la famiglia reale a Bayonne, in Francia. Qui fece in modo che Ferdinando restituisse la corona a Carlo, che a sua volta la cedette a Napoleone, che infine la consegn\u00f2 a suo fratello Giuseppe, che regn\u00f2 in Spagna sotto il nome di Giuseppe I.\nEsilio di Roma e morte.\nCarlo IV rimase prigioniero di Napoleone presso l'ambasciata spagnola di Roma fino alla disfatta finale nel 1814. Per\u00f2, in quello stesso anno, fu Ferdinando VII ad impossessarsi del trono spagnolo, mantenendo suo padre esiliato per timore di dover di nuovo disputare la corona. Carlo e la sua sposa morirono quindi nella corte papale. Gli ex sovrani avevano creato a Roma una collezione di opere d'arte.\nDiscendenza.\nDal matrimonio con Maria Luisa di Borbone-Parma nacquero quattordici figli:"}
{"id": "221587", "revid": "327773", "url": "https://it.wikipedia.org/wiki?curid=221587", "title": "Min (mitologia)", "text": "Min (in egizio\u02d0 \"mnw\") \u00e8 una divinit\u00e0 egizia appartenente alla religione dell'antico Egitto, il cui culto ebbe origine in epoca predinastica (IV millennio a.C.). Veniva raffigurato in varie forme, ma pi\u00f9 di frequente con aspetto umano, con il pene eretto (itifallico) stretto nella mano destra e la mano sinistra alzata (forse per suggerire la penetrazione o come gesto minaccioso verso i propri nemici), con un flagello. Era il dio della fertilit\u00e0, della riproduzione, del raccolto, del principio maschile e della virilit\u00e0, particolarmente venerato a Copto, nell'Alto Egitto e, fino al Medio Regno, comunemente fuso a Horus (Min-Horus). Assimilato ad Amon nella teologia tebana, in virt\u00f9 di tale accostamento era venerato come un dio creatore capace di generare, mediante la propria potenza sessuale, la vita.\nIconografia.\nNell'arte egizia, Min era raffigurato avvolto in un sudario, o mummificato, con una corona di piume in capo. Con la mano destra impugnava, talvolta, il proprio pene eretto, mentre nella sinistra, rivolta verso l'alto, poteva stringere un flagello - riferimento alla propria autorit\u00e0, o a quella del faraone, ma forse anche come riferimento alla costellazione di Orione. Intorno alla testa aveva un nastro rosso lungo fino a terra, forse un ennesimo riferimento alla sessualit\u00e0, secondo alcune interpretazioni. La sua pelle era spesso nera, come la terra pi\u00f9 fertile.\nI simboli di Min erano un toro bianco (chiamato \"Toro dal Grande Fallo\"), una freccia dentata e la lattuga. Gli egizi credevano che la lattuga fosse un afrodisiaco; siccome le variet\u00e0 di questa pianta presenti nella valle del Nilo crescevano alte e strette e, se strofinate, rilasciavano una sostanza bianca, simile al latte, ma assimilata allo sperma, cos\u00ec come le altre caratteristiche fisiche ricordavano, agli egizi, i genitali maschili. Ancora durante la dominazione romana dell'Egitto, l'imperatore (ma anche faraone) Augusto fu raffigurato, nel tempio di Kalabsha, nell'atto di offrire lattughe al dio Min.\nEsistono anche raffigurazioni di dee guerriere con il peculiare corpo di Min (incluso il fallo), il che port\u00f2 a immagini di Min con la testa di leonessa tipica di Sekhmet. Cos\u00ec compare, per esempio, nel tempio di Khonsu a Karnak, mentre viene adorato da Ramesse IV.\nA causa della vistosa erezione presente nella maggior parte delle raffigurazioni, molti dipinti, rilievi o statue di Min furono vandalizzati o censurati nel corso dei millenni, a partire dell'epoca cristiana fino al XIX secolo.\nStoria.\nL'egittologo britannico Flinders Petrie port\u00f2 alla luce due colossi di Min a Copto, risalenti all'epoca predinastica dell'Egitto (oggi all'Ashmolean Museum), segno che il culto di questo dio \u00e8 uno dei pi\u00f9 antichi della storia egizia; i colossi scoperti da Petrie sono il primo esempio conosciuto di statuaria egizia di grandi dimensioni. Min compare forse nei \"Testi delle piramidi\", risalenti alla V e VI dinastia (complessivamente\u02d0 2510 a.C. - 2192 a.C.), non menzionato per nome, ma tramite l'epiteto \"Colui il cui braccio \u00e8 levato a Occidente\" che si adatta alla tradizionale iconografia del dio. La sua importanza crebbe nel Medio Regno (2055 a.C. - 1650 a.C.), quando venne talvolta fuso a Horus, formando la divinit\u00e0 Min-Horus.\nQuando l'Egitto conquist\u00f2 Kush, la principale divinit\u00e0 dei kushiti fu assimilata ad Amon. La divinit\u00e0 kushita aveva la testa di un lanoso ariete dalle corna ricurve; Amon gli fu accostato anche iconograficamente. Poich\u00e9 gli arieti erano simbolo di virilit\u00e0 e prestanza sessuale, Amon divenne anche un dio della fertilit\u00e0, assorbendo l'identit\u00e0 del dio Min. Ne deriv\u00f2 il dio Amon-Min. Questa correlazione con la virilit\u00e0 gli valse l'epiteto di Kamutef, che significa \"Toro di Sua Madre\", forma in cui compare sulle pareti di Karnak, itifallico e munito di flagello, cos\u00ec come veniva rappresentato Min. Il tabernacolo della statua di Min era sormontato da due corna di toro.\nCome principale divinit\u00e0 della fertilit\u00e0 e, probabilmente, dei riti orgiastici, Min fu identificato dai greci con il dio Pan\u02d0 Akhmim, uno dei centri del culto di Min, fu ribattezzata Panopoli, \"citt\u00e0 di Pan\".\nCulto.\nCome dio della potenza sessuale maschile, Min era specialmente onorato nel corso dell'incoronazione del faraone nel Nuovo Regno, cerimonia durante la quale sembra che il sovrano dovesse spargere il proprio seme. Si ritiene che tale azione fosse simboleggiata dallo spargimento di semi di piante, ma non mancano teorie controverse secondo le quali il faraone avrebbe dovuto dimostrare di essere in grado di eiaculare, assicurando cos\u00ec l'annuale piena del Nilo, determinante per la prosperit\u00e0 dell'Egitto. Quando generava un erede, il re veniva paragonato a Min.\nEra inoltre un dio lunare, invocato in quest'aspetto con l'epiteto di \"Protettore della Luna\". Gli ultimi giorni del calendario lunare gli erano sacri, e in epoca tolemaica gli fu perfino dedicato il quinto mese dell'anno.\nIl culto di Min era molto sentito a Copto e ad Akhmim (Panopoli), nell'Alto Egitto, dove si svolgevano grandi feste, con presentazioni di offerte, in occasione della processione che portava la sua statua fuori dal tempio attraverso i campi. A dispetto del suo ruolo di dio della fertilit\u00e0 e della sessualit\u00e0, Min era anche associato al deserto orientale, e per questo invocato anche come patrono delle carovane.\nKamutef.\nKamutef era l'epiteto, che significa \"Toro di Sua Madre\", dato alle divinit\u00e0 Min e Amon. In geroglifico si indicava con:\nE1-G14-X1:I9\ntraslitterato\u02d0 \"k3mwtf.\" L'epiteto di \"Colui Che Si accoppia con la Madre\" nacque durante il Nuovo Regno e pu\u00f2 riferirsi a Iside madre di Horus-Min oppure ad Amonet. Indica il divenire contemporaneamente padre e figlio divini, ricomprendendo anche il sovrano (divinit\u00e0 egli stesso)."}
{"id": "221589", "revid": "3115", "url": "https://it.wikipedia.org/wiki?curid=221589", "title": "Lager", "text": "Lager \u00e8 un termine tedesco che indica cumulativamente i campi di concentramento (in tedesco: \"Konzentrationslager\", abbreviato in \"KL\" o \"KZ\"), i campi di sterminio (in tedesco: \"Vernichtungslager\") e i campi di lavori forzati (in tedesco: \"Arbeitslager\"), creati nella Germania nazista. Organizzato in modo abbastanza improvvisato dalle formazioni paramilitari del NSDAP subito dopo la presa del potere nel 1933 di Adolf Hitler per la repressione degli oppositori politici (comunisti, socialdemocratici, obiettori di coscienza), a partire dal 1934-36 il sistema dei campi venne riorganizzato e potenziato passando completamente sotto il controllo delle SS di Heinrich Himmler inserito nella grande struttura burocratica del RSHA.\nDurante la seconda guerra mondiale il sistema concentrazionario tedesco, che pass\u00f2 alle dipendenze del WVHA, il nuovo ente delle SS incaricato di sfruttare anche economicamente con il lavoro forzato i detenuti dei lager, si estese ulteriormente in modo impressionante su gran parte dell'Europa occupata dalla Germania nazista, e, sotto la guida amministrativa dei generali SS Oswald Pohl e Richard Gl\u00fccks, mise in atto con spietata efficienza i programmi del Terzo Reich di asservimento e annientamento di milioni di persone di etnie ritenute inferiori, dei prigionieri di guerra sovietici, degli oppositori politici, di altre categorie di \"indesiderati\" (zingari, omosessuali, apolidi, testimoni di Geova); soprattutto nel sistema dei lager, in particolare nei sei campi di sterminio, venne sviluppato e attuato l'annientamento della popolazione ebraica presente nei territori europei dominati dalla Germania nazista.\nIl termine \"Lager\" in tedesco significa sia \"campo\" sia \"magazzino\", si scelse quella parola quindi per significare che quello era un luogo in cui esercitare una stretta sorveglianza su un considerevole numero di individui, chiamati \"pezzi\".\nI guardiani dei \"lager\" erano i reparti SS-Testa di morto (\"SS-Totenkopfverb\u00e4nde\"), che sfruttavano la collaborazione dei \"kap\u00f2\" e, nei campi di sterminio, dei \"Sonderkommando\".\nIl governo tedesco dal 1933 al 1945, fece costruire 20 000 lager.\nI pi\u00f9 noti campi di concentramento della Germania, Austria, Polonia, furono quelli di Auschwitz, Buchenwald, Birkenau, Dachau, Mauthausen. I \"lager\" in Italia, furono il Ferramonti, la Risiera di San Sabba, il campo di Fossoli, e altri a Bolzano, a Borgo San Dalmazzo, a Grosseto e in Puglia.\nLe vittime dei lager costituiti dalla Germania nazista durante il suo periodo di predominio in Europa \u00e8 stato calcolato approssimativamente in 1,7 milioni di persone; questo numero comprende i prigionieri morti a Auschwitz e Majdanek che furono contemporaneamente campi di concentramento (\"KL\") e campi di sterminio, ma non prende in considerazione le vittime, nella quasi totalit\u00e0 ebrei, dei quattro campi di sterminio della cosiddetta Aktion Reinhard che sono stati calcolati in altri 1,65 miloni di persone decedute.\nIl modello dei lager tedeschi.\nI lager furono istituiti, quasi, fin dal momento in cui i nazisti assunsero il potere. Dachau, il primo, fu creato da Heinrich Himmler il 20 marzo 1933, come luogo in cui \"concentrare\" e detenere comunisti, socialdemocratici e altri presunti \"nemici politici tedeschi\".\nQuesti \"nemici\" furono arrestati in numero considerevole dopo il decreto d'emergenza della \"custodia protettiva\" emanato il 28 febbraio. Dachau, dopo una fase iniziale di brutalit\u00e0 visionaria da parte dell'amministrazione delle SS e proprio in virt\u00f9 di questa, divenne il campo di concentramento modello, su cui costruire tutti gli altri.\nHitler confer\u00ec ai lager lo status di \"unit\u00e0 amministrative legalmente indipendenti sottratte al codice penale e ai comuni procedimenti giudiziari\". Dalla met\u00e0 degli anni Trenta le categorie degli internati furono estese a comprendere persone considerate \"criminali abituali\", \"elementi antisociali\" (prostitute, mendicanti, zingari, alcolisti, trasgressori delle leggi, psicopatici), \"omosessuali\", \"testimoni di Geova\" ed \"ebrei\" (questi ultimi soprattutto dopo il pogrom della Notte dei cristalli del 9/10 novembre 1938).\nLa teoria legale e sociale dei lager, quale fu formulata nel 1936, aveva una distinta sfumatura \"biologica e terapeutica\". Werner Best, consigliere legale di Himmler, identific\u00f2 il \"principio politico del totalitarismo\" col \"principio ideologico della comunit\u00e0 nazionale organicamente indivisibile\" e dichiar\u00f2 che \"ogni tentativo di procurare un riconoscimento a idee politiche diverse o addirittura di sostenerle, sar\u00e0 stroncato nel modo pi\u00f9 spietato, come sintomo di una malattia che minaccia l'unit\u00e0 sana dell'organismo nazionale indivisibile\".\nInizi\u00f2 cos\u00ec l'eutanasia dei disabili, detto Programma T4, al Castello di Hartheim interno ai lager, cui si affiancava il famoso \"trattamento speciale\" e l'\"operazione 14F13\".\nIn Italia lo sterminio dei disabili incominci\u00f2 nei manicomi di Venezia, l'11 ottobre 1944.\nLavoro forzato e annientamento.\nWVHA e IKL.\nLa storia del sistema concentrazionario della Germania nazista ebbe una svolta decisiva all'inizio del 1942 in conseguenza del peggioramento della situazione militare del Terzo Reich su tutti i fronti e della decisione di Hitler di riorganizzare completamente e potenziare la mobilitazione economica e la produzione di armamenti. Hitler assegn\u00f2 quindi ad Albert Speer, nuovo ministro degli armamenti, e a Fritz Sauckel, plenipotenziario della mobilitazione del lavoro, la principale responsabilit\u00e0 dei nuovi piani di accelerazione dello sviluppo della produzione bellica. Queste nuove nomine sembravano mettere in pericolo il sistema di potere delle SS e Himmler, temendo di perdere il controllo dello sfruttamento economico dei \"KL\", si affrett\u00f2 a costituire, con il decreto esecutivo del gennaio 1942, una nuova grande struttura amministrativa delle SS per gestire tutti gli aspetti operativi, amministrativi ed economici delle SS.\nVenne quindi creato l'Ufficio centrale economico e amministrativo delle SS, \"SS-Wirtschafts- und Verwaltungshauptamt\", abbreviato come \"WVHA\", sotto la direzione dell'energico e ambizioso generale SS Oswald Pohl. Il 16 marzo 1942, un secondo decreto di Himmler incorpor\u00f2 nel WVHA anche il vecchio Ispettorato dei campi di concentramento (\"Inspektion der Konzentrationlager\", \"IKL\") diretto sempre dal generale SS Richard Gl\u00fccks; Himmler ottenne l'approvazione di Hitler al suo programma di riorganizzazione dei campi all'interno di una struttura burocratica superiore allo scopo di sfruttare economicamente il lavoro forzato dei prigionieri per lo sforzo bellico della Germania. \nSotto la direzione di Pohl, che godeva della confidenza e della fiducia di Himmler con cui aveva frequenti contatti, il WVHA divenne rapidamente una enorme struttura amministrativa con responsabilit\u00e0 e competenze estese su tutta l'Europa nazista e su tutte le ramificazioni delle SS. Il WVHA, la cui sede centrale si trovava a Berlino-Lichterfelde, era suddiviso in cinque reparti subordinati indicati con lettere dell'alfabeto: il gruppo (\"Amtsgruppe\") A, diretto dal generale Fanslau, amministrava il personale, i bilanci e i fondi assegnati ai campi; il gruppo B, generale Lorner, si occupava del vestiario, alloggi e vettovagliamento delle SS e dei prigionieri, il gruppo C, diretto dal generale Hans Kammler, controllava i progetti costruttivi e avrebbe svolto un ruolo importantissimo nella costruzione degli edifici dei campi, compresi i crematori e le camere a gas; il gruppo W, sotto la direzione personale dello stesso Pohl, controllava tutte le societ\u00e0 delle SS che sfruttavano il lavoro forzato e che gestivano circa trenta societ\u00e0 economiche con una manodopera costituita da circa 40.000 lavoratori forzati; infine c'era il gruppo D (\"Amtsgruppe D\"), il vecchio Ispettorato dei campi di concentramento (\"IKL\"), sotto la direzione del generale Gl\u00fccks, che dalla vecchia centrale nel \"edificio a T\" situato a Oranienburg, dirigeva tutte le strutture del sistema concentrazionario nazista. \nLo \"Amtsgruppe D\" di Gl\u00fccks era costituito da un centinaio di dipendenti, in grande prevalenza maschi, tra cui 19 ufficiali SS, impegnati nel lavoro con turni estenuanti fino alla tarda serata e alla notte; il vecchio ispettorato era costituito da quattro uffici indicati burocraticamente con numeri romani. Il D I, diretto dal principale collaboratore di Gl\u00fccks, Arthur Liebehenschel, controllava tutti i dati statistici amministrativi sulla popolazione dei campi, riguardo a trasferimenti, decessi, rilasci; esso inoltre trasmetteva le disposizioni operative delle autorit\u00e0 e controllava le uccisioni e le operazioni di sterminio nei campi, compreso Auschwitz. Il generale Gl\u00fccks trasmetteva i dati al superiore gerarchico Oswald Pohl. Il D II, diretto da Gerhard Maurer si occupava dell'assegnazione della manodopera per il lavoro forzato nei campi e controllava le statistiche sui prigionieri non pi\u00f9 abili e sulla distribuzione dei detenuti; il D III, sotto la direzione del dottor Lolling, si occupava dei problemi sanitari e forniva dati aggiornati su malattie e morti tra i prigionieri; infine il D IV, diretto prima da Anton Kaindl e poi da Wilhelm Burger, controllava alcuni aspetti amministrativi riguardo ai fondi e agli alloggiamenti.\nLa costituzione del WVHA ebbe una profonda influenza sul sistema concentrazionario nazista; anche se la struttura burocratica amministrativa apparentemente non aveva subito variazioni rilevanti, mentre i capi dei vari dipartimenti provenivano dal vecchio ispettorato diretto da Gl\u00fccks che avrebbe mantenuto fino al termine della guerra la guida del \"IKL\", in realt\u00e0 ormai era Oswald Pohl in persona che, attivo, energico e determinato, dirigeva tutta la gigantesca organizzazione, si manteneva in contatto costante con Gl\u00fccks e prendeva tutte le decisioni operative pi\u00f9 importanti. Pohl si recava frequentemente sul posto e ispezionava i campi principali: per almeno quattro volte tra il 1942 e il 1944 egli visit\u00f2 Auschwitz. Pohl inoltre ridusse sempre pi\u00f9 il potere di Gl\u00fccks all'ispettorato e favor\u00ec l'ascesa a mansioni direttive sempre pi\u00f9 importanti di Gerhard Maurer che, molto pi\u00f9 giovane e attivo, soppiant\u00f2 il suo superiore al \"IKL\". Maurer, capo dell'ufficio D II responsabile della manodopera, divenne l'organizzatore e il dirigente con vasti poteri del sistema del lavoro schiavistico nei campi; egli manteneva un accesso diretto a Pohl e gestiva i rapporti con le altre istanze naziste interessate alla forza lavoro e alla produzione come l'industria privata e il potente ministro Speer.\nOlocausto.\nNella famosa Conferenza di Wannsee del 20 gennaio 1942, Reinhard Heydrich aveva delineato gli obiettivi radicali della Germania nazista riguardo al \"problema ebraico\" e aveva cercato di coordinare con i rappresentanti delle altre istanze amministrative del Reich il programma sistematico di deportazione degli ebrei verso est dove avrebbero dovuto subire un \"annientamento attraverso il lavoro\". Non vennero delineati nel dettagli i concreti aspetti operativi di questo programma ma in ogni caso non si parl\u00f2 affatto durante la conferenza di un ruolo cruciale dei campi di concentramento nella soluzione finale del problema ebraico ed effettivamente nessun rappresentante del sistema amministrativo dei \"KL\" partecip\u00f2 all'incontro del 20 gennaio 1942.\nIl sistema dei campi non aveva partecipato fino a quel momento alle varie azioni intraprese dalla Germania nazista per l'eliminazione degli ebrei dall'Europa; le iniziative naziste di identificazione, espropiazione e ghettizzazione non avevano coinvolto le strutture amministrative e direttive dei \"KL\", mentre i primi programmi di annientamento fisico degli ebrei che erano gi\u00e0 in corso dalla seconda met\u00e0 del 1941 erano state attivate nei territori dell'est occupati dai cosiddetti \"einsatzgruppen\" delle SS con procedure affrettate e confuse. Dalla fine del 1941 era in fase di organizzazione un sistema pi\u00f9 organico di campi espressamente studiati per attivare lo sterminio degli ebrei che tuttavia non rientrava amministrativamente nelle competenze dell'Ispettorato dei campi di concentramento.\nL'8 dicembre 1941 entr\u00f2 in funzione a Che\u0142mno il primo campo attrezzato con i cosiddetti gaswagen, furgoni equipaggiati con dispositivi per l'uccisione dei prigionieri con i gas di scarico; il centro di sterminio, dove in quattro mesi furono uccisi 50.000 ebrei polacchi del Ghetto di \u0141\u00f3d\u017a, era gerarchicamente dipendente dal gauleiter del Wartheland Arthur Greiser. Contemporaneamente erano in preparazione e organizzazione le strutture di annientamento per un programma molto pi\u00f9 vasto di eliminazione fisica di tutti gli ebrei concentrati nel Governatorato Generale. Le prime indicazioni esplicite della decisione nazista di procedere allo sterminio degli ebrei d'Europa risalgono all'estate-autunno 1941: in questo periodo Himmler discusse con il dottor Ernst-Robert Grawitz, \"Reichsarzt\" delle SS, le possibilit\u00e0 tecniche di annientamento in massa attraverso l'impiego dei gas; il 10 ottobre 1941 Heydrich afferm\u00f2 nel corso di una riunione dei dirigenti del RSHA che Hitler aveva preso la decisione di eliminare in ogni modo tutti gli ebrei dall'Europa nazista, mentre alla fine del mese di ottobre Erhard Wetzel, dirigente del ministero per i territori dell'Est, scrisse che l'esperto dell'impiego dei gas del programma eutanasia Viktor Brack avrebbe applicato le sue tecniche di annientamento nei territori orientali e che bisognava \"finirla con questi ebrei\". In questo stesso periodo ebbero inizio i lavori di costruzione dei campi speciali per l'attuazione dei piani di sterminio, mentre venivano attivate le prime procedure per la deportazione in massa verso est degli ebrei dell'Europa occidentale, meridionale e centrale; a marzo 1942 iniziarono i primi trasporti ferroviari dalla Francia e dalla Slovacchia verso il Governatorato Generale. \nI tre nuovi campi destinati a ricevere e sterminare i deportati e tutti gli ebrei concentrati nel Governatorato Generale erano in costruzione nei distretti di Lublino e di Varsavia e non dipendevano amministrativamente dal sistema dei \"KL\" di Pohl e Glucks. Le nuove strutture furono edificate a Be\u0142\u017cec, dove i lavori iniziarono a novembre 1941, a Sobib\u00f3r a partire dal febbraio 1942, e a Treblinka dal maggio 1942. I lavori vennero completati rapidamente; a marzo 1942, mentre prendevano avvio le deportazioni degli ebrei dall'Europa, entr\u00f2 in funzione il campo di Be\u0142\u017cec: a maggio divenne operativo il campo di Sobib\u00f3r, infine a luglio 1942 venne attivato il campo di Treblinka. Nello stesso mese era ormai completamente in azione la macchina dello sterminio degli ebrei dei ghetti del Governatorato Generale che venivano rapidamente svuotati con la deportazione e l'annientamento nei nuovi campi; la cosiddetta Aktion Reinhard era in piena attivit\u00e0 e dispiegava una terribile efficienza distruttiva. Himmler assegn\u00f2 la direzione delle operazioni di sterminio nei tre nuovi campi in Polonia al SS-Brigadef\u00fchrer Odilo Globo\u010dnik, capo della Polizia e delle SS del distretto di Lublino; personaggio ambiguo e spietato dalla reputazione discutibile, Globocnik mostr\u00f2 estrema determinazione e ferocia nell'esecuzione del compito che egli assolse con pieno successo con la collaborazione di Hermann H\u00f6fle e soprattutto di Christian Wirth, gi\u00e0 esperto delle azioni di annientamento con gas del programma eutanasia, che prima diresse l'attivazione del campo di Be\u0142\u017cec e quindi prese il controllo operativo di tutti e tre i campi della \"Aktion Reinhard\".\nLa funzione del lager all'interno di una struttura totalitaria nell'analisi di Hannah Arendt.\nUn'approfondita analisi sui lager ci viene offerta da Hannah Arendt nella sua opera \"Le origini del totalitarismo\". In questo testo la Arendt scrive che i lager servono al regime totalitario come test di laboratorio, per la verifica della sua pretesa di dominio assoluto sulla persona umana in generale. Il dominio totale, anche della popolazione tedesca in generale, mira a cancellare l'individualit\u00e0 del singolo, che deve andare a costituire un anonimo corpo unico, la massa. La costituzione dalle infinite individualit\u00e0 e diversit\u00e0 dei singoli a massa \u00e8 possibile solo se ogni persona \u00e8 ridotta a un'immutabile identit\u00e0 di reazioni comuni, in modo che ciascuno di questi fasci di reazioni possa essere scambiato con qualsiasi altro.\nI lager servono, oltre che a sterminare e a degradare gli individui, a compiere l'orrendo esperimento di eliminare, in condizioni scientificamente controllate e controllabili, la spontaneit\u00e0 stessa come espressione del comportamento umano e di trasformare l'uomo in oggetto.\nI lager sono, oltre che \"la societ\u00e0 la pi\u00f9 totalitaria mai realizzata\", l'ideale sociale che guida il potere totalitario. Come la stabilit\u00e0 del regime dipende dall'isolamento del suo mondo fittizio dall'esterno, cos\u00ec l'esperimento di dominio totale nei lager, richiede che questi siano ermeticamente chiusi agli sguardi del mondo di tutti gli altri, del mondo dei viventi liberi in genere.\nQuindi, le sorti del dominio totalitario sono legate all'esistenza dei lager, perch\u00e9 questi sono la vera istituzione centrale del potere totalitario. Eppure, nella storia ci sono state quasi sempre guerre di aggressione; il massacro delle popolazioni nemiche dopo la vittoria continu\u00f2 inesorabile finch\u00e9 venne un po' frenato dal romano \"parcere subiectis\" (per risparmiare); per secoli lo sterminio dei popoli indigeni and\u00f2 di pari passo con la colonizzazione delle Americhe, dell'Australia e dell'Africa; la schiavit\u00f9 \u00e8 una delle pi\u00f9 antiche istituzioni contro l'umanit\u00e0 e tutti gli imperi antichi erano basati sul lavoro degli schiavi statali che erigevano i loro edifici pubblici. Neppure i lager sono un'invenzione originale, poich\u00e9 essi apparvero per la prima volta durante la Guerra boera, all'inizio del secolo, e continuarono a essere usati in Sudafrica come in India per gli \"elementi indesiderabili\".\nQuesti campi corrispondevano per molti aspetti a quelli del regime totalitario; essi accoglievano i \"sospetti\" che non si potevano condannare con un processo normale mancando il reato.\nSecondo Emilio Gentile, la tesi di Hannah Arendt sulle origini del totalitarismo, non convince perch\u00e9 per la studiosa tedesca un regime non si poteva def\u00ecnire totalitario senza il terrore e un dittatore dalla mente criminale.\nDepersonalizzazione, assassinio e sterminio amministrativo di massa.\nChe senso pu\u00f2 assumere il concetto di \"assassinio\" quando ci troviamo a dover parlare di una produzione in massa di cadaveri?\nUn uomo pu\u00f2 essere ucciso e distrutto nell'anima, senza che debba necessariamente essere ucciso fisicamente: \"\"la cosa veramente da comprendere \u00e8 che \"l'anima\" pu\u00f2 essere distrutta anche senza distruggere l'uomo fisico, che umanit\u00e0, carattere e individualit\u00e0 sembrano in certe circostanze, manifestarsi soltanto nella rapidit\u00e0 o lentezza con cui si disintegrano. Il risultato finale \u00e8 in ogni caso costituito da uomini senz'anima, uomini che non possono pi\u00f9 essere compresi psicologicamente, e il cui ritorno al mondo umano psicologicamente o altrimenti intelligibile somiglia da vicino alla resurrezione di Lazzaro\".\nA questo proposito pu\u00f2 ritenersi indicativo il concetto di \"Nacht und Nebel\" (col favore della notte e della nebbia) sotto la cui denominazione i nazisti, con la precisione e il rigore che li ha caratterizzati fino alla fine, erano soliti registrare le loro operazioni nei lager. La radicalit\u00e0 delle misure intese a trattare gli uomini come se non fossero mai esistiti, facendoli sparire nel senso letterale della parola, non \u00e8 spesso avvertita a prima vista, perch\u00e9 il sistema nazista, come anche quello staliniano, non \u00e8 uniforme, ma consiste di una serie di categorie in virt\u00f9 delle quali le persone sono trattate in modo diverso.\nNel caso dei lager nello specifico, la separazione delle categorie era interna allo stesso campo, ma senza venire mai a contatto l'una con l'altra; spesso la separazione fra i prigionieri era pi\u00f9 rigorosa dell'isolamento dal mondo esterno.\nSterminio anonimo e anonimico amministrativo di massa.\nIl vero orrore dei campi di concentramento e sterminio sta nel fatto che gli internati, anche se per caso riescono a rimanere in vita, sono tagliati fuori dal mondo dei vivi pi\u00f9 efficacemente che se fossero morti, perch\u00e9 il terrore impone l'oblio. Qui l'omicidio \u00e8 impersonale quanto lo schiacciamento di una zanzara. Non ci sono, dunque, paralleli con la vita nei campi di concentramento. L'orrore che ne deriva non pu\u00f2 mai essere pienamente percepito dall'immaginazione umana, perch\u00e9 rimane al di fuori della vita e della morte. Esso non pu\u00f2 mai essere pienamente descritto, perch\u00e9 il superstite ritorna al mondo dei vivi che gli impedisce di credere completamente nelle sue esperienze passate. Chi uccide materialmente, poi, diventa solo parte dell'ingranaggio.\nLe SS che imperavano nei lager, come i soldati del Battaglione 101, perdevano essi stessi la propria personalit\u00e0 per diventare veri meccanismi anonimi e anonimici di un ingranaggio enormemente pi\u00f9 grande di loro. Da qui la paura, talvolta denunciata durante i processi, di disobbedire; da qui l'\"obbedivo agli ordini perch\u00e9 ne ero obbligato\"; da qui il \"se non l'avessi fatto io, l'avrebbe comunque fatto un altro e io sarei probabilmente morto insieme ai miei cari\"\"; da qui, forse, l'impossibilit\u00e0 di vedere una piccola cosa lapalissiana: nessun meccanismo funziona senza che tutti gli ingranaggi funzionino alla perfezione. E, forse, non si pu\u00f2 funzionare alla perfezione come ingranaggi, se non si vuole essere tali. Altra questione \u00e8 poi il rapporto tra coscienza, responsabilit\u00e0 e colpa di fronte all'immagine dell'inferno nazista.\nFunzionalit\u00e0 o disfunzionalit\u00e0 economica dei lager.\nLa forza economica delle SS era basata essenzialmente sulla forza lavoro dei campi di concentramento.\nUn elemento molto controverso fra gli studiosi, \u00e8 la disfunzionalit\u00e0 economica dei lager. Infatti, se prendiamo qualunque manuale di Storia della Germania e cerchiamo di capire i motivi economici che avrebbero potuto spingere il \"Reich\" alla costruzione dei campi, ci accorgiamo senza troppe difficolt\u00e0 che la deportazione fu un vero e proprio business. Le industrie pi\u00f9 famose (dalla I.G. Farben, alla OSRAM, alla Bayer; la Bayer, nella cui fabbrica furono costretti ai lavori forzati centinaia di deportati, produsse il letale gas Zyklon B, usato per lo sterminio di milioni di ebrei, nelle camere a gas; alla Messerschmitt (azienda), alla stessa Organizzazione Todt solo per citarne alcune), traevano un profitto considerevole dalla deportazione. Le fabbriche private, che costituivano la maggior parte degli \"acquirenti\" dei deportati, pagavano, generalmente, circa tre marchi giornalieri a operaio per una giornata lavorativa di dodici ore. Questi soldi, una cifra irrisoria rispetto ai soldi che avrebbero dovuto sborsare per un operaio civile, non erano pagati ai deportati, come sembra ovvio, ma alle SS.\nConsiderando che un deportato di sesso femminile veniva a costare quotidianamente al Reich all'incirca un marco e 22 centesimi, mentre un deportato di sesso maschile costava un marco e 34 centesimi, i conti sono facilmente ottenibili. Il profitto medio per ogni deportato maschio giornaliero per il Reich \u00e8 di circa due marchi e 16 centesimi, mentre il profitto per ogni deportato donna \u00e8 di circa due marchi e 28 centesimi.\nNon dimentichiamo che le imprese statali (come la \"Luftwaffe\", la stessa Todt, l'esercito, gli armamenti, l'organizzazione Speer, etc.), evidentemente, avevano tutto da guadagnare su un lavoro effettuato gratuitamente.\nHannah Arendt, al contrario di quanto appena riportato, sostiene che i campi di concentramento come istituzione non sono stati creati in vista di una possibile prestazione produttiva, dato che la loro unica funzione economica permanente \u00e8 stata quella di finanziare l'apparato di sorveglianza; quindi, per quanto concerne l'economia, essi esistono principalmente per s\u00e9 stessi. L'Arendt ritiene, dunque, che questi lager siano autarchici, ma non redditizi. Qualsiasi lavoro compiuto all'interno dei lager, spiega ancora la Arendt, potrebbe essere stato fatto meglio e con minor spesa in condizioni diverse. L'Arendt, a conferma della sua tesi, porta a testimoniare Bruno Bettelheim, il quale sostiene che \"gran parte del lavoro imposto nei lager era inutile, o superfluo, o cos\u00ec malamente progettato che doveva essere fatto due o tre volte. Particolarmente, i nuovi detenuti erano obbligati ad adempiere mansioni assurde... Essi si sentivano degradati... e preferivano addirittura un lavoro pi\u00f9 pesante quando produceva qualcosa di utile\".\nArendt sostiene che l'inutilit\u00e0 del lavoro coatto, presente anche all'interno del sistema staliniano, fu portato all'estremo, fino all'aperta anti-utilit\u00e0 quando nel bel mezzo della guerra, malgrado la scarsezza di materiale edilizio e rotabile, costruirono enormi e costose fabbriche di sterminio trasportando milioni di persone avanti e indietro.\nProbabilmente, a un livello potenziale il piano economico era strutturato in modo efficiente e apparentemente indistruttibile, ma a un livello di attualit\u00e0 questo fallisce dopo pochi anni (troppi in realt\u00e0 se consideriamo il numero d'innocenti che hanno dovuto pagare con la vita fisica e/o psichica). Dunque, in conclusione, possiamo riassumere in sintesi sostenendo che coloro che hanno ideato la potenza del sistema concentrazionario non sono stati seguiti a ruota dagli uomini comuni che avrebbero dovuto attuare concretamente l'idea dello sterminio fisico remunerativo.\nQuindi, i detenuti hanno senza dubbio, almeno in molti casi (in quelli, cio\u00e8, dove il Lagerf\u00fchrer non aveva agito diversamente dal piano originale) contribuito a mantenere il Reich, e quindi, paradosso dei paradossi, la stessa guerra e ideologia che li aveva resi schiavi e privati dell'individualit\u00e0.\nDistruzione del soggetto di diritto.\nUn altro tema fondamentale \u00e8 quello inerente alla distruzione del soggetto di diritto che \u00e8 nell'uomo. La distruzione dei diritti della persona \u00e8 considerato il primo passo verso il dominio totale.\nInfatti, l'unica cosa irrealizzabile era ci\u00f2 che rendeva sopportabili le concezioni tradizionali del castigo: il giudizio universale, l'idea di un principio assoluto di giustizia, associato all'infinita possibilit\u00e0 della grazia. Perch\u00e9 nella valutazione umana non c'\u00e8 delitto o peccato che sia commisurabile con le pene eterne dell'inferno. Di qui il turbamento del buon senso, che si chiede: che cosa devono aver commesso queste persone per dover soffrire in modo cos\u00ec inumano? Di qui anche l'assoluta innocenza delle vittime: nessun uomo ha mai meritato un trattamento simile, e c'\u00e8 mancanza di accuse di reato. Di qui, infine, la grottesca casualit\u00e0 della scelta degli internati dei lager nel perfetto stato di terrore e ingiustizia, che poteva essere inflitta a chiunque.\nMescolanza di delinquenti con non delinquenti.\nUn ordine di considerazioni \u00e8 relativo alle conseguenze derivanti dalla mescolanza di delinquenti comuni con le altre categorie d'internati.\nOgni prigioniero aveva un incarico affidatogli dalle SS. Fra gli incarichi assegnabili ce n'erano alcuni peculiari, ma non esclusivi, degli internati \"criminali comuni\"; si tratta delle cariche di \"blokowy\", \"kap\u00f2\" e \"oberkapo\".\nMettere insieme i delinquenti comuni con le altre categorie d'internati mostra a queste ultime con agghiacciante evidenza che sono scese al pi\u00f9 basso livello della societ\u00e0, e, pi\u00f9 tardi, che hanno ogni ragione di invidiare il ladro o l'assassino pi\u00f9 losco, che almeno \u00e8 punito per qualche reato che ha commesso. A porre i criminali in una posizione direttiva non \u00e8 tanto l'affinit\u00e0 fra essi e il personale di vigilanza, quanto il fatto che soltanto il loro internamento \u00e8 in relazione con una determinata attivit\u00e0: essi perlomeno sanno perch\u00e9 si trovano in un lager e quindi hanno conservato un residuo della loro personalit\u00e0 giuridica. Per gli internati politici ci\u00f2 \u00e8 solo soggettivamente vero: le loro azioni - e di conseguenza le loro pene - non sono di regola previste dal normale sistema legale del paese n\u00e9 giuridicamente definibili.\nLo stesso Bettelheim descrive, a questo proposito, la stima di s\u00e9 manifestata dai criminali comuni in confronto a quelli che non avevano fatto nulla per essere stati arrestati (primi fra tutti i \"rastrellati\"). Questi erano meno capaci di resistere allo shock iniziale e i primi a cedere alla disintegrazione della personalit\u00e0. Bettelheim attribuisce questo fatto alla loro origine borghese o piccolo borghese.\nUccisione della personalit\u00e0.\nIl passo successivo nella preparazione dei cadaveri viventi era l'uccisione della personalit\u00e0 morale. Ci\u00f2 si otteneva impedendo, per la prima volta nella storia, il martirio, la testimonianza. Bettelheim lo dimostra chiedendosi \"quante persone nel lager credono ancora che una protesta abbia importanza storica? Questo scetticismo \u00e8 il vero capolavoro delle SS. La loro grande realizzazione. Esse hanno corrotto ogni solidariet\u00e0 umana. Qui la notte \u00e8 scesa sul futuro. Quando non rimangono testimoni, non ci pu\u00f2 pi\u00f9 essere testimonianza. Dimostrare quando la morte non pu\u00f2 pi\u00f9 essere rimandata \u00e8 un tentativo di dare alla morte un senso, di agire oltre la propria morte. Per avere successo un gesto deve avere un significato sociale. Ci sono qui centinaia di migliaia di noi, tutti viventi in assoluta solitudine. Ecco perch\u00e9 siamo sottomessi, qualunque cosa accada\".\nI lager e l'assassinio degli avversari politici erano soltanto una parte dell'oblio organizzato che, oltre a colpire gli strumenti dell'opinione pubblica come il discorso e la stampa, si estendeva alle famiglie e agli amici delle vittime. Il mondo occidentale, anche nei suoi periodi pi\u00f9 tenebrosi, aveva fino ad allora concesso al nemico ucciso il diritto al ricordo come evidente riconoscimento del fatto che tutti siamo uomini (e soltanto uomini). Rendendo anonima persino la morte (con l'impossibilit\u00e0 di accertare se un prigioniero era vivo o deceduto), i lager la spogliavano del suo significato di fine di una vita compiuta. In un certo senso, essi sottraevano all'individuo la sua morte, dimostrando che a partire da quel momento niente pi\u00f9 gli apparteneva ed egli non apparteneva pi\u00f9 a nessuno. La morte non faceva altro che suggellare il fatto che quell'individuo non era realmente mai esistito.\nA quest'attacco contro la personalit\u00e0 morale avrebbe ancora potuto opporsi la coscienza dell'uomo, che gli ricordava che era meglio morire da vittima piuttosto che vivere da burocrate dell'assassinio. Il terrore totalitario ottenne il suo pi\u00f9 terribile trionfo quando riusc\u00ec a precludere alla personalit\u00e0 morale una via d'uscita individualistica, rendendo le decisioni della coscienza assolutamente problematiche e ambigue.\nLe SS coinvolgevano nei loro delitti gli internati affidando loro la responsabilit\u00e0 di una notevole parte dell'amministrazione: fra gli incarichi affidati agli internati esistevano pure i ruoli di \"stubendienst\", \"blockalteste\", \"blockschrieber\", \"aufraumungskommando\",\n\"sonderkommando\".\nI detenuti erano, cos\u00ec, posti di fronte all'insolubile dilemma di mandare alla morte i propri amici, familiari o compagni o di contribuire, comunque, all'uccisione d'altri uomini: erano costretti in ogni caso a comportarsi come degli assassini. In questo modo, l'odio era deviato dai veri colpevoli (tanto che i \"Kap\u00f2\" erano pi\u00f9 odiati delle SS), ma quel che pi\u00f9 conta, si annullava la distinzione fra persecutore e perseguitato, fra carnefice e vittima.\nUna volta uccisa la personalit\u00e0 morale, l'unica cosa che ancora impedisca agli uomini di diventare dei cadaveri umani \u00e8 la differenziazione dell'individuo, la sua peculiare identit\u00e0. I metodi usati per distruggere l'unicit\u00e0 della persona umana erano numerosi. Essi cominciavano con le mostruose condizioni del trasporto nei lager, durante il quale centinaia di esseri umani erano stipati in un carro bestiame, assetati e affamati, senza sapere dove venivano portati e quale sarebbe stata la loro fine; continuavano, dopo l'arrivo al campo, col ben organizzato shock delle prime ore, con la depilazione completa di ogni parte del corpo, con la grottesca divisa e finivano nelle inimmaginabili torture, calcolate in maniera tale da non uccidere il corpo, perlomeno non rapidamente.\nSi tratta evidentemente di un tipo di tortura, irrazionale e sadico, usato nei lager nazisti come nei sotterranei della Gestapo e compiuto soprattutto dalle SA, che non perseguiva alcuno scopo, e non era sistematico, ma dipendeva dall'iniziativa di elementi prevalentemente anormali.\nIl vero orrore, spiega Hannah Arendt, cominci\u00f2 tuttavia quando le SS assunsero l'amministrazione dei campi. La vecchia spontanea bestialit\u00e0 lasci\u00f2 il posto a una distruzione assolutamente fredda e sistematica di corpi umani, intesa ad annullare la dignit\u00e0 umana; la morte era evitata o rimandata indefinitamente. I lager non furono pi\u00f9 \"parchi di divertimento per bestie in sembianze umane\", cio\u00e8 per uomini il cui vero posto sarebbe stato nei manicomi e nelle prigioni. Essi diventarono l'esatto opposto: si trasformarono in piazze d'armi, su cui uomini perfettamente normali venivano addestrati a essere membri di pieno diritto delle SS. L'uccisione dell'individualit\u00e0, dell'unicit\u00e0, la quale \u00e8 foggiata in parti uguali dalla natura, dalla volont\u00e0 e dal destino, ed \u00e8 diventata una premessa cos\u00ec evidente di tutte le relazioni umane che persino i gemelli identici ispirano un certo disagio, suscita un orrore che mette in ombra lo sdegno della persona giuridico - politica e la disperazione della persona morale.\nPsicodinamica da situazioni estreme.\nDopo l'uccisione della persona morale e l'annientamento della persona giuridica, la distruzione dell'individualit\u00e0 riesce quasi sempre. Presumibilmente si trover\u00e0 qualche legge della psicologia di massa, capace di spiegare perch\u00e9 milioni di uomini si lasciarono portare incolonnati senza resistere nelle camere a gas, anche se tale legge non spiegher\u00e0 altro che l'annullamento dell'individualit\u00e0.\n\"Il trionfo delle SS\" - scrive David Rousset - \"esige che la vittima torturata si lasci condurre al capestro senza protestare (...). E non \u00e8 per nulla. Non \u00e8 gratuitamente, per puro sadismo, che le SS vogliono questa disfatta. Esse sanno che il sistema il quale riesce a distruggere la vittima prima che salga al patibolo (...) \u00e8 incomparabilmente migliore per tenere tutto un popolo in schiavit\u00f9 (...). Nulla \u00e8 pi\u00f9 terribile di queste processioni di persone che vanno alla morte come manichini. Chi le vede si dice: per essere ridotti cos\u00ec, quale potenza deve nascondersi nelle mani dei padroni. E volta la testa, pieno d'amarezza, ma sconfitto\".\nLa violenza dei nazisti nei lager.\nLa violenza dei nazisti sui prigionieri era parte della vita quotidiana. Gli internati nei lager erano continuamente soggetti a violenza, esperimenti su cavie umane, violenza sulle donne e violenza sui morti.\nLe punizioni corporali.\nLe punizioni corporali erano inflitte per futili motivi, come non essere allineato bene all'appello, non aver svolto un lavoro bene come volevano le SS, non aver sistemato bene il posto letto. Le punizioni consistevano in percosse, spesso mortali. Le punizioni pi\u00f9 frequenti erano le frustate e le manganellate, eseguite durante l'appello in presenza di tutti gli internati, per dare l'esempio. I colpi non dovevano superare 25 di numero, e poi i colpevoli venivano chiusi senza assistenza per trenta giorni nel blocco della morte.\nUn'altra pena consisteva nell'appendere la vittima a un palo, con le mani dietro la schiena, con conseguente slogatura e rottura dei tendini delle braccia, che comportava l'inabilitazione al lavoro e quindi l'avviamento del colpevole alla camera a gas.\nUn'altra punizione era la reclusione in una cella di un metro quadrato chiamata \"Stehzelle\", nella quale si era costretti a rimanere in piedi, al buio, con poca aria e senza potersi muovere per giorni o addirittura settimane. All'uscita non si poteva pi\u00f9 stare in piedi e quindi, essendo inabile al lavoro, si veniva avviati alla camera a gas.\nIn alcuni lager i colpevoli venivano incatenati a un muro e fatti sbranare dai cani.\nLa violenza sulle donne.\nSu esempio del campo modello di Dachau, dal 1943, su consiglio di Himmler, memore del Salone Kitty, per incentivare la scarsa produttivit\u00e0 dei forzati al lavoro, fu forzata anche la prostituzione nei bordelli dei lager, aperti solo per guardie e \"Kap\u00f2\".\nNel lager di Ravensbr\u00fcck, ci furono delle partorienti clandestine fino all'autunno del 1944.\nEsperimenti nazisti su esseri umani.\nGli esperimenti nazisti su esseri umani nei lager riguardano esperimenti sulle grandi altezze, sul congelamento, sulla potabilit\u00e0 dell'acqua marina, ustioni e avvelenamenti sperimentali con il fosgene e l'iprite, ricerche sul tifo petecchiale, esperimenti sugli omosessuali, tecniche e pratica della castrazione nell'uomo e nella donna, esperimenti sulla dissenteria, febbre gialla, tubercolosi sui bambini, condotti dal medico Kurt Heissmeyer, epatite virale, esperimenti sui gemelli e sui nani, infezioni sperimentali nell'uomo per lo studio dei sulfamidici, fratture e trapianti sperimentali di ossa, raccolta di scheletri e di crani, esperimenti con i veleni, esperimenti di vivisezione, esperimenti sui gruppi sanguigni, esperimenti psichiatrici, esperimenti ginecologici, esperimenti sulla denutrizione.\nLa violenza sui morti: l'estrema spoliazione.\nPrima di finire nei lager, i deportati erano privati dei propri beni, ossia denaro, oro di famiglia e gioielli, conti bancari, e la casa di propriet\u00e0, che veniva venduta. Una volta arrivati nei lager, l'operazione era portata a termine togliendo loro \"tutto\": vestiti, scarpe, fedi, valigie, e anche i capelli, che erano rasati; i russi trovarono solo ad Auschwitz centinaia di migliaia di vestiti da uomo, 800.000 abiti da donna e pi\u00f9 di 6.000 chili di capelli. I capelli delle vittime erano venduti alla ditta Alex Zink che li usava per fabbricare della tela di crine. Nelle fabbriche di lavoro forzato veniva rubato il salario, e oltre ai beni materiali la vita nel lager era strutturata in modo che ai deportati venisse tolta anche l'umanit\u00e0, la personalit\u00e0 e la dignit\u00e0. Quando prima o poi gli internati venivano avviati alle camere a gas, veniva tolta loro anche la vita. E anche a quel punto, a molti internati poteva ancora essere tolto altro: alle persone morte estratte dalle camere a gas, infatti, veniva guardato in bocca, e se avevano capsule d'oro sui denti, il corpo veniva steso su un tavolo anatomico e i denti ricoperti d'oro erano estratti con delle pinze.\nQuest'oro ricavato dai denti in parte \u00e8 stato trasformato in lingotti, ed \u00e8 andato a rimpinguare l'oro nazista che Joseph Goebbels fece nascondere in una miniera di sale di Kaiseroda, nei pressi di Merkers, assieme a gioielli, fedi nuziali, medaglioni, protesi dentarie in oro e altri oggetti d'oro, barre di platino e d'argento, diamanti, soldi stranieri in contanti, centinaia di antichi dipinti di grande valore.\nL'inventario indica che vi erano 8.198 barre di lingotti d'oro, 55 scatole di lingotti d'oro con imballaggio, centinaia di sacchi di oggetti in oro, oltre 1.300 borse di Reichsmark d'oro, sterline d'oro, inglesi e franchi francesi d'oro, 711 borse di pezzi da venti dollari americani in oro, centinaia di sacchi di monete d'oro e d'argento, centinaia di sacchi di valuta estera, 9 sacchetti di monete di valore, 2.380 borse e 1.300 scatole di Reichsmark (2.76 miliardi di marchi), 20 barre d'argento, 40 sacchi contenenti 63 barre d'argento, scatole e 55 sacchi di piatto d'argento, 1 borsa contenente sei barre di platino e 110 borse di diversi paesi.\nQuesto ghiotto e macabro tesoro \u00e8 stato in parte incamerato dalle banche svizzere e in parte suddiviso fra gli alleati. Parte di questo tesoro depredato sarebbe in fondo al lago Toplitz, in Austria, ma non \u00e8 stato mai trovato.\nMusica nei lager.\nUn giorno fu riferito a un gerarca nazista che gli ebrei internati nei lager erano \"tristi\", e lui consigli\u00f2 di far suonare loro della musica.\nAgli internati musicisti fu dato il permesso di suonare sia musica di compositori noti sia proprie composizioni, come Un sopravvissuto di Varsavia.\nEsistevano due tipi di musica nei lager. Da una parte, la musica imposta, strumento di oppressione, i cui motivi ammessi erano solo una dozzina, ogni giorno gli stessi, suonati mattina e sera: marce e canzoni popolari care della tradizione nazista e talvolta usata per accompagnare le esecuzioni capitali. Dall'altra, a questo tipo di esecuzioni si contrappone un altro tipo di musica, quella organizzata dai prigionieri nei ghetti e nei lager. Attraverso la musica i deportati suonavano le proprie paure, la speranza, la protesta e cercavano di dimenticare, per breve tempo, la propria condizione di prigionieri. La musica divent\u00f2 cos\u00ec una forma di sopravvivenza nel lager.\nCampi di concentramento a confronto.\nLa struttura e l'economia del lavoro forzato diventarono parti integranti, seppure separate, del modello di sviluppo della societ\u00e0 tedesca dal 1933 al 1945 e di quella sovietica dal 1918 al 1956. Questo aberrante fenomeno impose tempi e modi di produzione del tutto particolari, tecniche amministrative e organismi burocratici fondati sul pi\u00f9 spietato autoritarismo, norme e obiettivi che trasformarono i lager e i gulag in campi di sterminio attraverso il lavoro.\nLa differenza fra il lager e il gulag sovietico era principalmente legata al fatto che mentre all'interno del programma tedesco il destino per la maggior parte dei detenuti era l'eliminazione fisica, in forma pi\u00f9 o meno diretta, con l'unica vera eccezione dei detenuti per reati \"comuni\", nel caso sovietico l'obbiettivo era principalmente lo sfruttamento intensivo e la cancellazione della personalit\u00e0 dell'internato, che per\u00f2 poteva sperare in una possibilit\u00e0 reale di liberazione, in forme e tempi diversi. Il fenomeno del gulag sovietico si distinse inoltre da quello dei lager nazisti sia per la maggiore variet\u00e0 nella tipologia di campi sia per la variazione di condizioni e sfruttamento nel tempo, essendosi sviluppato su un orizzonte temporale molto pi\u00f9 ampio. All'interno del regime comunista si dovevano distinguere tre categorie di detenuti. Anzitutto, c'erano i detenuti che vivevano in relativa libert\u00e0 ed erano condannati a periodi limitati di detenzione ed erano quelli condannati per reati comuni, come ladri, assassini, prostitute, \"socialmente vicini\" agli ideali sovietici, che avevano un trattamento migliore rispetto ai detenuti politici e che nel lager continuavano indisturbati a perpetrare impunemente furti e omicidi ai danni dei condannati per reati politici. Poi, c'erano i detenuti politici che erano sfruttati senza piet\u00e0 e tra loro il tasso di mortalit\u00e0 era molto elevato, erano sistematicamente eliminati dalla denutrizione e dalla mancanza di cure. Infine, c'erano i \"pridurki\", lavoratori esentati dai lavori \"comuni\" perch\u00e9 addetti a lavori meno faticosi come gli addetti manutenzione del campo, i fornai, i cuochi, le lavandaie, i magazzinieri, gli infermieri, gli educatori, i parrucchieri, i contabili. La differenza \u00e8 insita, dunque, nell'organizzazione, nell'idea per cui si uccide, nel luogo fisico in cui si uccide, o anche nella lingua o nel silenzio con cui si uccide, ma soprattutto nel fatto che nel caso tedesco la morte era la fine prevista, mentre in quello sovietico era una conseguenza di condizioni di lavoro a volte terrificanti, di un trattamento alimentare e assistenziale estremamente scadente, mentre l'eliminazione fisica, quando prevista dalla condanna penale, prevedeva tipicamente un'esecuzione diretta.\nResistenza nel lager.\nL'evasione di massa da Sobib\u00f3r.\nNel Campo di sterminio di Sobib\u00f3r, il 14 ottobre 1943, alcuni membri di un'organizzazione interna segreta con a capo l'ufficiale dell'armata rossa Aleksandr Pe\u010derskij, riuscirono a uccidere 11 guardie delle SS e un certo numero di guardie ucraine: sebbene il loro piano consistesse nell'uccidere tutto il personale delle SS e fuggire in massa dal campo, tali uccisioni vennero scoperte anticipatamente rispetto ai piani, e gli internati iniziarono a fuggire sotto i colpi di fucile delle altre guardie. Circa met\u00e0 dei 600 internati a Sobib\u00f3r riuscirono a fuggire dal campo; tuttavia la gran parte venne ripresa e fucilata nei giorni successivi, ma circa 50 riuscirono a sopravvivere alla guerra. I nazisti decisero perci\u00f2 di chiudere e smantellare il campo, e cercarono di occultare il luogo, piantando centinaia di alberi.\nNon collaborazione e sabotaggio dei militari italiani.\nIn seguito all'armistizio dell'8 settembre del 1943, circa un 50% dei soldati dell'Esercito italiano abbandon\u00f2 le armi e in abiti civili torn\u00f2 alle proprie case, una parte si diede alla macchia dando vita alle prime formazioni partigiane, e un'altra costitu\u00ec l'esercito della repubblica di Sal\u00f2. I nazisti catturarono oltre 600.000 soldati italiani, che furono deportati e destinati a diversi lager con la qualifica di internati militari italiani (I.M.I.).\nI militari italiani furono destinati ai lavori forzati ma attuarono una forma di resistenza fondata sulla non-collaborazione.\nAlessandro Natta nel suo libro \"L'altra resistenza, i militari italiani internati in Germania\", descrive come fu attuata la non collaborazione, la resistenza di fronte alle lusinghe e alle minacce, il rifiuto del lavoro, il sabotaggio. Il campo di concentramento non fu solo il luogo della battaglia per la dignit\u00e0 del soldato italiano, per la salvaguardia della sua identit\u00e0 umana prima ancora che morale, ma \u00e8 una vera e propria \u00abscuola di democrazia\u00bb , che venne usata dopo la caduta del fascismo e nel nazismo.\nEliminazione delle tracce.\nIl governo tedesco cercava di ingannare l'opinione pubblica sulle deportazioni: nel 1944, ad esempio, fu usato il campo di Theresienstadt per dissipare le voci d'allarme, relative ai campi di sterminio, dei rappresentanti della Croce Rossa internazionale: furono invitati a visitarlo, ritrovandosi tra negozi, unit\u00e0 abitative pulite e non affollate, e perfino un coro di bambini. Tutto falso e costruito appositamente all'interno del perimetro del campo, per dare l'idea che il lager fosse in realt\u00e0 un villaggio che i nazisti avevano donato agli ebrei.\nNegli ultimi giorni di guerra i tedeschi, non avendo tempo di aspettare che i prigionieri morissero di fame, iniziarono a ucciderli con colpi di arma da fuoco, ma i proiettili iniziarono a scarseggiare, e quindi si misero a bruciare le baracche con dentro i prigionieri vivi. I tedeschi cercarono di eliminare ogni traccia dei massacri compiuti, dai documenti ai cadaveri, mediante cremazione e dispersione delle ceneri. Per alcuni decenni le fonti principali sullo sterminio sono state le fotografie scattate dai soldati americani, russi e inglesi e le centinaia di testimonianze orali e scritte di chi \u00e8 sopravvissuto, gli oggetti ritrovati, le confessioni degli stessi addetti alla sorveglianza e alla manutenzione dei campi, delle \"Einsatzgruppen\" (Squadre della morte) durante il processo di Norimberga e i processi secondari di Norimberga, fra cui il Processo agli Einsatzgruppen, i filmati. In anni pi\u00f9 recenti si sono aggiunti alcuni importanti studi chimico-ingegneristici sulle ceneri, sulle ossa e sui reperti anatomopatologici delle camere a gas e dei forni crematori. Cercando di negare le prove evidenti dell'attivit\u00e0 criminale nazista \u00e8 nata una teoria chiamata negazionismo dell'Olocausto.\nLa liberazione dei lager nazisti.\nI militari sovietici furono i primi a liberare i campi pi\u00f9 vicini a loro, raggiungendo quello di Majdanek, vicino a Lublino in Polonia, a luglio del 1944. Le SS-Totenkopfverb\u00e4nde avevano cercato di distruggere le prove dello sterminio: il personale aveva dato alle fiamme il crematorio, ma nella fretta non distrussero le camere a gas, che quindi rimasero integre. Nell'estate del 1944, i militari sovietici trovarono anche i resti dei campi di sterminio di Belzec, Sobibor e Treblinka, che erano stati smantellati.\nI militari sovietici arrivarono ad Auschwitz, campo di concentramento e di sterminio, nel gennaio del 1945. I tedeschi prima di scappare avevano distrutto i magazzini, ma nella fretta di fuggire erano rimasti intatti quelli che conservavano gli oggetti personali delle persone assassinate: i russi scoprirono centinaia di migliaia di abiti civili da uomo, pi\u00f9 di 800.000 vestiti da donna e pi\u00f9 di 6.000 chili di capelli.\nI militari sovietici liberarono anche altri campi che si trovavano negli Stati Baltici e in Polonia e il campo di concentramento di Stutthof, di Sachsenhausen e di Ravensbruck.\nI militari statunitensi l'11 aprile 1945, liberarono dal campo di concentramento di Buchenwald, vicino a Weimar, pi\u00f9 di 20.000 persone. In seguito scoprirono il campo di concentramento di Dora-Mittelbau, di Flossenburg, Dachau e Mauthausen.\nI militari inglesi liberarono diversi campi di concentramento come Neuengamme e Bergen-Belsen, a met\u00e0 aprile del 1945.\nMoltissime persone di religione ebraica, dopo la loro liberazione dai lager, non poterono rientrare nelle proprie case e quindi decisero di andare in Palestina, coadiuvati dall'organizzazione chiamata Berihah, fino all'istituzione e al riconoscimento internazionale dello Stato di Israele.\nCondanna.\nIl 30 settembre 1946, i giudici del tribunale del Processo di Norimberga condannarono le SS, dichiarandole un'organizzazione criminale. I giudici sottolinearono questa sentenza dichiarando che: \"le SS vennero usate per scopi che erano criminali, che comprendevano: la persecuzione e lo sterminio degli ebrei, brutalit\u00e0 ed esecuzioni nei campi di concentramento, eccessi nell'amministrazione dei territori occupati, l'amministrazione del programma di lavoro schiavistico e il maltrattamento e assassinio di prigionieri di guerra\" (IMT, 1946, Vol. XXII, p.\u00a0516, in: H\u00f6hne, 1969, p.\u00a03). La sentenza continuava dichiarando che il sospetto di crimini di guerra avrebbe coinvolto tutte le persone \"che erano state ufficialmente accettate come membri delle SS... che divennero o rimasero membri dell'organizzazione sapendo che veniva usata per commettere atti dichiarati criminali dall'articolo 6 dello statuto di Londra sui crimini di guerra\" (International Military Tribunal, 1947-1949, Vol. XXII, p.\u00a0517 in: H\u00f6hne, 1969, p.\u00a03).\nRestituzione dei beni rubati.\n\u00c8 stata chiesta la restituzione dei beni rubati ai sopravvissuti e ai figli delle vittime. Anche in Italia \u00e8 stata chiesta la restituzione dei beni delle persone di religione ebraica spoliate, e la restituzione dell'oro rubato. Alcune persone del governo austriaco hanno chiesto la restituzione di un quadro rubato, un Klimt \u00e8 stato restituito.\nRisarcimento.\nIl 22 ottobre 2004 la Corte Costituzionale italiana emette una sentenza che di fatto permette, alle vittime italiane dei lager, di agire in giudizio contro la Germania per ottenere i risarcimenti per il danno subito.\n\u00c8 stato istituito un archivio generale dei beni confiscati agli ebrei, in base al quale verranno attuate le restituzioni e i risarcimenti.\nRiconoscimenti.\nAffinch\u00e9 non vengano ripetute le azioni compiute dai nazisti nei dodici anni del loro governo \u00e8 stato istituito il Giorno della Memoria, che cade il 27 gennaio, in Israele \u00e8 una festivit\u00e0 e si chiama Yom HaShoah.\nGli Israeliani hanno conferito il titolo onorifico di Giusto tra le nazioni a tutte quelle persone che hanno combattuto per salvare vite umane dalla Shoah e in Italia il Giardino dei Giusti del Mondo, che intende ricordare tutte le persone che si sono attivamente opposte a qualche genocidio nel mondo, in qualsiasi tempo."}
{"id": "221590", "revid": "767487", "url": "https://it.wikipedia.org/wiki?curid=221590", "title": "Carl Palmer", "text": "Biografia.\nNato in un quartiere di Birmingham, figlio d'arte, inizia il suo approccio alla musica suonando il violino, ma quasi subito capisce che il suo strumento \u00e8 la batteria.\nA soli 20 anni si esibisce nel concerto dell'isola di Wight; il talento e la bravura da lui posseduti vengono conosciuti in tutto il mondo\nIl suo ingresso nel professionismo avviene suonando nel gruppo di Chris Farlowe, per poi passare ai Crazy World di Arthur Brown.\nAncora in cerca di una precisa identit\u00e0, nel 1969 fonda con il tastierista Vincent Crane gli Atomic Rooster il cui primo album ottiene un buon successo. Tanto basta perch\u00e9 l'anno dopo Palmer venga contattato da Keith Emerson per dare vita con Greg Lake a uno dei pi\u00f9 importanti gruppi del rock progressivo: Emerson, Lake &amp; Palmer, coi quali raggiunge grande fama, ottenendo nel 1970, 1971, 1972, 1973, 1974, 1977 e 1982 ben sette \"nomination\" come miglior percussionista del mondo, spesso rivaleggiato dal grande antagonista Jon Hiseman dei Colosseum.\nFinita l'avventura col trio, Palmer mette in piedi un altro gruppo, i PM, che per\u00f2 hanno vita breve perch\u00e9 nel 1981 il batterista entra negli Asia, gruppo in cui sono confluiti grandi musicisti provenienti da altre formazioni: Steve Howe, ex Yes, Geoff Downes ex Buggles e Yes e John Wetton ex Uriah Heep, King Crimson e UK. Dopo che nel 1985 il suo posto negli ELP \u00e8 stato preso da Cozy Powell per l'album \"Emerson, Lake &amp; Powell\", nel 1988 torna a collaborare con Emerson nel gruppo dei Three insieme anche a Robert Berry.\nDopo una breve riunione nel 1992 la collaborazione con gli Asia si interrompe, per il momentaneo ritorno con Emerson e Lake, coi quali per\u00f2 non riuscir\u00e0 a riagguantare lo stesso successo avuto negli anni settanta.\nPalmer mette in piedi un proprio trio che attualmente ha al suo attivo due CD. Nel 2006 la formazione originaria degli Asia si ricostituisce per un fortunato tour e l'album \"Phoenix\".\nProprio sul sito ufficiale di Carl Palmer, nei primi mesi del 2009, \u00e8 comparsa la notizia di una possibile riunione degli Emerson, Lake &amp; Palmer, concretizzatasi poi il 25 luglio 2010 in occasione dell'High Voltage Festival, al Victoria Park di Londra, durante il quale Palmer si esibisce sia con il trio che con gli Asia."}
{"id": "221591", "revid": "110157", "url": "https://it.wikipedia.org/wiki?curid=221591", "title": "Ciclotetrametilentetranitroammina", "text": "La ciclotetrametilentetranitroammina conosciuto anche come HMX oppure ottogene \u00e8 un esplosivo molto potente e insensibile agli urti come l'RDX.\nUsi.\nL'HMX \u00e8 una nitroammina come l'RDX, infatti l'HMX \u00e8 molto simile all'RDX in quasi tutti gli aspetti. Venne prodotto per la prima volta nel 1930 e venne subito impiegato soprattutto per scopi militari, nei detonatori, come esplosivo al plastico, nelle armi nucleari e anche come combustibile solido (propellente) per razzi.\nHMX significa letteralmente \u201csostanza ad alto peso molecolare\u201d, quindi le prime due lettere vogliono significare \u201cHigh Molecular weight\u201d mentre la terza lettera \u00e8 (analogamente all'RDX) un identificativo provvisorio entrato nell'uso comune.\nL'HMX \u00e8 uno degli esplosivi pi\u00f9 potenti che finora sono stati realizzati (fatta eccezione per gli ultimissimi appena usciti sul mercato come ad esempio il CL-20/HNIW e l'ONC). Possiede velocit\u00e0 di detonazione pari a 9150 m/s.\nSintesi.\nLa sintesi \u00e8 molto simile a quella per produrre l'RDX:\nViene prodotta per la nitrazione dell'esammina in presenza di paraformaldeide, anidride acetica e nitrato di ammonio."}
{"id": "221592", "revid": "125393339", "url": "https://it.wikipedia.org/wiki?curid=221592", "title": "Giuseppe Bonaparte", "text": "Biografia.\nGiovinezza tra l'Italia e la Francia.\nInizialmente destinato alla carriera ecclesiastica, Giuseppe frequent\u00f2 per qualche tempo dal 1778 il collegio di Autun, rimanendo comunque gi\u00e0 subito coinvolto nella causa della liberazione della Corsica, iniziativa che abbandon\u00f2 presto per quella della Francia dopo numerosi diverbi avuti con Pasquale Paoli, che la sua famiglia aveva in un primo tempo sostenuto nella lotta indipendentista dell'isola e che poi aveva abbandonato definitivamente quando la Repubblica di Genova aveva venduto l'isola ai francesi.\nNel frattempo, con la morte del padre e la presenza dei fratelli pi\u00f9 piccoli (Girolamo, il pi\u00f9 giovane di questi, aveva appena un anno) e della madre, non ancora ventenne nel 1785 assunse il ruolo di capofamiglia. Quando nel 1787 il fratello Napoleone fece ritorno in Corsica dopo avere compiuto i propri studi militari ed essere divenuto ufficiale di artiglieria, si trasfer\u00ec per qualche tempo in Toscana, dove intraprese gli studi di giurisprudenza all'Universit\u00e0 di Pisa, laureandosi l'anno successivo e facendo nuovamente ritorno in Corsica con la famiglia. Nominato avvocato del Consiglio superiore della Corsica a Bastia, nel 1789 lasci\u00f2 la carica faticosamente acquisita per tornare in Toscana e ottenere dal granduca il riconoscimento dell'antica nobilt\u00e0 di famiglia, processo gi\u00e0 perseguito da suo padre.\nTornato ancora una volta ad Ajaccio, Giuseppe divenne segretario del generale Rossi, da poco presidente del Comitato generale dei tre ordini, che aveva il compito di presiedere l'ordine nell'isola. Il 30 novembre 1789 l'Assemblea nazionale della Corsica respinse la richiesta di Genova di potere rioccupare pacificamente l'isola, abolendo contestualmente anche il regime militare e dichiarando invece la Corsica parte integrante del territorio francese. A quel tempo Giuseppe venne nominato giudice, grazie anche all'amicizia di Clemente Paoli, fratello maggiore di Pasquale, che aveva frequentato a Pisa durante i suoi studi.\nNel 1793 l'applicazione della costituzione civile del clero determin\u00f2 anche in Corsica un malcontento sfociato in numerose rivolte, con conseguenti repressioni. Pasquale Paoli, accusato ormai di tradimento della patria, si schier\u00f2 dapprima contro i francesi, appoggiando invece l'intervento degli inglesi che, asserragliati in Piemonte, sbarcarono nel giugno del 1794 sull'isola e ne dichiararono l'annessione alla corona britannica.\nMatrimonio.\nNel 1794, a Cuges-les-Pins, Giuseppe spos\u00f2 Giulia Clary, figlia di un commerciante di Marsiglia; ebbe da lei tre figlie, di cui solo due sopravvissero.\nGuerre napoleoniche.\nNel 1796 Giuseppe prese parte con Napoleone alla prima campagna d'Italia, lasciando la Corsica che ormai veniva abbandonata anche dagli inglesi. L'anno seguente, durante la Prima Repubblica francese, venne nominato diplomatico, prima alla corte dei duchi di Parma e poi a Roma, lasciando la citt\u00e0 solo dopo i disordini del 28 dicembre 1797 e l'assassinio del generale Duphot, suo aiutante. Tornato in Francia, fu membro del Consiglio dei Cinquecento, l'organo legislativo inferiore all'epoca del Direttorio, nel 1798. In preparazione del colpo di Stato del 18 brumaio, tent\u00f2 di riconciliare Napoleone con il generale Bernadotte, facendolo sposare con la sorella di sua moglie, D\u00e9sir\u00e9e Clary. Fu in questo periodo che acquist\u00f2 la propriet\u00e0 di Mortefontaine.\nDurante le guerre napoleoniche svolse il compito di inviato per conto di suo fratello e firm\u00f2 trattati con gli Stati Uniti, l'Austria, la Gran Bretagna e lo Stato Pontificio, di cui ricordiamo i pi\u00f9 rilevanti: il trattato di Mortefontaine (1800), la pace di Lun\u00e9ville (1801) e la pace di Amiens (1802).\nAscesa al Regno di Napoli.\nCon la proclamazione di Napoleone a imperatore, il Senato confer\u00ec anche ai suoi fratelli Giuseppe, Luigi e Luciano il titolo di altezze imperiali e il rango di principi francesi. Durante la campagna che vide impegnato suo fratello nel 1805, assicur\u00f2 la reggenza dell'impero. Nel 1805 ottenne il titolo di gran dignitario dell'Impero francese e il titolo di grande elettore dell'impero, stabilendosi al castello di Villandry, acquistato per lui dal fratello, ma preferendo di gran lunga il Palazzo del Lussemburgo a Parigi.\nDal 1806 al 1808 Giuseppe Bonaparte govern\u00f2 il Regno di Napoli in nome di suo fratello, che gli affianc\u00f2 nel governo i napoletani Antonio Cristoforo Saliceti e Marzio Mastrilli, oltre ad altri valenti personaggi di governo francesi dell'epoca, quali Pierre-Louis Roederer, Andr\u00e9-Fran\u00e7ois Miot de M\u00e9lito, Louis Stanislas de Girardin e Mathieu Dumas.\nCon Andrea Massena a capo della spedizione che aveva il compito di scacciare i Borboni da Napoli, Giuseppe intraprese il suo viaggio verso il regno del sud e nel gennaio 1806 si ferm\u00f2 per tre giorni a Roma, dove firm\u00f2 un accordo per le forniture militari al nuovo regno che andava conquistando, passando poi il confine con 40.000 uomini. L'11 febbraio entr\u00f2 nella piazzaforte di Capua e il 15 dello stesso mese fece il proprio ingresso solenne a Napoli, omaggiato dalle autorit\u00e0 cittadine e di governo, che apprezzarono particolarmente il suo gesto di omaggio a San Gennaro, patrono della citt\u00e0, cui fece dono di una preziosissima collana di diamanti. Ferdinando IV di Napoli, intanto, era fuggito in Sicilia e il suo esercito si era ritirato al suo seguito. Per conoscere e farsi conoscere, Giuseppe intraprese subito una visita nelle principali province del regno, giungendo in Calabria gi\u00e0 nel marzo successivo.\nNel pur breve periodo del suo regno promulg\u00f2 importanti riforme, tra cui l'eversione della feudalit\u00e0, e istitu\u00ec nuovi organi, come l'Intendenza e la Gran corte criminale, inimicandosi l'aristocrazia, ma venendo invece apprezzato dal popolo. Con decreto del 22 febbraio 1806 fond\u00f2 il corpo dei pompieri. Il brigantaggio fu un problema non indifferente durante il governo napoletano di Giuseppe, fenomeno criminale fomentato dai Borboni che minacciavano in continuazione di destabilizzare il governo napoleonico nella penisola.\nMassone, a partire dal \"Grande Oriente della Divisione dell'Armata d'Italia esistente nel regno di Napoli\", sotto la Gran Maestranza del generale napoleonico e patriota italiano Giuseppe Lechi, fond\u00f2 nel 1807 il Grande Oriente di Napoli, di cui fu Gran maestro fino al 1841.\nNel 1808 ricevette da Napoleone una lettera che lo informava di averlo prescelto per il ruolo di nuovo sovrano di Spagna, dove Bonaparte era riuscito a ottenere con l'inganno l'abdicazione di Carlo IV; la penisola iberica si presentava come un punto strategico per fermare la continua spina nel fianco dell'Impero francese rappresentata dalle forze inglesi e dai loro facili sbarchi in Europa proprio attraverso Spagna e Portogallo. Per ordine del fratello imperatore, quindi, Giuseppe il 5 luglio 1808 consegn\u00f2 il regno al cognato Gioacchino Murat, che divenne il nuovo sovrano. Per evitare che un vuoto di potere improvviso potesse alimentare ulteriori sentimenti di malcontento, quando Giuseppe dovette intraprendere il viaggio verso Madrid, gli atti di governo continuarono a essere firmati a suo nome, pur avendo lasciato la moglie alla reggenza formale del trono in sua assenza.\nGoverno in Spagna.\nIl 6 luglio 1808 suo fratello lo nomin\u00f2 re di Spagna e lo proclam\u00f2 sovrano con il nome di Giuseppe Napoleone I.\nGiuseppe era riluttante a lasciare Napoli, dove almeno il popolo lo apprezzava, al contrario della Spagna, dove il governo napoleonico era odiato. In Spagna Giuseppe trov\u00f2 innanzitutto una fiera opposizione da parte dei suoi avversari politici, che lo chiamarono scherzosamente \"Pepe Botella\" per la sua inclinazione all'alcool, una accusa che molti storiografi spagnoli oggi rigettano, sostenendo che Giuseppe fosse completamente astemio. Il popolo di Madrid lo chiamava il \"Re piazzuola\", dato che fece abbattere molte chiese e conventi nella capitale spagnola per fare posto alla costruzione di piazze pubbliche. La pi\u00f9 importante di queste fu la piazza orientale del Palazzo Reale.\nIl suo arrivo a Madrid giunse in piena guerra d'indipendenza spagnola, dopo le sollevazioni popolari del 2 maggio contro le truppe napoleoniche. Secondo lo storico inglese Thompson, questa rivolta spagnola fu \"la reazione alle nuove istituzioni e alle nuove idee, un movimento in difesa di quella corona ereditaria dei re cattolicissimi che Napoleone, un nemico scomunicato dal papa, aveva posto sul capo di un francese; l'offesa si estendeva alla chiesa cattolica stessa, perseguitata dai repubblicani che dissacrarono chiese, uccisero preti e rafforzarono la \"legge dei culti\", compromettendo anche i diritti locali a vantaggio di un governo centralizzato.\nDurante la sua prima fase di governo della Spagna, Giuseppe si ritir\u00f2 per qualche tempo nella parte settentrionale del paese. Sentendosi in una posizione difficile e per lui ignominiosa, Giuseppe propose la sua abdicazione dal trono spagnolo nella speranza che il fratello lo avrebbe riportato a Napoli. Al contrario di quanto auspicato, l'imperatore invi\u00f2 in Spagna numerosi rinforzi per assistere il sovrano nel mantenere la sua posizione come re di Spagna. Malgrado il facile assedio di Madrid e il controllo del governo di Giuseppe su diverse citt\u00e0 e province, il governo bonapartista in Spagna fu costellato sempre da resistenze e guerriglie filo-borboniche.\nPromulg\u00f2 la Costituzione di Baiona nell'intento di guadagnarsi l'appoggio dei nobili e degli uomini illustri spagnoli (chiamati successivamente \"afrancesados\"); tuttavia non riusc\u00ec a fare trionfare il programma riformista del suo governo. L'essere stato imposto dagli invasori come sovrano e le misure liberali che egli attu\u00f2 gli procurarono l'ostilit\u00e0 popolare, allontanando l'appoggio del popolo spagnolo e perfino quello dei propri seguaci, gli \"afrancesados\".\nDurante il regno di Giuseppe in Spagna, il Venezuela dichiar\u00f2 la propria indipendenza (1810) dalla Spagna e fu la prima nazione in assoluto a fare questa azione.\nFuga.\nGiuseppe dovette fuggire davanti alla ritirata delle truppe francesi nella battaglia di Bail\u00e9n. Ma l'intervento di suo fratello Napoleone, arrivato al comando della maggior parte dell'esercito, lo rassicur\u00f2 che poteva ristabilire il suo governo nella capitale iberica.\nDopo la disfatta nella battaglia delle Arapiles, il 22 giugno del 1812, Giuseppe abbandon\u00f2 di nuovo Madrid per andare verso la Francia, ma il suo passaggio per Vitoria fu bloccato dalle truppe del duca di Wellington, che sconfissero il suo esercito. Usc\u00ec dalla Spagna definitivamente il 13 giugno 1813 - senza il suo prezioso \"equipaggiamento\", che consisteva nei gioielli della Corona spagnola e in opere d'arte - per rifugiarsi in Francia, dove rimase fino alla caduta di Napoleone.\nLuogotenente dell'Impero: battaglia di Parigi.\nDopo la sconfitta francese nella guerra della sesta coalizione e l'invasione del territorio nazionale da parte delle truppe austro-russo-prussiane, venne nominato dal fratello Napoleone luogotenente dell'Impero, con il compito di difendere la citt\u00e0 di Parigi dal nemico.\nIncapace di dominare gli eventi, il 30 marzo 1814 autorizz\u00f2 i marescialli di Francia Marmont e Mortier a negoziare con gli alleati la capitolazione della citt\u00e0 e lasci\u00f2 Parigi diretto a Blois, ove stava la cognata, l'imperatrice reggente Maria Luisa d'Asburgo-Lorena con il figlio Napoleone, re di Roma.\nRitiro negli Stati Uniti e ritorno in Italia.\nSi trasfer\u00ec allora negli Stati Uniti (1817), dove si costru\u00ec una tenuta a Point Breeze, Filadelfia, lussuosamente ammobiliata e con un'impressionante collezione di libri rari e opere d'arte; vi risiedette con un'amante statunitense, mentre la moglie rimase con i suoi figli in Europa, fino al 1839.\nSotto il nome di \"Conte di Survilliers\" si dedic\u00f2 a opere di beneficenza, protetto dai bonapartisti emigrati per mezzo della Massoneria (alla quale era stato iniziato l'8 ottobre 1793 nella Loggia \"Parfaite Sinc\u00e9rit\u00e9\" di Marsiglia, divenendo nel 1804 Gran maestro del Grande Oriente di Francia e poi a Napoli Gran maestro del Grande Oriente di Napoli); nel 1841 ricevette l'autorizzazione a trasferirsi a Firenze.\nMorte.\nMor\u00ec a Firenze, a Palazzo Serristori, il 28 luglio del 1844. Il suo corpo venne in un primo tempo sepolto nella basilica di Santa Croce, accanto a quello della figlia Charlotte (un anno dopo, nel 1845, li raggiunger\u00e0 anche quello di Julie Clary). Successivamente, nel 1862, su interessamento del nipote Napoleone III, i soli resti di Giuseppe vennero trasferiti a Parigi, all'H\u00f4tel des Invalides, dove tuttora hanno riposo.\nDiscendenza.\nGiuseppe e Giulia Clary ebbero tre figlie, di cui solo due sopravvissero:\nDurante il suo periodo di governo nel Regno di Napoli ebbe una relazione con Maria Giulia Colonna di Stigliano, moglie del duca d'Atri, dalla quale ebbe due figli illegittimi:\nDurante il suo esilio americano, con l'amante Annette Savage (\"Madame de la Folie\") Giuseppe ebbe altre due figlie illegittime:\nEbbe anche una relazione con \u00c9milie H\u00e9mart (1798-1879), dalla quale ebbe un figlio illegittimo:\nLa H\u00e9mart sar\u00e0 anche madre dello scrittore e romanziere francese Edmond Duranty (1833-1880)."}
{"id": "221594", "revid": "574302", "url": "https://it.wikipedia.org/wiki?curid=221594", "title": "Ferdinando VII di Spagna", "text": "Biografia.\nGiovinezza e prima ascesa al trono.\nEra figlio di Carlo IV e Maria Luisa di Borbone-Parma, genitori cugini.\nMal visto dal padre, Ferdinando di Borbone crebbe sviluppando un forte astio nei confronti della madre e di Manuel Godoy, primo ministro ed amante della regina. Fin da giovane, Ferdinando cospir\u00f2 contro entrambi i suoi genitori regnanti e contro Godoy, incoraggiato dal suo precettore, il canonico Juan Escoiquiz. Intorno al giovane principe delle Asturie si era formato un nucleo di oppositori composto dai membri dell'alta nobilt\u00e0 che desideravano la caduta di Godoy. Nel 1807 si attu\u00f2 una prima cospirazione. L'ammutinamento venne scoperto e Ferdinando giudicato di conseguenza in quello che viene definito \"Processo dell'Escorial\". Il principe denunci\u00f2 tutti i suoi collaboratori e chiese perdono ai suoi genitori. Il tribunale, per mano dei cospiratori, uomini di un certo peso politico, assolse tutti gli implicati.\nPoco dopo, nel marzo 1808, in presenza delle truppe francesi in Spagna per via del trattato di Fontainebleau, la corte si trasfer\u00ec ad Aranjuez, come parte di un piano di Godoy per trasferire la famiglia reale in America se ci fosse stato bisogno in caso di attacco da parte dei francesi. Il 17 marzo, il popolo, istigato dai sostenitori di Ferdinando, assal\u00ec il palazzo del \"Pr\u00edncipe de la Paz\" (Godoy). Cosicch\u00e9 Carlo IV, per salvare la vita di Godoy, fu costretto ad abdicare a favore di suo figlio il 18 marzo. Questi fatti sono noti come la \"rivolta di Aranjuez\".\nAbdicazioni di Bayona.\nFerdinando torn\u00f2 alla corte, dove venne acclamato dal popolo di Madrid. Tuttavia le truppe francesi, per mano del generale Murat, avevano gi\u00e0 occupato Madrid il giorno prima, 23 marzo. Il re deposto e la sua sposa si misero sotto la protezione di Napoleone e si rifugiarono, difesi dalle truppe di Murat. Contemporaneamente, Napoleone invit\u00f2 il re Ferdinando a riunirsi a lui e il sovrano spagnolo accett\u00f2 l'invito nella speranza che l'imperatore lo riconoscesse e rispettasse come re di Spagna. Bench\u00e9 al principio la riunione avesse dovuto svolgersi in Spagna, alla fine si tenne a Bayona. Il 20 aprile, Ferdinando pass\u00f2 la frontiera, del tutto ignaro che quello sarebbe stato per lui l'inizio di un esilio che sarebbe durato sei anni. Nel frattempo, Napoleone riusc\u00ec a liberare Godoy e lo fece portare a Bayona, insieme a Carlo IV e a Maria Luisa: scortato dalle truppe francesi, arriv\u00f2 il 30 aprile. Intanto, a Madrid, il popolo si mosse in rivolta contro i francesi. I fatti del 2 maggio 1808 segnano l'inizio della guerra d'indipendenza spagnola.\nLa situazione a Bayona prese l'aspetto di un teatrino. Carlo IV dichiar\u00f2 che la rinuncia al trono causata dalla rivolta di Aranjuez era nulla e pretese la restituzione dei suoi diritti. Allo stesso tempo, per\u00f2, egli aveva ceduto in precedenza questi diritti a Napoleone in cambio dell'asilo politico in Francia per lui, sua moglie e il suo \"prediletto\" Godoy, oltre ad una ricca pensione (30 milioni di reali annui). In pratica Carlo aveva venduto la Spagna a Napoleone. Quando arrivarono a Bayona le notizie della rivolta di Madrid e della sua conseguente repressione, Napoleone ordin\u00f2 a Ferdinando VII di riconoscere suo padre come sovrano legittimo. In cambio di un castello e di una pensione annuale di quattro milioni di reali, questi accett\u00f2. Cos\u00ec, il 5 maggio 1808, la corona di Spagna cadde nelle mani di Napoleone, il quale la cedette a suo fratello, Giuseppe Bonaparte, che avrebbe regnato in Spagna come Giuseppe I. Tutti questi complicati atti di passaggi di corone per il regno di Spagna hanno il nome di \"Abdicazioni di Bayona\".\nLe abdicazioni di Bayona non costituirono unicamente un cambio dinastico. In un messaggio agli spagnoli, il 25 maggio, Napoleone proclam\u00f2 che la Spagna si trovava di fronte ad un cambio di regime, con i benefici di una costituzione senza aver avuto prima bisogno di una rivoluzione. In seguito, Napoleone convoc\u00f2 a Bayona un'assemblea di statisti spagnoli, la \"Giunta spagnola di Bayona\". Anche se la seduta fu fallimentare da un punto di vista dei partecipanti, arrivarono solo 75 dei 150 statisti previsti, in nove sessioni venne dibattuto il progetto della costituzione preparato da Napoleone e, con scarse rettifiche, approvarono nel luglio 1808 la \"Costituzione di Bayona\", che in realt\u00e0 era uno statuto, poich\u00e9 non era stato emanato da coloro che l'avrebbero diretto.\nIntanto, Ferdinando vide come Napoleone non si disturbasse a rispettare l'accordo preso a Bayona, facendolo internare, insieme a suo fratello minore Carlo e suo zio paterno Antonio, nel castello di Valen\u00e7ay, propriet\u00e0 di Talleyrand, un paese di duemila abitanti nel centro della Francia, a 300 chilometri da Parigi. Ferdinando rimase a Valen\u00e7ay fino alla fine della guerra d'indipendenza spagnola. Tuttavia, le sue condizioni di prigioniero politico non furono cos\u00ec severe. Talleyrand si lamentava del fatto che gli avevano rotto il tetto del castello a causa del gran numero di fuochi artificiali per celebrare le vittorie di Napoleone o i suoi compleanni.\nFu costretto anche a costruire una nuova sala da ballo per far fronte alla gran quantit\u00e0 di balli dati.\nTuttavia, la condizione di prigioniero di Napoleone cre\u00f2 il mito di Ferdinando il \"Deseado\" (Desiderato), vittima innocente della crudelt\u00e0 napoleonica. Anche la Corte di Cadice, che redasse ed approv\u00f2 la Costituzione del 1812, non discusse sulla persona del sovrano e dichiar\u00f2 come unico e legittimo re della nazione spagnola Ferdinando VII di Borbone.\nRitorno del \"Deseado\".\nNel luglio 1812 il futuro duca di Wellington, al comando di un esercito anglo-ispanico e penetrando dal Portogallo, batt\u00e9 le truppe francesi ad Arapiles, espellendoli dall'Andalusia e minacciando Madrid. Anche se i francesi contrattaccarono, ci fu una nuova ritirata dell'esercito francese dalla Spagna ai primi del 1813. Ci\u00f2 permise alle truppe alleate di cacciare definitivamente Giuseppe Bonaparte da Madrid e sconfiggere definitivamente i francesi nelle battaglie Vitoria e San Marcial. Giuseppe I lasci\u00f2 il paese. Napoleone si apprest\u00f2 a difendere la sua frontiera meridionale, aspettando di poter negoziare con Ferdinando VII un'uscita, che si concretizzer\u00e0 in un trattato di pace.\nIn cambio della sua neutralit\u00e0 in ci\u00f2 che restava della guerra, Ferdinando VII recuper\u00f2 la sua corona ai primi del 1814 e accord\u00f2 la pace con la Francia. Acconsent\u00ec anche il perdono per i seguaci spagnoli di Giuseppe I: \"los afrancesados\". Questo accordo \u00e8 noto come trattato di Valen\u00e7ay, l'11 novembre 1813. Anche se il trattato era gi\u00e0 ratificato, Ferdinando VII venne liberato e rientr\u00f2 in Spagna solo nel marzo 1814: pass\u00f2 la frontiera il 24 marzo.\nFerdinando VII e la Costituzione del 1812.\nSecondo i decreti della corte \u00ab [...] non si riconoscer\u00e0 per libero il re, n\u00e9 per tanto, gli si prester\u00e0 obbedienza finch\u00e9 [...] non presti giuramento all'articolo 173 della Costituzione\u00bb. Ferdinando VII, tuttavia, si rifiut\u00f2 di ottemperare agli accordi sottoscritti dalla reggenza ed entr\u00f2 a Valencia il 16 aprile. L\u00ec lo aspettavano due persone: un rappresentante della reggenza, con il testo della Costituzione del 1812, ed un deputato assolutista, con un manifesto assolutista firmato da 69 deputati e chiamato Manifesto dei persiani. Il 17 aprile, il generale Francisco Javier de El\u00edo invit\u00f2 il monarca a difendere i propri diritti, mettendo le sue truppe a disposizione del sovrano e realizzando quello che pu\u00f2 essere considerato il primo dei molti \"pronunciamenti\", che affliggeranno la Spagna per i successivi 124 anni, fino allo scoppio della guerra civile.\nIl 4 maggio 1814, Ferdinando VII, particolarmente duro e vendicativo, ferocemente reazionario, promulg\u00f2 un decreto che dichiarava nulla e senza alcun effetto tutta l'opera della Corte di Cadice (\u00ab [...] [erano] quella Costituzione e quei decreti nulli e di nessun valore n\u00e9 effetto, adesso e senza tempo alcuno, come si non fossero mai passati tali atti e restassero in mezzo al tempo\u00bb). Il 5 maggio, Ferdinando VII usc\u00ec da Valencia e cominci\u00f2 una marcia trionfale verso Madrid. L'entusiasmo popolare di fronte al ritorno di \"el Deseado\" era immenso. Il regime costituzionale non fu capace di opporre alcuna resistenza: le Camere vennero sciolte il 10 maggio 1814.\nRegno di Ferdinando VII.\nDurante la prima tappa del regno, tra gli anni 1814 e 1820, il re ristabil\u00ec il precedente assolutismo per diritto divino del padre, seguendo lo stile della restaurazione borbonica attuata in Francia. Fu un periodo di persecuzione per il liberalismo, i cui sostenitori tentarono di sollevare rivolte varie volte per ristabilire la Costituzione. Da un altro lato, nonostante Ferdinando VII avesse promesso di rispettare gli \"afrancesados\", incominci\u00f2 invece ad esiliare tutti coloro che avevano partecipato al governo di Giuseppe I.\nDurante questo periodo, scomparvero la totalit\u00e0 dei giornali, i municipi costituzionali e le universit\u00e0, e si ristabil\u00ec l'organizzazione per corporazioni.\nDurante il gennaio 1820 ci fu una rivolta tra le forze militari che dovevano partire per l'America per difendere le colonie in mano alla Spagna. Bench\u00e9 questo pronunciamento, comandato da Rafael del Riego, non ebbe abbastanza successo, il governo nemmeno fu capace di soffocarlo e poco tempo dopo una nuova sommossa inizi\u00f2 in Galizia e si estese per tutta la Spagna. Ferdinando VII, non potendo resistere, si vide obbligato a fare un giuramento sulla Costituzione di Cadice, a Madrid, il 10 marzo 1820. Inizi\u00f2 cos\u00ec il Triennio liberale spagnolo, altrimenti noto come \"Triennio costituzionale\".\nTuttavia, nonostante il re mostrasse di applicare il regime costituzionale, in realt\u00e0 aveva sempre simulato tutto e cospirava segretamente per ristabilire l'assolutismo: Regencia de Urgel; sommossa della Guardia Real nel luglio 1822, soffocata dalla Milicia Urbana di Madrid. Infine, l'intervento dell'esercito francese dei \"Centomila Figli di San Luigi\", sotto il controllo della Santa Alleanza, ristabil\u00ec la monarchia assoluta in Spagna nell'ottobre 1823. Furono eliminati tutti i cambiamenti del triennio liberale, con l'unica eccezione dell'Inquisizione.\nMatrimoni di Ferdinando VII.\nFerdinando VII si spos\u00f2 varie volte: con Maria Antonia di Borbone-Napoli, con Maria Isabella di Braganza, senza ottenere discendenza, poi spos\u00f2 Maria Giuseppa Amalia di Sassonia, da cui ebbene tre figli, morti tutti in tenera et\u00e0. Nel 1829, si un\u00ec in matrimonio per la quarta volta, con sua nipote Maria Cristina di Borbone-Due Sicilie.\nIl 31 marzo 1830, Ferdinando promulg\u00f2 la \"Pragm\u00e1tica Sanci\u00f3n\", approvata il 30 settembre 1789, al tempo di Carlo IV, che non era stata seguita per ragioni di politica estera. La \"Pragm\u00e1tica\" stabiliva che, se il re non avesse avuto un erede maschio, la figlia maggiore avrebbe ereditato il trono. Questo escludeva, in pratica, l'infante don Carlo Maria Isidoro dalla successione: per quanto fosse bambino o bambina colui che fosse nato, sarebbe stato di diritto l'erede del re. In questo modo, sua figlia Isabella (la futura Isabella II), nata poco dopo, si vedeva riconosciuta come erede della corona, con grande disapprovazione dei sostenitori dell'infante Carlo Maria Isidoro, il fratello minore del re.\nNel 1832, trovandosi il re gravemente ammalato nel palazzo di La Granja, i sostenitori dell'infante tentarono invano di fargli fare testamento in favore di Carlo. Fallendo nell'intento, Carlo si trasfer\u00ec in Portogallo. Intanto, Maria Cristina, nominata reggente durante la grave malattia del re (l'erede Isabella aveva solo tre anni), cominci\u00f2 un avvicinamento verso i liberali e concesse ampie amnistie ai liberali in esilio, prefigurando un cambio politico verso il liberalismo che si sarebbe prodotto dopo la morte del re. Ferdinando mor\u00ec nel 1833. L'infante Carlo Maria Isidoro, insieme con altri suoi sostenitori che lo consideravano il legittimo in quanto fratello del re, e non Isabella, si sollevarono e cominciarono la prima guerra carlista. Con questo fece la sua comparsa il carlismo.\nUltimi anni e morte.\nSi indica con \"Decennio nefasto spagnolo\" l'ultimo decennio del regno (1823-1833), durante il quale venne attuata una durissima repressione nei confronti dei liberali, accompagnata da una nuova chiusura dei periodici e delle universit\u00e0, nello stesso tempo si registrarono sommosse ultra-assolutiste istigate dal clero e per i sostenitori dell'infante Carlo Maria Isidoro, fratello minore di Ferdinando, che si profilava quale suo successore. \u00c8 in questo periodo che si consum\u00f2 la scomparsa dell'impero spagnolo. La maggior parte delle colonie americane (fatta eccezione di Cuba, Porto Rico e Santo Domingo) trovarono l'indipendenza. Solo le Isole Caraibiche, insieme con le Filippine, le Marianne e le Isole Caroline, nell'Oceano Pacifico, rimasero sotto il dominio spagnolo.\nDiscendenza.\nIl re Ferdinando ebbe quattro figlie femmine: \nDa Maria Isabella di Braganza:\nDa Maria Cristina di Borbone-Due Sicilie:"}
{"id": "221595", "revid": "1543377", "url": "https://it.wikipedia.org/wiki?curid=221595", "title": "Trasformazione termodinamica", "text": "La trasformazione termodinamica \u00e8 un processo fisico tramite il quale un sistema termodinamico passa da uno stato di equilibrio termodinamico ad un altro.\nDescrizione.\nUn sistema termodinamico si trova in linea di massima in uno stato di equilibrio termodinamico quando le principali variabili del sistema (ovvero pressione, volume e temperatura) non subiscono nessuna ulteriore variazione con il passare del tempo.\nNel caso in cui due o tutte le variabili sopracitate si modifichino (il variare di una sola di esse \u00e8 impossibile in quanto sono tutte interconnesse da un rapporto di proporzione inversa o diretta) siamo in presenza di una trasformazione termodinamica, che porta il sistema verso un altro punto di equilibrio.\nLo stato iniziale e finale di una trasformazione sono identificati da due (coppie di) valori delle tre grandezze che definiscono lo stato di un corpo: pressione, volume o temperatura.\nUna \"trasformazione termodinamica\" pu\u00f2 avvenire:\nUna trasformazione termodinamica pu\u00f2 essere reversibile oppure essere irreversibile; tutte le trasformazioni reali sono irreversibili, in quanto non si possono eliminare totalmente gli attriti, quindi la condizione di reversibilit\u00e0 \u00e8 solo una approssimazione teorica.\nAltre trasformazioni sono:"}
{"id": "221596", "revid": "1516087", "url": "https://it.wikipedia.org/wiki?curid=221596", "title": "Isabella II di Spagna", "text": "Grazie all'abrogazione delle norme di successione del 1713 (la comunemente chiamata \"legge salica\") con la prammatica sanzione del 1830, Isabella venne prescelta quale erede al trono e poi successore del padre Ferdinando VII. Questo fatto provoc\u00f2 l'insurrezione dell'infante Carlo Maria Isidoro, zio di Isabella, che, sostenuto da gruppi assolutisti (i cosiddetti \"carlisti\"), aveva gi\u00e0 provato a proclamarsi re durante l'agonia del fratello Ferdinando VII. Il tentativo carlista fall\u00ec e Isabella regn\u00f2 dal 1833, alla morte del genitore, sino al 1868, quando venne esiliata per aver tentato di prendere il sopravvento sul potere costituito del Parlamento spagnolo.\nBiografia.\nInfanzia.\nIsabella nacque a Madrid nel 1830, figlia primogenita del re Ferdinando VII di Spagna e della sua quarta moglie e nipote, Maria Cristina di Borbone-Due Sicilie. Suo padre era stato precedentemente sposato altre tre volte, ma nessuna delle sue mogli aveva dato alla luce prole abile a succedergli e pertanto, quando Isabella nacque, molte furono le speranze proiettate sulla piccola principessa.\nPer sostenere la posizione della propria casata a scapito delle continue ingerenze al trono del fratello (l'infante Carlo Maria Isidoro), Ferdinando VII promulg\u00f2 nel 1830 una prammatica sanzione. Questa legge riprendeva un testo, approvato gi\u00e0 dalle \"Cortes\" nel 1789, che modificava il sistema tradizionale di successione al trono in Spagna, permettendo quindi a Isabella di succedere al padre dopo la sua morte in mancanza di altri eredi maschi (Isabella aveva una sola altra sorella, l'infanta Luisa Ferdinanda, nata nel 1832).\nLa nascita di Isabella e la sua presunzione di ascesa al trono provocarono l'inizio di un lungo conflitto, perch\u00e9 suo zio, Carlo Maria Isidoro, che fino ad allora era stato l'erede designato della Corona, non accett\u00f2 che Isabella fosse nominata dal fratello principessa delle Asturie ed erede, quindi, al trono spagnolo. \nReggenza della madre.\nFerdinando VII prese quindi la difficile decisione di esiliare il fratello, ma la guerra politica continu\u00f2, dividendo gli spagnoli in \"isabellisti\" e \"carlisti\" e provocando infine la prima guerra carlista (1833\u20131840).\nIsabella sal\u00ec al trono il 29 settembre del 1833, dopo la morte di suo padre, quando aveva meno di tre anni. Durante i primi anni del suo regno, mentre Isabella era ancora bambina, la reggenza fu assunta da sua madre fino al 1840, quando le subentr\u00f2 il generale Baldomero Espartero, che rimase in carica sino al 23 luglio 1843, data nella quale Isabella II venne dichiarata maggiorenne, a soli tredici anni.\nMatrimonio.\nQuando la regina comp\u00ec sedici anni, si apr\u00ec per lei il momento di cercare marito e molte delle potenze europee concentrarono la loro attenzione su un trono rilevante come quello spagnolo che, per quanto fortemente depotenziato rispetto al passato, giocava ancora un ruolo di tutto rispetto nella politica delle Grandi Nazioni. All'interno della stessa Spagna, i carlisti pi\u00f9 moderati proposero quale partito Carlo Luigi di Borbone-Spagna, conte di Montemol\u00ecn, figlio di Carlo Maria Isidoro, ma questi venne scartato dai liberali per i suoi eccessivi legami con l'odiato fratello di Ferdinando VII. Il generale Ram\u00f3n Mar\u00eda Narv\u00e1ez propose Francesco di Borbone-Due Sicilie, conte di Trapani, che per\u00f2 ebbe il veto dei progressisti.\nLa principessa Maria Cristina di Borbone-Due Sicilie propose alla figlia il principe Leopoldo di Sassonia-Coburgo-Saalfeld, zio della regina Vittoria, mentre il re Luigi Filippo di Francia propose uno dei suoi figli, Enrico, duca d'Aumale o Antonio, duca di Montpensier. Entrambe queste ultime proposte non trovarono accoglimento nel complesso panorama politico spagnolo, ma la Francia riusc\u00ec a spuntarla almeno su un punto, ovvero che il figlio secondogenito di Luigi Filippo sposasse l'infanta Luisa Ferdinanda, sorella di Isabella II.\nIl governo spagnolo impose infine ad Isabella II il matrimonio con il cugino e primo infante Francesco d'Assisi di Borbone-Spagna, duca di Cadice, un'unione ben vista da molte parti perch\u00e9 avrebbe potuto porre fine definitivamente al conflitto con il carlismo. Il matrimonio venne celebrato a Madrid il 10 ottobre 1846, il giorno stesso in cui la regina comp\u00ec sedici anni, e nella medesima occasione sua sorella Luisa Ferdinanda venne sposata con il principe Antonio d'Orleans, duca di Montpensier.\nCos\u00ec come scrisse a Benito P\u00e9rez Gald\u00f3s nel 1902, durante il suo esilio parigino, Isabella non aveva mai gradito il consorte Francesco d'Assisi. La stessa regina comment\u00f2 sulla prima notte di nozze passata con lui: \u00abChe posso dirle di un uomo che portava addosso pi\u00f9 merletti di me?\u00bb\nRegno.\nPolitica interna.\nIsabella II regn\u00f2 durante un periodo di transizione in Spagna in cui la monarchia perse potere nei confronti del Parlamento. Inoltre, sempre in questo momento storico, molte delle colonie spagnole che rimanevano nel Sud America ottennero l'indipendenza. La regina interfer\u00ec con la propria influenza politica sulla nazione e divenne impopolare tra i politici, servendosi spesso di un'\u00e9lite religiosa che la circondava e ne condizionava le scelte (tra i suoi consiglieri spiccavano il suo confessore, padre Antonio Maria Claret, padre Fulgencio, confessore di suo marito, e sor Patrocinio, influente monaca). Molte volte, vari membri del governo cercarono di conquistarsi pi\u00f9 potere manipolandola. Il suo regno fu tacciato dell'aggettivo \"infame\", dal momento che spesso dovette chiedere aiuto a vari presidenti degli Stati Uniti d'America in situazioni di necessit\u00e0. Anche nel campo della lotta per le libert\u00e0 democratiche, il regno di Isabella II fu un vero fallimento, con la distorsione dello Stato e la corruzione elettorale.\nDurante il suo regno, ad ogni modo, la Spagna seppe modernizzarsi notevolmente con la costruzione di molte industrie, la riapertura delle universit\u00e0 (chiuse per volere di suo padre Ferdinando VII che vi vedeva dei covi rivoluzionari) e la costruzione di una vasta rete ferroviaria, grazie anche all'opera del generale Leopoldo O'Donnell, che inaugur\u00f2 la prima di queste tratte.\nNel 1834, quando Isabella II era da poco salita al trono, la marina militare spagnola praticamente non esisteva pi\u00f9, tanto era stata provata nel corso delle guerre napoleoniche, al punto da disporre unicamente di tre navi inutilizzabili, cinque vecchie fregate e 20 imbarcazioni ausiliarie. Gi\u00e0 nel 1820 Ferdinando VII aveva pensato di rimpolpare la marina con l'aggiunta di alcuni battelli a vapore, che in quegli anni andavano sviluppandosi, ma l'operazione non ebbe il successo sperato e la Spagna si trov\u00f2 ancora una volta in fase di stallo. Fu col regno di Isabella II e grazie al ministro della marina, Mariano Roca de Togores e Carrasco (al ministero dal 1848 al 1851 e nuovamente dal 1853 al 1855), che venne riportato in piena funzione l'antico arsenale spagnolo e riprese a pieno ritmo la produzione di navi da guerra.\nIl varo, nel 1860, di una legge per l'aumento delle forze navali, permise al governo spagnolo di aggiungere alla flotta alcuni piroscafi e otto fregate (\"Tetuan\", \"Almansa\", \"Girona\", \"Numancia\", \"Victoria\", \"Saragozza\", \"Salamanca\" e \"Sagunto\"), oltre a tre incrociatori moderni (\"Fernando el Cat\u00f3lico\", \"S\u00e1nchez Barcaiztegui\" e \"Jorge Juan\"). \nLe tensioni interne al Paese peggiorarono notevolmente a seguito dei fatti della Notte di San Daniele del 1865, quando la regina decise di vendere alcuni beni dello Stato, trattenendo il 25% del ricavato per il pagamento dei debiti da lei contratti. Questo fatto scaten\u00f2, il giorno successivo, l'ira dei repubblicani, capeggiati da Emilio Castelar, un docente universitario ed attivista politico, che scrisse un articolo giornalistico di protesta nei confronti del comportamento della sovrana verso il bene della nazione, nel quale egli asseriva che Isabella II, per quanto regina, non potesse disporre liberamente di beni che non erano suoi, ma della nazione. Il governo ordin\u00f2 dunque il licenziamento di Castelar e questo fece scoppiare numerose rivolte studentesche in tutta la Spagna e numerosi scontri, nei quali morirono 193 persone, tra cui diverse donne, anziani e bambini.\nPolitica estera.\nIn politica estera, Isabella II fu molto attiva durante l'Unione Liberale (1858\u20131863), ottenendo l'annessione di territori marocchini durante la \"guerra d'Africa\", come Ifni ed il Sahara spagnolo, il riconoscimento del possedimento della Guinea Equatoriale, la partecipazione con i francesi alla conquista di Saigon (anche se la Francia non diede compensi territoriali agli spagnoli) e il mantenimento di Cuba, Filippine, isole Caroline e isole Marianne, oltre a spedizioni in Messico, Per\u00f9 e Cile.\nDurante il regno di Isabella II, i Borbone di Napoli, ramo cadetto dei Borbone di Spagna, furono investiti dagli eventi del risorgimento italiano. Isabella II sostenne per quel che pot\u00e9 il suo parente Francesco II delle Due Sicilie, affidandosi ad un plenipotenziario, Salvador Bermudez de Castro, presso il sovrano napoletano. Nel corso della spedizione dei mille, Francesco II giunse a Gaeta accompagnato da quattro navi spagnole. L'Assedio di Gaeta (1860) si concluse con la vittoria piemontese e l'allontanamento delle navi spagnole, il cui tentativo di approdare nuovamente al porto fu impedito da un blocco navale. Il plenipotenziario Bermudez de Castro segu\u00ec quindi Francesco II nell'esilio presso lo stato pontificio e, sempre tenendo informata la corte di Madrid, sostenne la fallimentare spedizione di Borjes (guidata dall'omonimo generale catalano, dal passato carlista) per riportare i Borbone di Napoli sul trono nell'ambito del brigantaggio post-unitario. Nel 1865, apparendo ormai lontana la possibilit\u00e0 di una restaurazione legittimista data la sconfitta del brigantaggio, Isabella II di Spagna dovette abbandonare le precedenti posizioni e riconoscere il neonato regno d'Italia.\nEsilio.\nDopo il trionfo della rivoluzione conosciuta col nome di \"La Gloriosa\", Isabella II and\u00f2 in esilio in Francia nel 1868 e da l\u00ec abdic\u00f2 in favore di suo figlio Alfonso XII il 25 giugno del 1870. La regina si pose sotto la protezione dell'imperatore Napoleone III e poi della Repubblica Francese.\nNel frattempo, grazie al supporto di vari gruppi nel governo, al posto di Isabella, sul trono di Spagna venne eletto il duca Amedeo di Savoia-Aosta, membro della famiglia reale italiana, con il nome di Amedeo I di Spagna. Amedeo era figlio di Vittorio Emanuele II di Savoia, primo re d'Italia dal 1861, e di Maria Adelaide d'Asburgo-Lorena, la quale era pronipote di Carlo III di Spagna, e come tale, fu in grado di trasmettere il diritto di successione al figlio, che venne in compenso costretto a rinunciare ai suoi diritti sul trono italiano.\nIsabella II visse il resto della sua vita in Francia, dove fu testimone della Prima Repubblica spagnola, del regno e, successivamente, della morte di suo figlio Alfonso XII, avvenuta nel 1885, cos\u00ec come dell'inizio del regno di suo nipote Alfonso XIII dopo la reggenza di Maria Cristina di Asburgo-Lorena, che regner\u00e0 poi fino al 14 aprile 1931, quando sar\u00e0 deposto.\nMorte.\nFu sepolta nel monastero dell'Escorial di fronte al suo sposo (lei, come sovrana regnante, tra i re; lui tra le regine consorti), morto due anni prima, nel 1902. L'attuale re di Spagna Filippo VI discende in linea diretta da Isabella II.\nDiscendenza.\nLa coppia reale ebbe dodici figli, alcuni dei quali nacquero morti a causa di aborti spontanei della regina:"}
{"id": "221598", "revid": "110157", "url": "https://it.wikipedia.org/wiki?curid=221598", "title": "Unterkulm", "text": "Unterkulm (toponimo tedesco) \u00e8 un comune svizzero di 3\u00a0064 abitanti del Canton Argovia, nel distretto di Kulm del quale \u00e8 il capoluogo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "221619", "revid": "9", "url": "https://it.wikipedia.org/wiki?curid=221619", "title": "Peer review", "text": ""}
{"id": "221622", "revid": "110157", "url": "https://it.wikipedia.org/wiki?curid=221622", "title": "Hirschthal (Svizzera)", "text": "Hirschthal (toponimo tedesco) \u00e8 un comune svizzero di 1\u00a0573 abitanti del Canton Argovia, nel distretto di Aarau.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "221624", "revid": "1226", "url": "https://it.wikipedia.org/wiki?curid=221624", "title": "Battaglia di Chal\u00f4ns", "text": ""}
{"id": "221625", "revid": "6923", "url": "https://it.wikipedia.org/wiki?curid=221625", "title": "Sciti", "text": "Gli Sciti (lat. \"Scythi\"; gr. \"\u03a3\u03ba\u03cd\u03b8\u03b7\u03c2\", anche \"\u03a3\u03ba\u03cd\u03b8\u03bf\u03b9\"; pe. \"Saka\") furono una popolazione nomade indoeuropea di ceppo iranico attestata nella steppa eurasiatica dal XIX secolo a.C. al IV secolo dell'Era cristiana. Gli antichi greci li consideravano mitologicamente figli di Eracle ed Echidna, o di Zeus e Boristene.\nLe relazioni tra i popoli residenti in questa vastit\u00e0 di regioni non sono oggi chiare e il termine \"Sciti\" \u00e8 stato utilizzato in senso a volte ampio a volte specialistico. Gli archeologi moderni parlano di \"Sciti\" quali esponenti della \"Cultura scito-siberiana\" senza implicazioni etnico-linguistiche, tanto che il termine \"scitico\" finisce per \"descrivere una fase di diffusione del nomadismo montato, caratterizzato dalla presenza di specifiche armi, finimenti e un'arte basata su placche metalliche zoomorfe\". Il territorio pi\u00f9 occidentale toccato dal fenomeno nell'Et\u00e0 del ferro \u00e8 quello che gli antichi greci chiamarono \"Scizia\", circoscrivendo cos\u00ec l'uso del termine \"Sciti\" a identificativo di coloro che abitavano quell'area ove erano parlate le lingue scitiche.\nGli Sciti furono tra i primi a padroneggiare l'impiego bellico della cavalleria: allevavano mandrie di cavalli e armenti, vivevano in tende montate su carri e combattevano armati d'arco e frecce dalle loro selle. Svilupparono una ricca cultura caratterizzata da opulente sepolture, raffinata metallurgia e un brillante stile artistico. Nel VIII secolo a.C. razziarono (pare) l'impero cinese della dinastia Zhou e, poco dopo, si spostarono a ovest, raggiungendo le steppe pontico-caspiche dalle quali espulsero i Cimmeri. All'apice del loro potere, gli Sciti dominavano la totalit\u00e0 delle steppe eurasiatiche, dai Carpazi a ovest fino alla Cina centrale (Cultura di Ordos) e alla Siberia meridionale (Cultura di Tagar) a est, creando quello che \u00e8 stato definito il primo impero nomade dell'Asia centrale, sebbene si trattasse di una compagine che ben poco aveva di \"statale\".\nSecondo lo storico greco, gli Sciti chiamavono s\u00e9 stessi \"Scoloti\", nome derivato da quello di uno dei loro re, tale Skules. Di conseguenza, gli Sciti chiamavano se stessi \"Skula\". Erodoto sostiene inoltre che i Persiani chiamassero gli Sciti \"Saka\". Attraverso lo studio di nove iscrizioni persiane, Oswald Szemer\u00e9nyi ha riscontrato che in due di queste gli Sciti occidentali erano chiamati dai Persiani \"Sak\u0101 tyaiy paradraya\" e \"Saka paradraiya\" in una, gli Sciti orientali sono chiamati \"Sak\u0101 haumavarg\u0101\" e \"tigraxaud\u0101\". In un'altra iscrizione, \u00e8 utilizzato il termine \"Saka\" sempre in riferimento agli Sciti orientali oppure \"Sakaibi\u0161\". Assiri ed Ebrei trassero il nome \"a\u0161kuza/i\u0161kuza\" tramite gli Sciti stessi dopo l'invasione del Medio Oriente, da cui deriverebbe il nome originario \"Skuza\", pressoch\u00e9 identico al greco \"\u03a3\u03ba\u1f7a\u03b8\u03b7\u03c2\", mutuato dal prototipo iraniano \"*Sku\u03b4a-\", il cui significato originario non era \"cacciatore di scalpi\" o \"pastore\". Questo nome si form\u00f2 dalla radice \"*skeud-\", \"gettare, tirare\", traslata anche nelle lingue germaniche (lingua inglese: \"shoot\"); il suo significato sarebbe pertanto \"arciere\", come del resto confermato dalle fonti storiche che fanno dell'abilit\u00e0 con l'arco un tratto fondamentale degli Sciti.\nStoria.\nOrigini.\nPrincipale fonte primaria sulle origini e la storia degli Sciti \u00e8 il libro IV delle Storie di Erodoto. Lo storico greco riferisce, circa le origini del popolo scita, un mito tramandato dagli stessi Sciti, che racconta di come il primo uomo nato in Scizia fu Targitao, il primo uomo sulla terra. Questi gener\u00f2 tre eredi, Lipossai, Arpossai e Colassai. Un giorno, dal cielo discesero tre oggetti d'oro: un'ascia bipenne, un aratro d'oro con giogo e una coppa. Il primogenito, Lipossai, tent\u00f2 di afferrare i doni divini, ma non appena vi prov\u00f2, gli oggetti si fecero incandescenti. Dopo di lui, anche il secondogenito Arpossai prov\u00f2 a fare suoi i regali, ma anche questa volta gli oggetti divennero incandescenti e fu impossibile afferrarli. Solo l'ultimogenito, Colassai, riusc\u00ec ad appropriarsi dei tre manufatti d'oro; per questo motivo, i fratelli maggiori gli cedettero la loro parte di regno. Da Lipossai discese la trib\u00f9 degli Aucati, da Arpossai i Catiari e i Traspi, da Colassai i Paralati.\nIpotesi della storiografia moderna e genetiche.\nSecondo Tamara Rice, gli Sciti appartenevano al gruppo indoeuropeo di probabile ceppo iranico, oppure ugro-altaico. Il Dragan ritiene che gli Sciti fossero un popolo indo-iraniano.\nRecenti analisi fisiche hanno unanimemente confermato che gli Sciti, anche quelli che vivevano nella zona di Pazyryk, avevano caratteristiche fisiche spiccatamente Est europee. Ulteriori conferme sono giunte dallo studio di antichi resti di DNA.\nUno studio del 2002 ha analizzato la genetica materna di resti umani di un uomo e una donna risalenti al periodo Saka provenienti dal Kazakistan, presumibilmente marito e moglie. La sequenza mitocondriale HV1 del maschio era simile alla sequenza Anderson, che \u00e8 la pi\u00f9 diffusa tra le popolazioni europee. Viceversa, quella femminile suggeriva origini asiatiche.\nNel 2004, \u00e8 stata analizzata la sequenza HV1 ottenuta dai resti di un maschio scita-siberiano proveniente dall'Altaj, rivelando che l'individuo apparteneva alla linea materna N1a. Il DNA mitocondriale estratto da altri due scheletri della medesima zona ha mostrato come entrambi i soggetti presentassero caratteristiche di origine euro-mongolide. Uno dei due scheletri apparteneva alla linea materna F2a e l'altro alla linea D, entrambe caratteristiche delle popolazioni eurasiatiche.\nUno studio del 2009 ha preso in considerazione gli aplotipi e gli alfatipi di ventisei campioni di antichi resti umani dell'area di Krasnoyarsk, in Siberia, risalenti a un periodo compreso tra la met\u00e0 del II millennio a.C. e il IV secolo a.C. Pressoch\u00e9 tutti i soggetti appartengono all'aplogruppo R1a1-M17. Gli autori dello studio ritengono che i dati mostrino come, tra l'et\u00e0 del bronzo e l'et\u00e0 del ferro, la costellazione di popolazioni variamente chiamate Sciti fosse geneticamente pi\u00f9 vicina ai popoli dell'Europa orientale che non dell'Asia centrale e meridionale.\nTerritorio.\nProvenienti dalla Siberia meridionale, nell'area compresa tra il Mar Caspio e i Monti Altaj, gli Sciti si insediarono nella vasta area compresa tra il Don e il Danubio nel X secolo a.C. da dove, vinti e assoggettati i Cimmeri, dilagarono, nel corso del VI secolo a.C., verso l'area balcanica e la Pannonia, nel bacino settentrionale del Mar Nero, per poi toccare la Germania orientale e con i Traci l'Italia Settentrionale.\nSecondo Erodoto, il territorio della Scizia era di forma quadrata, delimitata a nord dai territori degli Agatirsi, a est dal Mar d'Azov e a ovest dal Mar Nero. La Tracia ne era una propaggine mentre la Crimea non ne faceva parte.\nErodoto descrive l'estensione della Scizia partendo da Olbia Pontica, colonia di Mileto fondata sulla foce del Bug Meridionale, affermando che, seguendo la costa, il territorio era abitato da una popolazione culturalmente greco-scita, i Callippidi; oltre di essi ve ne era un altro, gli Alizoni. Culturalmente ascrivibili ai costumi Sciti, questi popoli erano sostanzialmente sedentari, poich\u00e9 coltivavano grano, cipolle, aglio, lenticchie e miglio. Oltre gli Alizoni vi erano poi gli Sciti \"aratori\", che coltivavano grano non per il proprio sostentamento ma per commerciarlo.\nDopo il Dnepr, all'interno, vi erano gli \"Aratori\" che i greci del luogo chiamavano Boristeniti, ma che di s\u00e9 stessi dicevano di chiamarsi Olbiopoliti. A est degli Sciti agricoltori, dopo il fiume Panticape, vi erano gli Sciti nomadi, che occupavano un territorio del tutto brullo, esteso fino al fiume Gerro; oltre questo fiume, vi erano i territori \"reali\", dimora degli Sciti pi\u00f9 valorosi che, a loro volta, ritenevano gli abitanti del resto della Scizia loro schiavi; i territori reali arrivavano fino alla Crimea e, verso oriente, fino al Mar d'Azov. Un breve tratto di questa regione arrivava a lambire anche il fiume Don.\nDi l\u00e0 dal Don non si era pi\u00f9 in Scizia ma, oltrepassati i territori dei Budini, dei Tissageti e degli Iurci, a est, vi erano altre trib\u00f9 scite che si distaccatesi dall'originario insieme degli Sciti reali.\nMigrazioni.\nGli albori della popolazione scita si fanno generalmente risalire al 1700 a.C. circa, quando trib\u00f9 indoeuropee si stanziarono nello Yenissei, proseguendo poi verso l'Altaj e il Caucaso, verso occidente. L'inizio della migrazione degli Sciti oltre il Caucaso - oltre al generale sommovimento delle popolazioni nomadi a est della Scizia - fu causato dall'esaurimento dei pascoli.\nErodoto afferma che in origine gli Sciti sarebbero stati scacciati dagli Issedoni, un popolo del profondo nord. Gli Sciti avrebbero poi guadato il Volga e si sarebbero insediati negli antichi territori dei Cimmeri, poi chiamati Scizia, poich\u00e9 erano braccati dai Massageti. L'invasione del regno dei Cimmeri lacer\u00f2 questi ultimi: la popolazione voleva semplicemente fuggire mentre i sovrani non volevano cedere all'invasione scita. Approssimandosi l'arrivo degli Sciti, i sudditi abbandonarono le loro terre senza combattere e i re, rimasti soli, si divisero in due gruppi e combatterono tra loro sterminandosi a vicenda. I loro corpi vennero seppelliti lungo le rive del fiume Dnestr.\nI Cimmeri in fuga scesero in Medio Oriente costeggiando il mare e colonizzarono Sinope mentre gli Sciti, che li inseguivano, seguirono un itinerario differente, procedendo verso ovest dopo il Caucaso, ritrovandosi cos\u00ec a invadere la Media, non prima di aver aggredito gli Assiri e, successivamente, essersi coalizzati con loro, forse anche grazie a un'alleanza matrimoniale. Attaccarono i Medi mentre, guidati dal re Ciassare, assediavano Ninive; la sconfitta subita dai Medi fu cos\u00ec pesante da porre fine alla loro supremazia in Medio Oriente, gettando le basi - nel 700 a.C. circa - per il dominio scita in Asia durato ventotto anni. Dalla Media gli Sciti mossero verso la Palestina, nel regno egizio, dove le loro razzie furono fermate dai doni offerti dal faraone Psammetico I. Ripartiti verso nord, gli Sciti depredarono la citt\u00e0 di Ascalona in Siria; un gruppo di loro saccheggi\u00f2 il santuario di Afrodite Urania. Per Erodoto, il sacco del tempio fu alla base della \"malattia femminile\", una forma di impotenza che afflisse i saccheggiatori e la loro discendenza, divenuti poi una classe di indovini androgini, gli Enarei.\nIl regno quasi trentennale degli Sciti in Medio Oriente fu caratterizzato da una gestione violenta e afflittiva: venivano imposti pesanti tributi ai popoli sottomessi e nello stesso tempo saccheggiandone il territorio, impoverendoli. La dominazione scita fu interrotta dall'invasione dei Babilonesi, coalizzati con le armate dei Medi. Dopo la sconfitta, gli Sciti ripartirono verso nord, in direzione delle steppe russo-ucraine. Secondo Erodoto, i Medi sconfissero gli Sciti invitandoli in gran numero a un sontuoso banchetto, sino a farli ubriacare; una volta ebbri, ne trucidarono gran parte. Dopo la fine del dominio sui Medi una parte delle popolazioni scite si riversarono nei territori tra il Mar Caspio e il Mare di Aral unendosi ai Dahai; altri arrivarono sino in India, altri ancora restarono in Armenia.\nAl ritorno dalla Media gli Sciti si ritrovarono a dover fronteggiare una rivolta capeggiata dalle proprie donne unitesi ai loro schiavi. I figli nati da questa unione furono lo zoccolo duro che si oppose al ritorno in Scizia delle trib\u00f9 scite; anzitutto scavarono dalla Crimea al Mar d'Azov un fossato difensivo e poi si schierarono per la battaglia. La guerra tra gli schiavi rivoltosi e gli Sciti ebbe per\u00f2 un esito incerto finch\u00e9 questi ultimi, stando a Erodoto, anzich\u00e9 impugnare le armi sfoderarono le fruste, convincendo i nemici che non erano loro pari ma che il loro ruolo fosse piuttosto d'esserne gli schiavi.\nInvasione persiana della Scizia.\nPochi anni dopo che fu fondata Persepoli (520 a.C.), gli Sciti subirono l'invasione di Dario I di Persia, da questi condotta in continuit\u00e0 con il programma politico di Ciro il Grande, ovvero la riunificazione in un solo regno di tutte le popolazioni iraniche.\nL'invasione di Dario I spinse gli Sciti a riunirsi assieme ai rappresentanti dei popoli vicini per concordare una comune strategia difensiva. Affermando che l'invasione persiana non aveva tanto lo scopo di punire e assoggettare gli Sciti ma che si trattava piuttosto di una invasione su larga scala, come testimoniato dalla sottomissione dei Traci e dei Geti, gli Sciti chiedevano ai loro vicini di fare fronte comune contro le truppe di Dario I. I Geloni, i Budini e i Sarmati si schierarono apertamente con gli Sciti mentre gli Agatirsi, i Neuri, gli Androfagi, i Melancleni e i Tauri, rimproverando agli Sciti di aver causato loro l'invasione persiana, si rifiutarono d'offrire il proprio aiuto, preferendo restare neutrali.\nGli Sciti decisero allora di dividere l'esercito in due gruppi, di non combattere mai in campo aperto ma di adottare strategie mordi e fuggi, bruciando il raccolto e ritirandosi sempre pi\u00f9 verso l'interno. La progressiva ritirata avrebbe attraversato anzitutto i territori dei popoli che non avevano voluto coalizzarsi con loro, cos\u00ec da coinvolgerli loro malgrado nel conflitto. Dopo aver fatto ritirare i carri con donne e bambini, gli Sciti sorpresero nei pressi dell'Istro le avanguardie persiane e, seguendo i piani concordati, si ritirarono verso ovest, attraversando prima il regno dei Sauromati e poi quello dei Budini; raggiunto il deserto situato oltre il territorio dei Budini, gli Sciti ripiegarono verso nord, rientrando in Scizia, mentre Dario si accamp\u00f2 presso il fiume Oaro, dove edific\u00f2 otto fortezze. Ma poich\u00e9 gli Sciti non tornavano, abbandon\u00f2 la costruzione delle roccaforti e mosse verso ovest, pensando che quella fosse la direzione intrapresa da loro. Rientrato in Scizia, Dario si trov\u00f2 ad affrontare i due contingenti sciti riuniti in un solo esercito e che di nuovo, anzich\u00e9 combattere, ripiegavano. Cos\u00ec l'esercito persiano attravers\u00f2 i territori dei Melancleni, degli Androfagi e dei Neuri. Prima di lambire anche il regno degli Agatirsi, ricevettero da loro un'ambasceria che gli intimava di non attraversare il loro territorio, altrimenti sarebbero stati attaccati. Perci\u00f2 la ritirata scita prosegu\u00ec in Scizia. Cos\u00ec Dario, stanco di inseguirli, invi\u00f2 un cavaliere al re Idantirso, invitandolo a smettere di fuggire, scegliendo o di affrontare l'esercito persiano o di sottomettersi. Il re degli sciti rispose che non riconosceva l'autorit\u00e0 di Dario e che loro si ritiravano perch\u00e9, essendo nomadi, non avevano citt\u00e0 da difendere e per cui fosse necessario combattere; tuttavia, se proprio i persiani volevano combattere, avrebbero potuto provare a violare le tombe dei loro re. Allora s\u00ec che gli Sciti avrebbero prontamente combattuto. Gli sciti risolsero di attaccare i persiani ogni volta che questi tentavano di procurarsi delle vettovaglie e la cavalleria degli sciti aveva sempre la meglio su quella persiana, che si rifugiava dietro la fanteria; gli sciti per\u00f2 evitavano puntualmente di ingaggiare uno scontro diretto con la fanteria persiana. La presenza di asini negli accampamenti persiani innervosiva i cavalli degli Sciti poich\u00e9 in Scizia non c'erano asini, favorendo in parte i persiani. Per trattenere pi\u00f9 a lungo in Scizia i persiani e logorarne lo spirito, talvolta gli Sciti lasciavano che questi catturassero una parte del loro bestiame, cos\u00ec da non scoraggiarsi del tutto per via dei continui assalti sciti. La cosa logor\u00f2 Dario che ricevette un araldo scita il quale gli consegn\u00f2 in dono un uccello, un topo, una rana e cinque frecce; interrogato sul significato dei doni, l'araldo replic\u00f2 che non aveva altro ordine che di consegnarglieli e che loro, se fossero stati saggi, ne avrebbero compreso da soli il significato. Dario credette che si trattasse di un segno di resa e che gli Sciti gli stessero facendo dono delle loro terre e della loro acqua. Viceversa - un saggio al seguito del re persiano - diede un'interpretazione diversa - ed esatta - dell'avvertimento scita:\nQuando poi Dario vide che l'esercito scita, pronto alla guerra, aveva rotto i ranghi per inseguire una lepre un attimo prima che incominciasse la battaglia, comprese che era impossibile per i persiani sottomettere un popolo che non dimostrava alcun apprezzamento per loro e che gli restava a tratti del tutto incomprensibile. Il giorno seguente, su consiglio di Gobria, Dario abbandon\u00f2 tutti gli asini e i soldati pi\u00f9 malconci presso l'accampamento, battendo in ritirata col grosso dell'esercito.\nGli Sciti si lanciarono all'inseguimento dei Persiani ma, percorrendo strade diverse, arrivarono per primi presso l'Istro, dove gli Ioni, alleati di questi ultimi, presidiavano il passaggio, costituito da un ponte di barche. Gli Sciti cercarono di convincere gli Ioni a non appoggiare pi\u00f9 Dario e ad abbandonarlo, impedendogli cos\u00ec la fuga, ma gli Ioni, senza essere sufficientemente chiari con gli Sciti, non tradirono Dario. Cos\u00ec gli Sciti cercarono di intercettare l'esercito persiano, tuttavia questo cercava di seguire il percorso fatto all'arrivo in Scizia mentre gli Sciti, avendo distrutto ogni terreno fertile lungo il percorso precedente, immaginavano che i persiani non avrebbero percorso lo stesso itinerario. Cos\u00ec i due eserciti non si incontrarono e Dario riusc\u00ec a battere nel Chersoneso tracico.\nRiassumendo, il conflitto tra Persiani e Sciti si svolse essenzialmente secondo le regole dettate da questi ultimi, che non cedettero mai alla volont\u00e0 dei Persiani di affrontare il nemico in uno scontro campale, ma perpetrarono continui scontri mordi e fuggi, isolati, ritirandosi sempre pi\u00f9 verso le regioni interne delle steppe e dando fuoco alle coltivazioni all'approssimarsi dell'inverno. L'invasione persiana fall\u00ec e Dario I fu costretto a ritirarsi.\nDeclino.\nLa reazione degli Sciti all'invasione persiana fu l'attacco ad Abydos. Parallelamente, il sovrano degli Sciti Aristagoros cerc\u00f2 di stringere un'alleanza con lo spartano Cleomene I, per stringere in una morsa i persiani: i Greci sarebbero passati da Efeso mentre gli Sciti dalla colonia di Phasis. Tuttavia, Dario I diede alle fiamme Abydos e cos\u00ec la citt\u00e0 di Sparta non prese parte al conflitto. Successivamente, all'incirca nello stesso periodo (495 a.C.) gli Sciti saccheggiarono la Tracia e scacciarono Milziade dal Chersoneso, per poi ritirarsi nei propri territori d'origine.\nCon l'avvento dei Sarmati a ridosso dei confini della Scizia, nel 346 a.C. gli Sciti furono spinti a guadare il Don, per poi attraversare il Danubio e, guidati dal re Aertes, annettersi la Dobrugia. Arrivati nel 334 a.C. poco oltre Balchik, sconfinando nel regno di Macedonia; furono perci\u00f2 ricacciati indietro dalle truppe di Filippo II di Macedonia, che ne uccise anche il re, costringendoli alla resa. Ci\u00f2 nonostante le mire verso ovest degli Sciti non si placarono e nel 331 a.C. subirono nuovamente le ritorsioni macedoni, stavolta ordinate da Alessandro Magno, le cui truppe, guidate dal governatore tracio Zepirione, furono tuttavia sgominate. In seguito a ci\u00f2, avamposti sciti per il pagamento dei tributi si installarono nei Balcani, mentre il grosso degli Sciti ritornava verso la Russia meridionale, in quanto non era riuscito ad ottenere l'appoggio militare di Olbia per contrastare efficacemente i Macedoni.\nNel 110 a.C., sotto il re Scylurus, gli Sciti posero la propria capitale a Neapolis, in Crimea, battendo moneta a Olbia. Sebbene ancor pi\u00f9 minacciati dai Sarmati, invasero nuovamente il Chersoneso, venendo per\u00f2 respinti efficacemente da Mitridate VI del Ponto. Questi, coinvolto poi nel conflitto con Roma, cerc\u00f2 di allearsi con gli Sciti, senza per\u00f2 riceverne mai un supporto costante ed efficace.\nIn realt\u00e0 il mancato appoggio a Mitridate Eupatore era il sintomo della grave crisi in cui versavano gli Sciti, ormai in procinto d'essere sopraffatti dall'avanzata dei Sarmati che, in questo periodo, sfaldarono definitivamente il regno di Scizia. La fine del dominio scita nelle steppe della Russia meridionale va imputato in gran parte alle migliori tecnologie militari dei Sarmati, in particolare la staffa di ferro, che consentirono loro di organizzare reparti di cavalleria pesante in grado di sopraffare facilmente la cavalleria degli Sciti, indubbiamente meno corazzata. Sfilacciati e ridotti a piccoli gruppi sparsi per l'Europa orientale, gli Sciti vennero definitivamente spazzati via dall'avvento dei Goti, nel II secolo d.C.\nGli Sciti sono menzionati anche dai mitografi: essi attaccarono il regno di Tracia, ma Reso li respinse.\nSociet\u00e0.\nGli Sciti erano il clan principale di un gruppo di nomadi stanziati dal VII secolo a.C. nella Russia meridionale e nel Kuban'. Vi erano inoltre trib\u00f9 affini, bench\u00e9 politicamente indipendenti, nell'Altaj; alcune di queste penetrarono fino nel distretto dello Yenissei. Questo gruppo era asiatico e piuttosto differente rispetto a quello scita vero e proprio, ma contribu\u00ec al sostrato socio-culturale degli Sciti, al punto da poter considerare i due gruppi sostanzialmente come uno solo. Secondo i Greci gli Sciti erano l'unico popolo colto tra quelli che abitavano l'interno del Ponto Eusino. Essi non avevano n\u00e9 citt\u00e0 n\u00e9 fortificazioni ma erano nomadi, non avevano abitazioni ma solo carri e combattevano tutti in sella ai loro cavalli.\nIn inverno, gli Sciti migravano verso la penisola di Taman'.\nGli Sciti erano poligami e la moglie passava spesso in eredit\u00e0 di padre in figlio. L'idea piuttosto radicata nella cultura greca che tra gli Sciti vigesse il matriarcato non \u00e8 confermata da evidenze archeologiche ed \u00e8 frutto della convinzione che il regno delle amazzoni si trovasse in Scizia.\nPer legarsi con un giuramento gli Sciti, oltre a giurare presso il focolare reale, erano soliti anche ferirsi con una lesina oppure con un coltello, e univano in una grande coppa di vino un po' del sangue fuoriuscito; poi immergevano nella coppa un'ascia bipenne, frecce, una spada e un giavellotto. Dopo aver pregato a lungo, bevevano il contenuto della coppa assieme a coloro che si erano prestati come testimoni.\nTra gli Sciti reali il ruolo di capotrib\u00f9 veniva generalmente trasmesso in via ereditaria; gli Sciti affini, invece, come suggerito dalla statura molto al di sopra della media dei propri sovrani (circa un metro e ottanta) adottavano un sistema elettivo, in cui la predominanza fisica era un requisito molto importante.\nAspetto fisico.\nGli Sciti avevano caratteristiche antropologiche europoidi, mesocrani dalla faccia larga con nasali pronunciati e orbite basse, di ceppo nord-iranico. I capitrib\u00f9 rinvenuti a Pazyryk erano alti 1,80, le donne 1,68, tuttavia gli Sciti veri e propri, cos\u00ec come raffigurati nelle opere d'arte, erano tarchiati e tozzi. I crani di tipo europeo rinvenuti a Pazyryk, a Shibe, Tuekt, kurai e Katanda sembrano dar ragione a quanto sostenuto dal Jettmar, secondo cui tra il V e il VI secolo a.C. la zona era abitata da genti bionde di origine europea. A Pazyryk le varie tipologie di crani rinvenuti testimoniano una notevole mescolanza. Le raffigurazioni di Sciti presenti sui vasi di Kul-Oba, Chertomlyk e Voronezh somigliavano ai contadini della Russia pre-rivoluzionaria; ci\u00f2 non di meno, nessun legame \u00e8 testimoniato per\u00f2 tra Sciti e Slavi.\nSebbene le fonti antiche affermino che l'indigenza aveva reso glabri gli Sciti, le raffigurazioni pi\u00f9 tarde, come quelle del vasellame di Kul-Oba, Chertomlyk e Voronezh dicono il contrario. Tuttavia a Pazyryk i resti rinvenuti testimoniano l'usanza diffusa di radersi, tranne che per il capotrib\u00f9 che, laddove sprovvisto di barba, si muniva di una posticcia.\nSecondo uno studio genetico del 2009, gli Sciti presentavano caratteristiche fisiche dell'Europa orientale: occhi blu o verdi, pelle e capelli chiari.\nAbbigliamento.\nL'abbigliamento maschile constava di tuniche che sporgevano triangolarmente ai fianchi, indossate come camicie sotto le giacche o i giubbotti. Queste tuniche, aderenti al corpo e provviste anche di cappuccio, come del resto tutto il vestiario scita, non limitavano troppo i movimenti ed erano piuttosto funzionali alla vita in sella, tanto da essere copiate dalla cavalleria cinese intorno al 300 a.C. I cappucci erano comunemente chiamati \"berretti dritti\", proteggevano il collo e il capo dal vento ed erano l'elemento caratteristico non solo degli Sciti, ma anche dei Saci; erano un segno distintivo all'interno della comunit\u00e0, tant'\u00e8 che venivano decorati con cimieri zoomorfi o, come per il copricapo di un capotrib\u00f9 di Issyk, con frecce, piume e applicazioni in oro. I pantaloni erano larghi, di pelle, e si infilavano negli stivali, dal cuoio morbido e privi di tacco e suola rigida. Il gambale era corto tra gli Sciti pi\u00f9 occidentali e lungo in quelli dei Monti Altaj. Spesso gli abiti venivano adornati con delle brattee, placche metalliche d'oro finemente decorate che venivano cucite sulla stoffa dei vestiti, ma potevano anche arricchire i sudari e i baldacchini funebri.\nLe vesti che indossano i guerrieri raffigurati nelle sculture del palazzo di Serse a Persepoli hanno invece un taglio a coda di rondine, come gli abiti scoperti non nei siti della cultura di Pazyryk, ma a Katanda. I ricami erano piuttosto ricchi e adornavano ogni elemento delle vesti. L'abbigliamento femminile era anche pi\u00f9 ricco e decorato di quello maschile. A ulteriore conferma dell'omogeneit\u00e0 dell'abbigliamento vi sono le raffigurazioni del vasellame di Pazyryk, che rappresentano uomini Sciti con abiti simili a quelli degli indigeni raffigurati sui reperti rinvenuti nei siti della steppa occidentale.\nI capi di pelliccia erano molto diffusi nell'area di Pazyryk. Le pelli di cavallo, di pecora e di capra erano d'uso comune mentre per gli abiti pi\u00f9 ricercati si utilizzavano pelli di leopardo, di puzzola, di gatto selvatico, di scoiattolo, di zibellino e di ermellino.\nOggetti d'uso quotidiano.\nGli oggetti d'uso comune erano dei pi\u00f9 vari: caldaie di bronzo per cucinare la carne, poco decorate ma di fattura massiccia; vasi sacri alla Grande Dea, d'oro e d'argento finemente decorati; brocche da kumys (nella cultura di Pazyryk, prevalentemente di ceramica); lampade erano ricavate da pietre rettangolari incavate. Gli specchi erano un elemento d'uso comune, di produzione autoctona come d'importazione greca, e le famiglie pi\u00f9 ricche ne possedevano uno per ciascun membro del nucleo familiare. I tavoli erano bassi, molto lavorati, di forma rotonda od ovale, con gambe in foggia di zampa d'animale oppure tornite, bordi inclinati e il piano leggermente incavato, potendo cos\u00ec fungere anche da vassoi. Tra gli utensili, si sono ritrovate vanghe di legno e picconi d'osso e di legno.\nContaminazioni culturali.\nGli Sciti non apprezzavano che i loro costumi venissero contaminati da influenze straniere, in particolar modo se greche. Erodoto riferisce due aneddoti paradigmatici: il primo riguarda uno scita, Anacarsi, che, dopo aver viaggiato attraverso numerosi paesi, tornato in Scizia fu ucciso perch\u00e9, contaminato dai costumi greci, era intento a venerare Cibele. Il secondo \u00e8 invece la storia del re Scile che, figlio di una colona di Histria, era cos\u00ec contaminato dalla cultura greca da vivere un mese da scita e un mese da greco, assieme ai coloni di Boristene, sposando addirittura una donna del posto; iniziato infine ai culti di Dioniso, fu scovato dai capi delle trib\u00f9 scite mentre era colto da un deliro bacchico e per questo destituito e giustiziato.\nOrganizzazione militare degli sciti.\nErodoto ci fornisce la quasi totalit\u00e0 delle informazioni oggi in nostro possesso circa l'organizzazione militare degli Sciti.\nSi trattava di una popolazione le cui forze armata erano composte pressoch\u00e9 unicamente da arcieri a cavallo.\nErodoto riferisce molte truculente usanze degli Sciti legate alla guerra. Come iniziazione militare, ogni scita doveva bere il sangue del primo nemico mai ucciso. La pelle delle mani dei nemici veniva impiegata come coperchio per le faretre, mentre altri scuoiavano il nemico e ne issavano la pelle a mo' di vessillo di guerra; ma i loro vessilli da guerra pi\u00f9 caratteristici, come racconta il Suida (X sec.), erano di forma tubolare, dipinti in modo da ricordare i serpenti e, quando essi correvano a cavallo tenendoli su aste di mediocre lunghezza, tali tubi, attraversati con forza e gonfiati dall\u2019aria che incontravano, emettevano una sorta di sibilo che appunto ricordava quello dei serpenti.\nGli Sciti furono tra gli indoeuropei maggiormente noti quali cacciatori di teste: alla fine di ogni battaglia, ciascun guerriero doveva portare al proprio re almeno una testa nemica, cos\u00ec da guadagnarsi il diritto di partecipare alla spartizione del bottino di guerra; abitualmente praticavano lo scalpo ai nemici poich\u00e9 possederne un gran numero equivaleva a essere un guerriero di grande abilit\u00e0, tant'\u00e8 che gli scalpi venivano appesi alle redini dei cavalli oppure cuciti assieme per farne dei mantelli; spesso i teschi dei nemici pi\u00f9 valorosi venivano conservati e segati sotto le sopracciglia per farne delle coppe foderate di pelle di bue dagli Sciti pi\u00f9 poveri o d'oro dai pi\u00f9 ricchi (un uso analogo veniva praticato nei riguardi dei crani dei familiari vinti in una lite davanti al sovrano; questa consuetudine era cos\u00ec indicativa all'interno del nucleo sociale, che i teschi raccolti venivano mostrati agli ospiti pi\u00f9 importanti).\nPresso gli Sciti l'importanza dell'abilit\u00e0 in guerra era cos\u00ec sentita che, una volta l'anno, gli Sciti che avevano ucciso qualche nemico venivano invitati a bere da un cratere colmo di vino diluito, preparato personalmente dal capo del proprio distretto; i pi\u00f9 valorosi potevano bere con due coppe contemporaneamente. Al contrario, coloro che in battaglia non si erano fatti valere venivano considerati con disprezzo, messi in disparte e gli veniva proibito di partecipare ai festeggiamenti.\nFinimenti.\nLe cavalcature scite venivano bardate con rivestimenti di feltro o in corteccia di betulla intagliata; alle briglie venivano fissati gli scalpi dei nemici e i musi venivano spesso agghindati con riproduzioni di becchi d'uccello o maschere di drago, con la funzione di trasmettere all'animale le qualit\u00e0 specifiche dell'essere rappresentato. Il morso si costituiva di due pezzi ed era non troppo diverso da quello moderno. Analogamente a quella in uso presso gli Assiri, si utilizzava la briglia \"a cavezza\", composta da pezzi nasali, da guancia, da fronte e orecchiere, fissati da una fibbia sulla sinistra del muso del cavallo. I vari pezzi delle briglie venivano tutti decorati in oro o piombo; le fibbie erano di osso, i morsi di bronzo, di piombo o di ferro lavorato. Cinghie di cuoio fungevano da staffe. Le selle erano fatte da due cuscini di feltro di 50\u201360\u00a0cm di lunghezza e imbottiti di peli di feltro; nei reperti pi\u00f9 tardi, i due cuscini erano intelaiati assieme. I cuscini montavano su due strisce di feltro ed erano uniti a un sottopancia, un pettorale e a una cinghia da coda attraverso delle cinghie posizionate alle rispettive estremit\u00e0. Sotto le selle venivano collocati dei panni lunghi 160\u2013180\u00a0cm, di feltro cos\u00ec come di seta importata, decorati sia con figure geometriche, sia antropomorfe, sia animali. Decorazioni animali (soprattutto cervi) o rappresentazioni di bestie fantastiche affollavano sia il cuoio delle selle e dei finimenti, sia i cuscini, spesso ricoperti di motivi intricati e in rilievo.\nArmi e armature.\nI foderi delle spade erano ricoperti di lamine d'oro e intarsiati d'avorio; gli astucci dei pugnali erano a forma di cuore, secondo il gusto persiano. Le armature erano del tipo \"lamellare, costituite cio\u00e8 da scaglie metalliche e placche ornamentali, il tutto montato su un rivestimento in feltro rosso. Gli elmi venivano realizzati con una tecnica analoga a quella usata per le corazze. Gli scudi erano in genere rotondi e non troppo grandi. A Pazyryk erano di forma diversa, rettangolari e con la base tonda. Lance e giavellotti non erano troppo diffusi. L'arco scita era del tipo composito a doppia curvatura, in corno, incordato con tendini animali e si tirava sul fianco sinistro, alla maniera dei Parti, cos\u00ec come la faretra (denominata gorytos) era fissata allo stesso fianco sinistro; le frecce avevano la punta trilobata, in pietra, osso, bronzo o ferro a seconda del periodo storico. Le spade misuravano sino agli 85\u00a0cm. I pugnali erano a doppio taglio, del tipo \"acinace\" in uso presso i Persiani. Erano largamente impiegate per il combattimento a cavallo armi d'arcione (scuri e picchi/punteruoli) identificati dagli storici greci con il nome di \"sagaris\".\nL'influenza ellenica port\u00f2 gli sciti ad adottare scudi ed elmi d'importazione greca.\nReligione.\nLa religione degli Sciti aveva alcuni elementi in comune con quella dei Persiani, quali il culto del fuoco, il culto di Mitra, lo sciamanesimo, l'uso di bevande inebrianti durante i riti, il sacrificio di cavalli, il giuramento presso il focolare del sovrano, l'assenza di raffigurazioni statuarie degli dei.\nTamara Rice afferma che, presso gli Sciti, fosse diffuso il culto della Grande Dea, gi\u00e0 adorata nella Russia meridionale prima dell'avvento degli Sciti, raffigurata in numerosi reperti rinvenuti nei corredi funebri talvolta con il corpo met\u00e0 umano e met\u00e0 di serpente, spesso circondata dai suoi animali sacri, il cane e il corvo, con uno scettro o uno stendardo, figurava quale protettrice del capotrib\u00f9 e nume tutelare dei giuramenti, oppure al centro di un rituale di iniziazione. \u00c8 stato ipotizzato che le principesse e le spose dei sovrani sciti fossero inoltre le sacerdotesse della Grande Dea e che, in occasione dei riti, indossassero abiti particolari, gli stessi che le avrebbero accompagnate nell'oltretomba. Non vi sono tuttavia sufficienti evidenze archeologiche a suffragare tale ipotesi.\nSi ritiene che le numerose raffigurazioni di cervi siano legate all'idea che l'anima del defunto fosse condotta nell'aldil\u00e0 proprio da questi animali. Pi\u00f9 in generale, le continue rappresentazioni di animali attengono a una funzione totemica delle singole bestie, le quali simboleggiavano virt\u00f9 specifiche di cui ci si voleva appropriare attraverso la raffigurazione.\nGli dei venerati dagli Sciti erano Estia (\"Tabit\u00ec\"), Zeus (\"Papeo\"), la Terra - che, secondo la mitologia scita, sarebbe la consorte di Zeus -, Apollo (\"Etosiro\"), Afrodite Urania (\"Arimeasa\"). Inoltre, gli Sciti reali adoravano anche Poseidone (\"Tagimasada\"), Eracle e Ares. Eccezion fatta per Ares, gli Sciti non erigono n\u00e9 templi n\u00e9 altari, n\u00e9 statue.\nI sacrifici.\nErodoto riferisce nel dettaglio come avvenivano i sacrifici: chi sacrificava, posto dietro l'animale, tirava una fune che ne legava le zampe anteriori cos\u00ec da farla cadere e, contemporaneamente, invocava la divinit\u00e0; poi, cingeva il collo della bestia con un cappio e, inserito nel cappio un piccolo pezzo di legno, lo girava, strangolando l'animale. A questo punto la vittima sacrificale veniva scuoiata e cucinata. La cottura veniva effettuata dopo aver separato la carne dalle ossa che, poich\u00e9 gli Sciti erano poveri di legname, venivano utilizzate come combustibile all'interno di lebeti, oppure nel ventre stesso dell'animale sacrificale. Le primizie cotte dopo il sacrificio venivano scagliate davanti a s\u00e9 da chi sacrificava. Le vittime sacrificali preferite erano i cavalli. Un sacrificio particolare veniva effettuato in onore di Ares. Con delle fascine venivano eretti altari larghi tre stadi e sormontati da piattaforme quadrangolari accessibili solo da un lato. Su ciascun cumulo veniva piantata un'antica spada e si posizionava l'effigie del dio. Alla spada venivano abitualmente sacrificati animali e, ogni cento prigionieri di guerra, uno veniva immolato. Secondo Erodoto, prima si cospargeva di vino il capo della vittima umana, quindi era sgozzata raccogliendone il sangue, che poi veniva versato sulla spada dell'altare. Alla base di quest'ultimo venivano recise alla vittima la spalla e il braccio destro, che infine venivano lanciati in aria.\nIl culto dell'oro.\nUn ruolo preponderante, nella religione degli Sciti, era svolto dall'oro, insediatosi nella cultura scita dopo la lunga permanenza in Medio Oriente. Esso \u00e8 ben testimoniato da un mito fondativo scita riferito da Erodoto; grazie agli oggetti aurei, infatti, Colassai divenne il re-sacerdote della Scizia. L'oro veniva perci\u00f2 considerato il tramite tra la dimensione umana e quella divina, elemento fondativo della societ\u00e0 scita. Sempre secondo il mito originario scita, Colassai istitu\u00ec tre regni per i suoi figli e il pi\u00f9 vasto fu conferito a colui che aveva l'onere di custodire l'oro sacro. Anche per questo il re era considerato il custode dell'oro sacro, in onore del quale annualmente venivano celebrati particolari sacrifici propiziatori. Chi, durante tali feste, custodiva l'oro sacro beneficiava di particolari privilegi in quanto il compito era considerato piuttosto gravoso; infatti, gli Sciti ritenevano che chi si fosse addormentato mentre custodiva l'oro sacro sarebbe morto entro la fine dell'anno. Pertanto, chi doveva custodirlo riceveva in dono una porzione di terreno pari a quanto sarebbe riuscito a girarne a cavallo nell'arco di una giornata.\nSecondo gli Sciti, l'oro veniva custodito dai grifoni, che vivevano nel profondo nord.\nI vaticini.\nGli indovini sciti utilizzavano verghe di salice per effettuare i propri vaticini. Durante il rito, le fascine deposte a terra venivano sciolte e si deponeva una verga alla volta, mentre la profezia veniva pronunciata. Quindi, una volta raccolte tutte le verghe, ricominciavano daccapo. Un rituale analogo, effettuato per\u00f2 con la corteccia di tiglio, veniva compiuto dagli indovini androgini sciti, gli Enarei.\nQuando il re era gravemente ammalato, mandava a chiamare i tre indovini pi\u00f9 importanti del paese che, generalmente, affermavano che la causa delle sue sventure fosse lo spergiuro di qualche suddito presso il focolare reale. Catturato lo spergiuro, veniva condotto presso gli indovini, che ne confermavano la colpevolezza; se questi negava, venivano allora convocati altri sei indovini che, se a loro volta lo dichiaravano colpevole, ne determinavano la decapitazione. Se invece gli indovini chiamati rovesciavano le accuse, si chiamavano altri indovini finch\u00e9, a maggioranza, non si giungeva a una conclusione. Se infine il reo veniva scagionato, i primi indovini che lo avevano accusato venivano messi a morte.\nIl culto dei morti.\nI corpi dei sovrani venivano ricoperti di cera, l'intero ventre ripulito e riempito di cipero triturato, aromi, semi di apio e di aneto, quindi ricucito. Le loro tombe si trovavano al margine estremo del regno, presso i Gerri. Il corpo veniva posizionato su un letto di foglie e ai lati della salma si realizzavano due filari di lance, su cui veniva collocata una serie di assi coperte da una stuoia. Nella camera funeraria si collocavano, dopo averli strangolati, una concubina, un cuoco, uno scudiero, un servo, un messaggero e dei cavalli, oltre a un ricco corredo funerario, principalmente d'oro. Il rituale culminava con l'erezione di un alto cumulo di pietra. Le fosse erano quadrate e, una volta scavate, i cadaveri venivano trasportati presso un altro popolo. Chi riceveva il cadavere si tagliava un pezzo d'orecchio, si radeva i capelli, si incideva le braccia, si graffiava la fronte e il naso e si conficcava frecce nella mano sinistra. Quindi, seguito da quanti avevano ricevuto per primi il corpo del sovrano, il cadavere veniva trasportato presso un altro popolo, finch\u00e9 la salma non aveva visitato tutti i popoli sottomessi dagli Sciti. I cortei funebri erano capitanati da dei portatori d'aste sormontate da maschere di uccelli o altre fiere in bronzo o ferro, seguiti dai suonatori di sonagli e campanacci, atti a scacciare gli spiriti maligni. Il carro funebre del capotrib\u00f9, guidato da due, quattro o sei cavalli veniva subito dopo, sormontato da un baldacchino con a ogni angolo campanelli e una figura di animale in bronzo, araldicamente distintive del sovrano. Dietro il carro procedevano coloro che sarebbero stati immolati e infine il resto della trib\u00f9. L'anno seguente, cinquanta cavalli e cinquanta tra i migliori servi del sovrano venivano sacrificati; i loro corpi, svuotati delle interiora e riempiti di paglia, venivano poi ricomposti cos\u00ec da formare una schiera di cavalieri che veniva collocata tutt'intorno al tumulo del re.\nIl rito di sepoltura scita per i sovrani somigliava dunque molto a uno analogo che si svolgeva in Cina sotto gli imperatori Han.\nI cadaveri degli Sciti comuni, invece, venivano portati presso gli amici pi\u00f9 cari dai propri congiunti; ogni amico offriva il loro onore un banchetto e anche al morto si tributava una parte del desco. Il rito andava avanti cos\u00ec per quaranta giorni, finch\u00e9 non si seppellivano. Al termine delle celebrazioni funebri, gli Sciti espiavano ungendosi il capo e lavandosi.\nEconomia.\nDopo aver mosso verso ovest dal Caucaso e dall'Altaj, gli Sciti si evolvettero secondo un'economia mista, con una parte della popolazione che dismise gli abiti nomadi per stabilirsi nelle valli pi\u00f9 fertili e dedicarsi all'agricoltura.\nCommerci.\nGli Sciti intrattenevano relazioni commerciali con i popoli del Bosforo cimmero. I porti commerciali degli Sciti sul Mar Nero rifornivano costantemente la Grecia del grano coltivato nella Russia meridionale, oltre a rifornirli di storione, sale, tonno, miele, carne, latte, pellami e schiavi, mentre importavano dalla Grecia vasellame, oggetti di metallo e gioielli. Importavano tappeti dalla Persia, tessuti fini e seta dalla Cina, vasellame e oggetti d'arte dalla Grecia. Secondo Erodoto, una parte del popolo scita era divenuta sostanzialmente sedentaria e, nelle regioni a ridosso del Mar Nero, era dedita all'agricoltura; gli Sciti agricoltori coltivavano per il proprio sostentamento, mentre gli Sciti \"aratori\" allo scopo di commerciare quanto coltivato.\nAllevamento.\nGli Sciti non allevavano maiali n\u00e9 ne facevano uso alcuno. Il cavallo era un elemento fondamentale della cultura e della societ\u00e0 degli Sciti. Fulcro dell'attivit\u00e0 nomade e di quella guerriera, oltre a essere concepito come compagno anche nell'oltretomba, esso era inoltre fonte di nutrimento, oltre a fornire il latte da cui gli Sciti ricavavano una bevanda particolare, il \"kumys\". Il latte di cavallo era la loro bevanda principale e veniva estratto dagli schiavi - appositamente accecati - i quali inserivano tubicini d'osso nei genitali delle giumente attraverso cui soffiavano, cos\u00ec da poterle mungere meglio. Il latte raccolto veniva poi scremato: quello che si addensava pi\u00f9 in superficie era considerato di qualit\u00e0 migliore.\nLe cavalcature scite venivano bardate con rivestimenti di feltro o in corteccia di betulla intagliata; alle briglie venivano fissati gli scalpi dei nemici e i musi venivano spesso agghindati con riproduzioni di becchi d'uccello o maschere di drago, con la funzione di trasmettere all'animale le qualit\u00e0 specifiche dell'essere rappresentato. Tutti i cavalli presentavano le orecchie marchiate e quelli da monta venivano espressamente castrati. Come testimoniato da un ricco vaso da kumys in lega d'oro e d'argento del IV secolo a.C. proveniente da Chertomly, i cavalli da tiro avevano la criniera incolta, mentre quelli da guerra l'avevano tagliata, affinch\u00e9 non ostacolassero la mira nel tiro con l'arco. Le code dei cavalli venivano o intrecciate, oppure annodate a met\u00e0 della loro lunghezza.\nLingua.\nLinguisticamente gli Sciti appartenevano al ceppo indoiranico; la scarsit\u00e0 di testimonianze non consente una classificazione pi\u00f9 precisa della loro lingua, anche se generalmente lo scitico viene ricondotto alla famiglia iranica poich\u00e9 a questa appartengono le lingue indoiraniche attestate presenti nell'area corrispondente all'antica Scizia, e in particolare l'osseto. Per le stesse ragioni, tuttavia, la filiazione dell'osseto dallo scitico (o dal sarmatico) non \u00e8 comprovata da fonti documentali, ma solo inferita per ragioni storiche.\nCultura.\nArte.\nL'origine remota della stilizzazione dell'arte delle steppe \u00e8 rintracciabile, molto probabilmente, nella cultura di Karasuk, databile fra il XIV secolo a.C. e il VII secolo a.C. Sono riconoscibili tre correnti stilistiche, raggruppate per aree storico-geografiche: la Scizia, l'Altai e l'Ordos. Tale produzione \u00e8 da sempre collegata alle popolazioni nomadi dell'Asia Centrale, anche se non mancano esempi attribuibili a trib\u00f9 sedentarizzate, in tutto o in parte (Tagar, ad esempio).\nL'arte, per gli Sciti, era realista e sinuosa. Pi\u00f9 che elaborare una vera e propria arte, realizzarono uno stile. Un'arte popolare, priva di opere monumentali ma capace di collegare la Ucraina slava al mondo antico, influenzando la crescita delle successive arti europee. L'arte degli Sciti si esprimeva principalmente in minuziose decorazioni di qualsiasi oggetto, anche di quelli d'uso pi\u00f9 comune, con forme chiare e armoniche.Seppure differenziata da qualche localismo determinato dalle diverse posizioni geografiche - che permettono di distinguere gli Sciti dell'area attorno al Mar Nero rispetto a quelli orientali - l'arte scitica \u00e8 sostanzialmente unitaria nei temi e nelle forme. Cos\u00ec, influenze cinesi contaminarono maggiormente quelli situati a ridosso dell'Altaj, mentre Persiani e Greci dettero un impulso specifico sugli Sciti delle steppe occidentali, senza mai sfaldare l'unitariet\u00e0 della cultura scita. La permanenza secolare degli Sciti in Medio Oriente ne influenz\u00f2 notevolmente l'arte che, contaminata dal gusto orientale, accomun\u00f2 alla tipica impronta artistica nomade, fatta d'oggetti in osso, legno e corno, un largo uso di ricercati oggetti in oro, in cui spiccano mescolati elementi assiri, urartei, medi, babilonesi e protoiranici. Gli elementi caratteristici della produzione artistica degli Sciti sono prevalentemente soggetti animali, in particolare raffigurazioni che vanno dal dall'animale contorsionista, alle scene di caccia, a violenti scontri tra bestie reali o immaginarie, composte da parti di differenti animali, al cosiddetto \"galoppo volante\". Quest'ultimo era la rappresentazione della figura distesa, di profilo, dell'animale in movimento, l'apice della sintesi artistica scita, che cercava con una sola immagine di raffigurare diversi movimenti dell'animale.\nNon di rado le scene di movimento raffigurano continui scontri tra le pi\u00f9 diverse tipologie di bestie - soprattutto nella regione dell'Altaj - talvolta con una predilezione, da parte dell'artista, per il predatore che ha la meglio sulla preda. Pietro Citati riferisce che i continui mescolamenti di animali, spesso anche in un solo essere fantastico, sottendano a una filosofia della metamorfosi propria della cultura scita. L'elaborazione di bestie immaginarie mediante la combinazione di pi\u00f9 elementi animali testimonia, pi\u00f9 che un timore del vuoto, l'intuizione della diversit\u00e0 e versatilit\u00e0 della natura, secondo un gusto forse di derivazione hittita, sebbene le raffigurazioni animali avessero gi\u00e0 avuto un proprio sviluppo nel Caucaso ancor prima che apparissero gli Sciti o si formasse un'unit\u00e0 artistico-culturale con l'Armenia, l'Anatolia, la Mesopotamia settentrionale e parte della Persia.\nTra i motivi singoli pi\u00f9 caratteristici dell'arte degli Sciti c'\u00e8 senz'altro il cervo, antico elemento d'adorazione dei popoli siberiani ma probabilmente del tutto privo di significati religiosi tra gli Sciti, sebbene \u00e8 possibile che fosse ritenuto l'animale che conduceva le anime dei morti nell'oltretomba - come testimonierebbero le maschere cornute per cavallo ritrovate nelle tombe di Pazyryk. Viceversa, il cavallo non era tra gli animali pi\u00f9 rappresentati, nonostante fosse un elemento fondamentale nella vita quotidiana scita.\nUn altro elemento importante dell'arte scita furono le corna, che hanno rivestito una funzione simbolica e rituale in diversi popoli dell'et\u00e0 preistorica, soprattutto nell'area orientale della pianaura eurasiatica, conservando tra gli Sciti un significato non solo simbolico, ma anche pienamente inserito tra i motivi artistici classici delle loro opere.\nLa tecnica dell'intarsio fu certamente appresa in Persia e veniva praticata diffusamente, cosa invece non dimostrata presso le trib\u00f9 nomadi vicine. Gli intagli in osso testimoniano pi\u00f9 accuratamente lo stile scita rispetto agli oggetti in metallo prezioso. Le tecniche d'intaglio venivano riadattate a quelle di lavorazione del metallo. Talvolta, gli intagli lignei venivano ricoperti d'oro battuto o lamine di piombo.\nScarsi e di poca importanza sono i rinvenimenti di vasellame. Era ritenuto di minor valore e costituiva infatti la gran parte del corredo funebre dei ceti pi\u00f9 poveri. Il genere locale era grossolano, tinto con colori poco vividi, nero o grigio, in cui le coppe erano rare. Quello che appare nelle tombe pi\u00f9 ricche \u00e8 infatti sempre di importazione ionica o del Ponto.\nC'erano botteghe specializzate nella produzione di oggetti d'oro in serie, come dimostrato dal fatto che, nel tumulo di Tsarsky Kurgan vi fossero placche d'oro realizzate con i medesimi stampi usati a Chertomlyk, Og\u00f9z, Shibe, mentre a Pazyryk modelli analoghi sono stati ritrovati solo in argento.\nArchitettura (Kurgan).\nTra i pochi edifici realizzati dagli Sciti si annoverano i \"kurgan\", tumuli funerari al cui interno venivano inumati i corpi dei defunti assieme a ricchi corredi funerari. Il tumulo veniva eretto scavando una trincea inclinata, alla cui estremit\u00e0 pi\u00f9 lontana si piantava un grosso palo. Con dei puntelli di legno si sostenevano i lati, quindi la trincea veniva mutata in corridoio erigendo un tetto conico; una tettoia si appoggiava al palo principale mentre ulteriori pertiche fungevano da colonne di sostegno. I rivestimenti interni, nelle tombe della Russia meridionale, erano di vimini, giunchi, corteccia di betulla, paglia o coperte, mentre a Pazyryk era di largo uso il feltro. Nel Kuban' gli interni erano sovente affrescati. Nella camera principale spesso vi era una sorta di rivestimento di pietra e un soffitto di legno. La bara era talvolta sostituita da una cassa dipinta, oppure decorata d'oro. Le camere ulteriori servivano a ospitare i corpi della servit\u00f9. Il sito di Tolstaja Mogila presenta tumuli alti tra i 9 e i 21 metri e circonferenza tra i 122 e i 370 metri. Le camere funebri erano profonde 13 metri sotto il livello del suolo, lunghe 4,5 e alte 2,15. I tumuli del Pazyryk erano pi\u00f9 elaborati, l'architettura pi\u00f9 complessa, i pavimenti ricoperti di ghiaia; le camere funebri dei tumuli pi\u00f9 grandi raggiungevano i 41\u00a0m\u00b2, chiuse da una doppia cinta di mura, esternamente di tronchi grezzi e internamente in pietra levigata.\nInoltre i corpi dei defunti venivano imbalsamati e solo parzialmente vestiti, con gli uomini senza i pantaloni.\nGran parte delle tombe reali si trovano nella zona tra Gyumri e Nicopoli, anche se altre sono lungo il confine coi territori greci di Panticapeo.\nTra il VII e il VI secolo a.C., all'apice della prosperit\u00e0 della cultura scita, i capitrib\u00f9 e le loro mogli venivano sepolti con corredi di immenso sfarzo, i gioielli migliori, un grande corredo d'abiti per l'oltretomba, vasi sacri d'oro e d'argento, ritoni, tazze, anfore con olio e vino e caldaie di bronzo con scorte di carne per l'aldil\u00e0.\nNelle tombe reali, i defunti erano riccamente adornati di gioielli d'ogni genere: diademi d'oro, collane, cinture, bracciali, orecchini, monili, anelli, amuleti, bottoni, fibbie. Le placche d'oro erano un ornamento comune degli abiti degli Sciti soprattutto rotonde.\nInfluenze nell'arte successiva.\nMolti elementi dello stile artistico degli Sciti sono stati mutuati, nel corso dei secoli, in altre culture, sia in Europa sia nell'Estremo Oriente, ancora in epoca tardo medievale, permanendo nell'arte decorativa russa fino all'occidentalizzazione del Paese operata da Pietro I di Russia.\nLo stile scito-sarmatico che si consolid\u00f2 nella Russia meridionale anche dopo la caduta del regno di Scizia contamin\u00f2, attraverso i continui scambi commerciali con il Baltico, anche parte dell'arte decorativa scandinava, senz'altro anche grazie alla mediazione dei Celti di Hallstatt e di La T\u00e8ne, intermediari naturali tra le due popolazioni. Questi furono il popolo pi\u00f9 largamente influenzato dallo stile scita, come testimoniato dalla profonda penetrazione culturale scita in Ungheria, suffragata da una vera e propria contiguit\u00e0 anche sociale. Tracce evidenti del retaggio artistico degli Sciti si individuano nelle rappresentazioni animali dell'arte slava, cos\u00ec come in quella della Britannia, in quest'ultimo caso mediate dai popoli germanici (fondamentale in tal senso il lascito stilistico in seno all'arte vichinga). Analogamente, il motivo dell'uccello policromo, dal grande becco e dall'occhio rotondo, si ritrova nell'arte dei Franchi mutuata dal culto dei Goti per gli uccelli rapaci. Il motivo animale degli Sciti si ritrova inoltre in numerose placche metalliche dell'Ordos e dell'Hunan (dal IV al I secolo a.C.), raggiungendo l'apice della contaminazione sotto la dinastia Han. Nell'Impero russo, le decorazioni con motivi d'uccello, sia su oggetti di ceramica/metallo sia di cucito, sopravvissero sino al XVIII secolo, mentre le facciate di alcune chiese russe tardo medioevali, come quelle del distretto di Vladimir-Suzdal (XII-XIII secolo), sono affollate di bestie curiose e latamente araldiche, con strette connessioni nel disegno legate allo stile scita.\nGli Sciti nella cultura moderna.\nGi\u00e0 nel XVIII secolo gli Sciti vengono menzionati in alcune opere letterarie. Voltaire, nel suo \"Il mondo come va\" (1748), racconta di come Babuc, uno scita, venga incaricato di visitare Persepoli dal genio Ituriel, affinch\u00e9 esamini il comportamento dei suoi abitanti e gli riferisca le sue impressioni, onde decidere se, a causa dei loro costumi corrotti, i persiani vadano puniti o se la loro citt\u00e0 vada distrutta. Nel 1767, il filosofo francese dedic\u00f2 al popolo scita una tragedia, \"Gli Sciti\". Da questa tragedia, nel 1823 Andrea Leone Tottola ricav\u00f2 il libretto per l'opera in due atti Gli sciti, di Saverio Mercadante, un rifacimento di Scipione in Cartagine.\nIl fiorire degli scavi di siti sciti favor\u00ec la nascita di un forte sentimento nazionale russo, capace di estendersi per un intero continente.\nLa pubblicazione nel 1889 del testo \"Russkie drevnosti\" (Antichit\u00e0 russe), a cura di N.P. Kondakov e I.I. Tolstoj riun\u00ec per la prima volta in un unico studio tutti i ritrovamenti di reperti sciti, dal Dnepr al Caucaso all'Asia centrale. La tesi di fondo della pubblicazione mirava a sostenere una parentela universale tra le popolazioni che occuparono la vastit\u00e0 delle steppe russe, ricongiungendo Europa e Asia, senza soluzione di continuit\u00e0. Nei venti anni che seguirono si afferm\u00f2 nel mondo accademico russo l'idea che il paese fosse stato barbarizzato dai popoli asiatici, visti prima come una minaccia e poi come fieri conquistatori. Si sostitu\u00ec all'immagine terribile dell'invasore mongolo l'ideale affascinante di un popolo barbarico giovane e slanciato verso la libert\u00e0, presto sovrapposto alla vecchia immagine dell'asiatico. Dopo il 1917 l'identit\u00e0 nazionale russa si associ\u00f2 a quella temibile degli asiatici. Nacque nel 1919 la rivista \"Skify\" (Gli Sciti), che in prima pagina cantava epicamente il sibilo della freccia e scorgeva nell'identit\u00e0 barbarica scita la nemesi dei valori borghesi. Con l'avvento della Rivoluzione russa, Aleksandr Aleksandrovi\u010d Blok ravvis\u00f2 con ammirazione il trionfo del fiero barbaro scita dagli occhi a mandorla l'intero componimento poetico \u00e8 pervaso da un forte sentimento antioccidentale, immaginando un ruolo di terziet\u00e0 della nazione russa rispetto ai conflitti politici tra oriente e occidente. Non mancarono per\u00f2 voci critiche: Osip Emil'eiv\u010d gi\u00e0 nel 1914 intuiva che, dietro l'ostentazione della fierezza scita si nascondesse il crepuscolo della libert\u00e0. Nel 1917, nel poema \"A Cassandra\", metteva in guardia ancora una volta i russi dal pericolo delle fascinazioni scite. Il modello degli Sciti come archetipo dell'identit\u00e0 nazionale russa fu fecondo anche nelle arti: \"La sagra della primavera\" (1913) di Igor' F\u00ebdorovi\u010d Stravinskij e Nikolaj Konstantinovi\u010d Roerich trae ispirazione dalla Russia pagana; \u00e8 del 1914 la \"Suite scita\" di Sergej Sergeevi\u010d Prokof'ev. Il pittore David Burljuk sosteneva l'importanza, per la Russia, di un'arte barbarica autoctona capace di ispirarne gli artisti, svolgendo un ruolo analogo a quello delle arti primitive per il Cubismo. Lo scrittore Boris Andreevi\u010d Pil'njak descrisse nel romanzo \"L'anno nudo\" (1922) una comune anarchica nei pressi di un kurgan. Il film \"Zvenigora\" (1928) del regista Aleksander Dovzenko raccontava invece il rinvenimento di un tesoro scita effettuato dagli artefici del Socialismo. Nel 2018 esce nei cinema il film \"The Scythian - I lupi di Ares\", realizzato dal regista russo Rustam Mosafir e ambientato nel periodo di decadenza del popolo scita."}
{"id": "221626", "revid": "767487", "url": "https://it.wikipedia.org/wiki?curid=221626", "title": "Danilo Sacco", "text": "Gli esordi.\nAppassionato di Leonard Cohen, Tom Petty and The Heartbreakers e con una predilezione esclusiva per Peter Gabriel, all'inizio degli anni ottanta, dopo aver conseguito il diploma di maturit\u00e0 in ragioneria e mentre svolge vari lavori tra cui quello di speaker presso Radio Canelli, inizia a cantare in un gruppo musicale della sua zona, i Blue Alternativa.\nDopo essere uscito da questa band entra a far parte degli Underfire, gruppo formato da Gianni De Vito, Leo Rusignuolo e Daniele Scaglione al quale mancavano una voce ed un basso (poi trovato nella persona di Adamo Bono). Tale gruppo, dopo quattro anni, nel 1991 con l'ingresso del tastierista Riccardo Forte prende il nome di Comitiva Brambilla.\nI Nomadi.\n1993-1997.\nNel 1993, al posto del fondatore nonch\u00e9 carismatico cantante Augusto Daolio scomparso nell'ottobre del 1992, entra a far parte dello storico gruppo dei Nomadi alternandosi alla voce principale con l'altro nuovo ingresso Francesco Gualerzi. Il primo contatto avviene tramite una telefonata di Cico Falzone che propone a Danilo un incontro per discutere i futuri progetti della band.\nIl 13 marzo 1993 a Levico Terme \u00e8 la volta del suo primo concerto con i Nomadi. Alla voce c'\u00e8 tuttavia solamente lui perch\u00e9 Gualerzi a 48 ore dal live viene ricoverato per un pneumotorace. Tra le prime parole pronunciate al termine de \"La Collina\", secondo brano in scaletta dopo la strumentale \"Suoni\", da un Sacco visibilmente emozionato ci sono le seguenti: \nNel giugno di quello stesso anno esce \"Contro\", album postumo con Augusto alla voce, che vede accreditata la presenza in studio di Danilo come chitarrista bench\u00e9 in realt\u00e0 egli non abbia partecipato alla sua incisione.\nL'anno dopo viene pubblicato \"La settima onda\", primo lavoro dei Nomadi nella nuova formazione a sei con Danilo e Francesco Gualerzi alla voce; l'album raggiunge il disco di platino.\nLo stesso traguardo viene confermato da \"Lungo le vie del vento\", cd del 1995 realizzato tra l'altro dopo l'incontro della band con il Dalai Lama.\nNel 1996 la Comitiva Brambilla incide il suo primo lavoro \"La voce di chi tace\". Danilo, sostituito da Iano Nicol\u00f2 alla voce, produce l'album della band. I Nomadi fanno uscire \"Quando ci sarai\".\nA dieci anni di distanza da \"Nomadi in concerto\", nel 1997 esce a prezzo speciale il live \"Le strade, gli amici, il concerto\", doppio cd che vede per l'ultima volta Danilo e Francesco Gualerzi dividersi le parti vocali. Il successo di pubblico premia il gruppo con il doppio disco di platino.\n1998-2008.\nNei Nomadi, dopo l'abbandono da parte di Francesco, Danilo \u00e8 affiancato dal 1998 alla seconda voce da Massimo Vecchi.\nProprio nel disco di quell'anno, \"Una storia da raccontare\", compare per la prima volta la sua firma in un brano dello storico gruppo emiliano: \"Anni di frontiera\".\nDue anni dopo, nel 2000 l'album \"Liberi di volare\" vede nuovamente la firma di Danilo, questa volta in due brani: la struggente \"Se non ho te\" e la conclusiva \"Salve sono la giustizia\".\nPassano altri ventiquattro mesi e \"Sangue al cuore\", il primo singolo di \"Amore che prendi amore che dai\", porta il disco in vetta alla classifica italiana. Tra gli autori della canzone figura nuovamente Sacco che scrive anche \"Il nome che non hai\".\nQuest'ultimo brano, nel 2004, verr\u00e0 ripreso in inglese dalla cantante thailandese May, gi\u00e0 presente nella versione italiana, e che lo inserisce nel suo cd \"May's world\". Nell'album trova spazio anche la versione italiana di \"Se non ho te\" intitolata per l'occasione \"Life is in my hands\".\nL'anno successivo, nel quarantennale dei Nomadi, uno dei due soli brani inediti presenti sulla doppia raccolta \"Nomadi 40\", \"E di notte\", \u00e8 nuovamente opera di Danilo.\nIl 17 gennaio del 2004 presso il monastero buddista Fudenji di Salsomaggiore Terme prende i voti come monaco laico ed assume il nome di \"Kakuen\", traducibile con le due seguenti espressioni: \"zingaro perfetto\" oppure \"nomade nella polvere del vento.\nNel corso dell'anno escono il libro di Stefano Dallari \"Sorridere con l'anima\", che vede Danilo autore della prefazione, il duetto con Ivana Spagna ne \"Dove nasce il sole\", il cui testo \u00e8 stato scritto dallo stesso Sacco a quattro mani con la bionda cantante veneta, e, in autunno, il nuovo cd nomade \"Corpo estraneo\" in cui figurano altri due pezzi scritti da lui, \"In piedi\" e \"Stringi i pugni\"; la prima limitatamente al testo, la seconda anche per quanto concerne la musica.\nDel 2005 \u00e8 invece il libro, a cura di Francesco Antonioli, \"C'\u00e8 posta per Dio\" in cui compare uno scritto del cantante astigiano.\nNel 2006 ricostituisce la Comitiva Brambilla esibendosi sporadicamente fino a Pasqua del 2008 negli spazi liberi dai tour dei Nomadi che, dopo aver partecipato al Festival di Sanremo 2006 con il brano \"Dove si va\", pubblicano l'ennesimo cd, \"Con me o contro di me\". Il pezzo sanremese e quello che d\u00e0 il titolo all'album vedono tra gli autori il cantante.\nIl 2007 vede la band emiliana registrare e pubblicare un doppio cd dal vivo con l'Omnia Symphony Orchestra diretta dal maestro Bruno Santori. Notevole la prestazione di Danilo su diversi brani tra cui \"Trovare Dio\". La nuova fatica ci consegna accanto ai successi di una carriera un altro paio di inediti; \"Ci vuole un senso\", singolo scelto per la promozione, \u00e8 nuovamente farina del suo sacco.\nSiamo nel 2008. Esce un nuovo libro, questa volta scritto a quattro mani col comico Enzo Braschi dal titolo \"Lo zen e l'arte di non rompere le scatole\".\nNella seconda met\u00e0 dello stesso anno giunge notizia che col fido Valerio Giambelli, attuale chitarrista del gruppo Mod Statuto e gi\u00e0 a fianco dei \"Brambilli\" nella loro ultima incarnazione, Danilo abbia costituito i Radio Tesla, naturale prosecuzione del discorso intrapreso con la Comitiva.\nIl nuovo gruppo in realt\u00e0 ha vita breve, ma solo nel nome, dato che per evitare di generare confusione con gli americani Tesla Danilo e soci scelgono Radiolesa come nuova denominazione per la band.\nIl 2009.\nIl 2 aprile, in occasione dell'uscita di \"Allo specchio\", il fondatore dei Nomadi Beppe Carletti afferma: \nPer l'occasione ben quattro sono i brani a lui accreditati: \"Senza nome\", \"Non so io ma tu\", \"Il ballo della sedia\" e \"Il nulla\". Pochi mesi prima, agli iscritti del Nomadi fanclub nazionale viene regalato un mini cd contenente una versione live di \"Salutami le stelle\" e il divertissement \"La pecora nel bosco\", scherzo in musica scritto dall'accoppiata Carletti-Sacco.\nLa malattia.\nIl 22 maggio 2009, ricoverato nottetempo in seguito ad un infarto presso l'ospedale di Nizza Monferrato, Danilo subisce in un secondo momento un intervento con esito positivo di angioplastica primaria presso l'ospedale di Asti.\nIl tour dei Nomadi in supporto all'album viene temporaneamente sospeso dopo una decina di concerti e alcune apparizioni televisive; in un primo momento fino al 18 giugno, successivamente fino a fine mese.\nIl 1\u00ba giugno il cantante torna a casa; quattro giorni dopo sul sito dei Nomadi compare una lettera scritta da Danilo.\nDi comune accordo col cantante la macchina nomade si rimette in moto e i concerti della band ripartono il 1\u00ba luglio a Mareno di Piave in provincia di Treviso. In attesa del futuro rientro a pieno regime di Sacco che in queste date non salir\u00e0 sul palco, il gruppo viene supportato dalle due coriste e dai due coristi che gi\u00e0 accompagnarono le date di presentazione di \"Allo specchio\" in aprile.\nA distanza di poco meno di due settimane dalla precedente, il 18 giugno sul sito dei Nomadi compare una nuova lettera di Danilo. \u00c8 il 28 luglio quando una terza lettera scritta di proprio pugno dal cantante compare sul sito della band di Novellara.\nIl ritorno sul palco.\nIl 19 agosto 2009, a tre giorni dalla consueta apparizione dei Nomadi al Festival Contro di Castagnole delle Lanze dove dopo mesi di indiscrezioni e voci avverr\u00e0 finalmente il suo ritorno sul palco, sul sito Rockol.it compare una lunga e intensa intervista di Danilo all'amico giornalista Massimo Cotto. Diversi i temi toccati, dai due infarti sub\u00ecti, al suo ruolo presente, passato e futuro nella band di Beppe Carletti:\nAlla luce di questa corposa intervista siti e blog dedicati alla band vengono letteralmente presi d'assalto dai fan nelle ore e nelle giornate seguenti.\nSabato 22 agosto a Castagnole delle Lanze, proprio in occasione del Festival Contro, Sacco torna su un palco. Un'ora di live che unisce una volta ancora tutto il popolo nomade. Dopo un'entrata con tanto di presentazione fatta da un ring announcer, le prime parole di Danilo, dopo aver dismesso accappatoio, caschetto e guanti da pugile, sono: E parte \"Sangue al cuore\".\nVia via si susseguono \"Lo specchio ti riflette\", \"Dove si va\", \"La mia terra\", \"Senza nome\", \"La dimensione\" e \"Io voglio vivere\". A questo punto \u00e8 il turno di Massimo Vecchi con \"I miei anni\". Danilo torna sul palco col caschetto da pugile e mentre i coristi stanno intonando \"lottare, lottare, lottare\" si riappropria del microfono per cantare successivamente \"Prenditi un po' di te\" e \"Asia\".\nAl termine di \"Qui\" Danilo si rivolge al pubblico:\nIl 23 agosto si presenta sul palco anche al concerto di Castelnuovo Val di Cecina in provincia di Pisa.\nIl 24 agosto l'ANSA batte una nota d'agenzia in cui la permanenza di Danilo nei Nomadi non viene messa in dubbio. Nel corso della stessa giornata sul sito dei Nomadi compare la conferma, attraverso una lunga lettera scritta del cantante.\nQualche giorno di riposo ed \u00e8 la volta di una nuova tourn\u00e9e in Sardegna. Il 27 agosto eccolo salire sul palco a Guspini dove viene accolto da un caloroso applauso durato alcuni minuti. Dopo le prime due canzoni eseguite senza di lui, \"Una storia da raccontare\" e \"Ci vuole un senso\", Danilo fa infatti la sua apparizione sul palco annunciando queste parole: Con un augurio simile parte una volta ancora \"Sangue al cuore\", canzone in cui Danilo mette l'anima e manda in delirio il foltissimo pubblico della \"cittadina rossa\" del sud Sardegna. Interpreter\u00e0 poi brani come \"Dove si va\", \"Lo specchio ti riflette\", \"Io voglio vivere\", \"Il fiore nero\", \"Qui\", \"La dimensione\". Dopo circa un'ora e mezzo di concerto eseguito a buoni ritmi Danilo annuncia al microfono:\nIl tour cos\u00ec procede col progressivo reinserimento del cantante sul palco: il 29 agosto \u00e8 difatti a Narcao e il 30 a Monastir.\nA settembre le tredici date in programma vengono regolarmente portate a termine dalla band al completo, eccezion fatta per la tre giorni di inizio mese tra la Calabria e la Sicilia, con un Danilo ancora non in grado di affrontare le due ore e mezza complessive di concerto, ma pur sempre in buone condizioni e costantemente sostenuto dal pubblico.\nSi procede con un mini tour teatrale di una decina di date fino a fine anno.\n2010-2011.\nCome promesso, il 19 e 20 febbraio 2010 Danilo \u00e8 al suo posto nella due giorni di Novellara per il XVIII Tributo ad Augusto: \"Contro\" e \"Sangue al cuore\" sono le canzoni con cui apre rispettivamente il live della serata di sabato e quello del pomeriggio di domenica.\nQuarantotto ore dopo i Nomadi salgono sul palco del 60\u00ba Festival di Sanremo dove accompagnano Irene Fornaciari con il brano \"Il mondo piange\", classificandosi tra i primi 10 finalisti.\nIl 27 febbraio alla birreria Il Maltese di Cassinasco (Asti) viene presentata \"Corto Maltese\", associazione culturale senza scopo di lucro che vede Danilo tra i fondatori e che si occupa di promuovere la creativit\u00e0 e la comunicazione tra le persone attraverso la musica, l'arte e la cultura.\nAccanto all'impegno con la band emiliana in primavera Danilo presta la voce nel brano \"S'Accabadora\", canzone contenuta nel cd del gruppo sardo degli Istentales guidati da Gigi Sanna mentre il 10 aprile \u00e8 la volta di un concerto con i suoi Radiolesa tenuto in piazza ad Agliano Terme.\nTra cover di Tom Petty and The Heartbreakers, Francesco De Gregori e Bruce Springsteen fanno capolino un paio di brani scritti di proprio pugno dalla band. Massimo Bubola sale sul palco per duettare con Danilo nella sua \"Fiume sand creek\". Al termine del set coi Radiolesa, \"headliner\" della serata risulta essere l'anomalo quartetto composto da Sacco, Cico Falzone, Massimo Vecchi e Daniele Campani che si esibisce in una manciata di brani dei Nomadi inframezzati da \"Il cielo d'Irlanda\" con Massimo Bubola.\nSabato 17 aprile, con Beppe Carletti e Cico Falzone, Danilo \u00e8 protagonista negli spazi della metropolitana Duomo al LiveMi di Milano. La manifestazione che vede il trio esibirsi in un mini concerto acustico nasce per rilanciare la musica emergente italiana in collaborazione con il Comune di Milano, l'ATM e la direzione artistica di Red Ronnie.\nIl 7 agosto, durante il tour estivo, viene ricoverato per un breve periodo per appendicite e sostituito in una manciata di date confermate da Irene Fornaciari e Martino Corti.\nAl termine del mese di settembre i Nomadi si prendono una pausa dai palchi in attesa di pubblicare il cd di cover \"Raccontiraccolti\" e con la prospettiva del successivo tour teatrale. Nel frattempo domenica 17 ottobre a Craviano, frazione di Govone i Radiolesa avrebbero dovuto esibirsi presso l'ex convento per un concerto di solidariet\u00e0 che avrebbe visto il cantante accompagnato sia dalla sua band sia da Cico Falzone. A causa del maltempo la giornata viene posticipata alla domenica successiva quando come ospiti sul palco compaiono Martino Corti e Irene Fornaciari.\nUscito il nuovo album dei Nomadi, parte in tour nei teatri italiani per il periodo invernale, comparendo nel 2011 in qualit\u00e0 di special guest, talvolta accompagnato pure da Cico Falzone, in una manciata di concerti realizzati da tribute band che omaggiano il complesso di Novellara oppure supportato da Valerio Giambelli.\nNel mese di gennaio sul suo sito internet viene messa in streaming per un breve periodo l'inedito \"In dubbio\"; sempre in questo periodo nasce una serie di fanclub a lui dedicati in varie regioni d'Italia, con il proposito di supportare l'azione musicale di Danilo anche quando in pausa dagli impegni con Beppe Carletti e compagni. Uno di questi appuntamenti extra Nomadi si segnala a Cassinasco presso la storica birreria Il Maltese, il 28 gennaio, ancora una volta con i fidati Radiolesa.\nA marzo esce un mini-cd a nome Mikele Soave e Danilo Kakuen Sacco contenente due canzoni: \"Papa'rticolare\", scritta in compagnia del sodale Soave, e la reinterpretazione di \"Fiume sand creek\" cantata invece dal solo Danilo.\nCambieranno molti eventi nella sua vita, finisce la relazione con la compagna, che aveva sposato appena un anno prima.\nA fronte della luttuosa notizia riguardante la morte del padre Mario in data 1\u00ba maggio, si segnalano la direzione artistica de \"La Collina degli Elfi Live\", manifestazione che si svolge dal 20 al 28 giugno presso il parco dell'ex convento di Craviano, frazione di Govone, con lo scopo di aiutare l'omonima ONLUS, e l'uscita del nuovo album dei Nomadi, primo disco in carriera autoprodotto dalla band di Beppe Carletti, a meno di otto mesi dal precedente \"Raccontiraccolti\". Agli inizi di giugno sugli scaffali dei negozi musicali e nei rivenditori on-line, compare infatti \"Cuore vivo\", raccolta di dieci brani suddivisi come segue: due inediti, tra cui il singolo \"Toccami il cuore\" gi\u00e0 in programmazione nelle radio dal 13 maggio, e otto brani di repertorio reinterpretati dal sestetto originario di Novellara\n, fra gli altri, Afterhours, Enrico Ruggeri, Daniele Ronda e Kaball\u00e0 la causa dell'associazione \"Soleterre\" che si occupa di bambini malati di cancro, verso fine anno Danilo pubblica \"L'orizzonte degli eventi\", descritto come una \"raccolta di parole, pensieri e musica che Danilo ha scritto per i suoi fanclub\", in una edizione inizialmente a tiratura limitata di sole mille copie, prima della sua uscita ufficiale su scala nazionale, ma non numerata, nel corso del 2012. All'interno del libro trova spazio un cd composto da sette canzoni, inedite e non, riunite per la prima volta in questa occasione. Un ulteriore brano, \"Mio caro presidente\", viene messo on-line sabato 5 novembre. Nel frattempo, Sacco \u00e8 saldamente al microfono per l'ennesimo tour che i Nomadi portano nei teatri tra novembre e dicembre. Al suo fianco c'e una nuova compagna Chiara Di Felice,che lo sostiene nelle sue scelte sofferte ma doverose.\nIl 24 novembre 2011, con poco pi\u00f9 di un mese di anticipo rispetto ad accordi presi precedentemente, Danilo Sacco e i Nomadi rendono nota la decisione del cantante di lasciare il gruppo per mettersi alla prova come solista. Il comunicato \u00e8 stato pubblicato sui siti ufficiali della band e del cantautore astigiano il quale, sul suo spazio web, aggiunge una lunga lettera chiarificatrice sulla sua situazione attuale. I Nomadi, d'altro canto, pur iniziando i provini alla ricerca del nuovo cantante nella settimana successiva, a Reggio Emilia, a casa di Beppe Carletti, confermano le date teatrali in programma con lui fino a dopo Natale; l'ultima data prevista con Sacco \u00e8 in agenda infatti per il 28 dicembre al palasport di Mirandola, in provincia di Modena.\nSolista.\n2012.\nDal 1\u00ba gennaio 2012, dopo diciotto anni, Danilo Sacco, ufficialmente, non \u00e8 pi\u00f9 il cantante dei Nomadi. La prima apparizione pubblica \u00e8 datata 13 gennaio presso il Teatro Alfieri di Asti in occasione di un concerto per la raccolta fondi in favore dell'AISLA. Un solo brano, \"Biko\" di Peter Gabriel, prima del bis finale sulle note di \"Nel blu dipinto di blu\" in compagnia degli altri artisti coinvolti nella serata. La prima prova in studio \u00e8 poco pi\u00f9 tarda: \"Non cammineremo mai\", inno degli Aironi Rugby, franchigia di rugby a 15 (sport di cui Sacco \u00e8 appassionato) che aveva sede a Viadana e che ha militato in Celtic League dal 2010 al 2012.\nNel corso del mese successivo affiorano i primi nomi di chi accompagner\u00e0 il cantante nella sua nuova avventura solista: il fido Valerio Giambelli, uscito definitivamente dagli Statuto per seguire Sacco in questo suo percorso, alla chitarra, Andrea Mei, gi\u00e0 collaboratore dei Nomadi ed ex Gang, alle tastiere, Jean-Pierre Augusto Rodriguez Ugueto alle percussioni.\nTra febbraio e marzo, tramite una serie di incontri con i suoi fanclub, viene annunciata l'uscita dell'esordio solista programmato per maggio 2012 e comprendente una decina di nuove canzoni fra cui un inedito scritto da Massimo Bubola; cover d'autore come \"A muso duro\" di Pierangelo Bertoli e personali interpretazioni di grandi successi dei Nomadi quali \"Trovare Dio\", \"La canzone della bambina portoghese\", \"Asia\", \"Auschwitz\" e \"Dio \u00e8 morto\" sono da attendersi durante il tour che seguir\u00e0 la pubblicazione del cd.\nSabato 31 marzo sale sul palco del Teatro Municipale di Piacenza in compagnia di Giambelli per duettare in un paio di brani, tra cui \"Volta la carta\" di Fabrizio De Andr\u00e9, con Daniele Ronda &amp; Folklub. Non accreditato, comparir\u00e0 comunque sul relativo DVD della serata limitatamente a \"Figli di Chernobyl\".\nMercoled\u00ec 11 aprile viene svelata la sezione ritmica della band che pur non avendo suonato in studio accompagner\u00e0 Sacco dal vivo: al basso troviamo Antonio Righetti, storico bassista di Ligabue, mentre alla batteria sieder\u00e0 Tommaso Graziani, figlio d'arte, primogenito del compianto Ivan. A fine mese circola la data ufficiale di uscita dell'esordio solista di Sacco; il 5 giugno, a sole ventiquattro ore dal quarantottesimo compleanno del cantante, verr\u00e0 pubblicato \"Un altro me\", cd prodotto da Davide Tagliapietra e presentato nella sua quasi interezza durante la data zero di Osnago il 24 maggio. In occasione di questa prima uscita pubblica, in due ore abbondanti di concerto, si alternano pezzi solisti, riarrangiamenti di successi che continuano a fare la fortuna dei Nomadi e omaggi a Ivan Graziani, Edoardo Bennato e Pierangelo Bertoli. In tre brani Sacco si accompagna all'amico Massimo Bubola, ospite della serata.\nSempre in primavera giunge notizia della realizzazione di un libro inedito scritto dal cantante piemontese in compagnia di Massimo Cotto e che sar\u00e0 successivamente presentato in alcune delle principali librerie italiane alla presenza degli stessi autori. L'uscita per Rizzoli di \"Come polvere nel vento. La vita, la strada, la musica\" \u00e8 prevista per novembre. Nei mesi che ne precedono la pubblicazione Sacco e la sua band portano a termine il primo tour estivo nelle piazze italiane.\nNella mattinata di luned\u00ec 29 ottobre, Jean-Pierre Rodriguez comunica \"con grande rammarico\" la cessazione della sua collaborazione lavorativa con il cantante astigiano \"per ragioni che esulano dalla mia volont\u00e0\". Nei giorni successivi prende il via il primo tour teatrale con la nuova formazione a cinque cui si affianca l'impegno legato alla presentazione del libro scritto a quattro mani con Cotto. Nel corso di questi \"showcase\" di incontro col pubblico viene largamente anticipata la probabile uscita di un secondo album in studio per settembre 2013 a cui Sacco sta lavorando con la sua band.\n2013.\nDopo un periodo sostanzialmente tranquillo, intervallato periodicamente da qualche concerto, si torna a parlare di Danilo Sacco mercoled\u00ec 29 maggio quando Francesco Guccini annuncia a sorpresa che sar\u00e0 proprio Sacco a portare in giro per l'Italia il suo repertorio storico comprendente da quest'anno pure le canzoni contenute ne L'ultima Thule, conclusivo episodio discografico del cantautore di Pavana su cui sar\u00e0 incentrato il nuovo spettacolo. La prima esibizione di Danilo Sacco, affiancato in questa nuova avventura da \"I Musici\", storici musicisti gucciniani come Juan Carlos Biondini, Vince Tempera, Antonio Marangolo e Pierluigi Mingotti accompagnati per l'occasione da Gigi Cavalli Cocchi, si tiene a Macerata il 23 giugno in occasione del festival Musicultura quando \u00e8 Guccini stesso, dopo una giornata a lui interamente dedicata, a dare l'imprimatur al nuovo progetto. Viene svelato che i primi contatti alla base di questo nuovo sodalizio erano avvenuti in gennaio, attraverso una telefonata arrivata allo staff di un Sacco incredulo ed entusiasta. Guccini spiega: Dal canto suo Danilo Sacco ci tiene a precisare che: \n2014.\nIl 2014 \u00e8 l'anno del suo secondo album da solista \"Minoranza rumorosa\", lavoro che vuole condividere il messaggio di \u00abesprimere le proprie idee senza timore\u00bb quale principale diritto di ognuno al fine di non omologarsi per forza a comportamenti massificati. Il singolo \u00e8 stato presentato in anteprima su panorama.it. Il videoclip, girato all'interno della comunit\u00e0 Shalom di Palazzolo sull'Oglio, realizzato da Marco Lui, \u00e8 ora on line sui canali ufficiali dell'artista. \u00abMinoranza rumorosa \u2013 si legge nella nota stampa \u2013 prodotto da Davide Tagliapietra per E20, \u00e8 concepito come un percorso tra storie: come la storia vera del pittore Charles Moulin, amico di Matisse in \"Emilie\", o \"Da qui all'eternit\u00e0\", storia vera di Walter Bevilacqua, pastore ossolano che pur avendo bisogno di un trapianto, quando venne il suo turno, decise di lasciare il suo posto a chi aveva famiglia. Oppure \"Erin\", in cui si narra la conquista della Spagna da parte dei mori e l'amore per l'Irlanda. Tutte le tracce sono state scritte e suonate da Sacco \u2013 in collaborazione con i musicisti Andrea Mei e Valerio Giambelli \u2013 che si \u00e8 confermato nel triplice ruolo di autore, interprete e musicista. In studio si \u00e8 avvalso della collaborazione di Paolo Costa, Lele Melotti e Davide Tagliapietra, nonch\u00e9 dell'amico scozzese Charlie Allan alla cornamusa\u00bb per la realizzazione di Erin."}
{"id": "221628", "revid": "1355461", "url": "https://it.wikipedia.org/wiki?curid=221628", "title": "Grand Tour", "text": "Il Grand Tour era un lungo viaggio nell'Europa continentale intrapreso dai ricchi dell'aristocrazia europea a partire dal XVII secolo e destinato a perfezionare il loro sapere con partenza e arrivo in una medesima citt\u00e0. Aveva una durata non definita e di solito aveva come destinazione l'Italia.\nIl termine turismo e pi\u00f9 in generale il fenomeno dei viaggi turistici odierni come cultura di massa ebbero origine proprio dal Grand Tour.\nStoria.\nDurante il Grand Tour, i giovani imparavano a conoscere la politica, la cultura, l'arte e le antichit\u00e0 dei paesi europei. Passavano il loro tempo facendo giri turistici, studiando e facendo acquisti.\nL'Italia con la sua eredit\u00e0 della Roma antica, con i suoi monumenti, divenne uno dei posti pi\u00f9 popolari da visitare. Oltre alla conoscenza del mondo antico, gli inglesi vennero cos\u00ec a contatto con le opere di Palladio a Venezia e nel Veneto e con il Neoclassicismo a Napoli. Durante il viaggio i giovani potevano acquistare, secondo le loro possibilit\u00e0 e i mezzi, numerose opere d'arte e cimeli, e visitare le rovine di Roma, ma anche di Pompei ed Ercolano che erano state riscoperte recentemente (a partire dal 1748). Tra le tappe pi\u00f9 importanti del tour vi era sicuramente la visita al Lago di Como e in particolare a Lierna e a Fiumelatte, a Napoli ai Campi Flegrei che offrivano la possibilit\u00e0 di visitare sia siti archeologici che fenomeni naturali, quali l'attivit\u00e0 vulcanica. Ne d\u00e0 esempio Goethe nel suo \"Viaggio in Italia\".\nGrande attrazione per i primi turisti, che ne scrivono spesso nei loro appunti di viaggio. Fra i tanti, curiosa l'osservazione dello scrittore francese Valery sull'area Fiumelatte, gi\u00e0 citata da Leonardo da Vinci nel Codice Atlantico, nel 1827:\nTappa molto importante era anche la Sicilia, i vulcani ed i tesori greci e barocchi dell'isola, di cui Friedrich Maximilian Hessemer scriveva nelle sue \"Lettere dalla Sicilia\" all'inizio dell'800: \u00abla Sicilia \u00e8 il puntino sulla i dell'Italia, [...] il resto d'Italia mi par soltanto un gambo posto a sorreggere un simil fiore\u00bb. Allo stesso tempo, anche gli studenti di arte da tutte le parti di Europa venivano in Italia a imparare dagli antichi modelli. La Sicilia infatti offriva la possibilit\u00e0 di studiare l'arte greca senza dover affrontare il viaggio in Grecia, all'epoca dominio turco, con i rischi e le proibizioni che la sua amministrazione comportava.\nUn momento importante del viaggio era la commissione di un ritratto ad un noto pittore del momento, spesso durante una sosta prolungata a Roma, oppure anche il solo acquisto di vedute del paesaggio italiano. Tra i pittori che avevano questa clientela vi erano Pompeo Batoni, Canaletto, e Piranesi. I numerosi pittori, incisori e scultori stranieri che vivevano a Roma, tra cui gli allievi dell'Accademia di Francia, beneficiavano economicamente di questa pratica, sia con la vendita delle loro opere che offrendo i loro servizi come guide.\nLa Francia rappresentava il vertice dello stile e della sofisticazione, cos\u00ec i giovani britannici si mettevano in viaggio verso quel paese per liberarsi del loro comportamento grossolano e adottare le maniere che li avrebbero messi in evidenza come aristocrazia della Gran Bretagna. Sotto l'occhio attento del tutore e curato dal valletto, il giovane si metteva in moto. Il primo passo nel giro era attraversare la Manica per Calais, in Francia. Per molti giovani, la traversata rappresentava gi\u00e0 una prova da affrontare, poich\u00e9 la turbolenta traversata spesso causava il mal di mare ai viaggiatori. A Parigi, tutte le tracce esteriori dell'estrazione britannica venivano cancellate grazie ad un nuovo guardaroba completamente francese. Vestito come un francese, ora era pronto a essere introdotto in societ\u00e0. Dopo aver saggiato la nuova vita nella capitale ospite, il grand-turista andava a Digione, Lione e infine Marsiglia.\nIl successo del libro di Thomas Coryat \"Coryat's Crudities\" del 1611 \u00e8 spesso considerato come l'inizio della mania per Grand Tour. Mentre l'espressione \"Grand Tour\" sembra aver fatto la sua comparsa sulla guida \"The Voyage of Italy\" di Richard Lassels, edita nel 1670. Al Grand Tour, specie verso l'Italia, non erano estranei i giovani degli altri paesi europei, come la Germania e la Francia. Anche Johann Wolfgang von Goethe, di cui si \u00e8 gi\u00e0 accennato, realizz\u00f2 il suo Grand Tour in Italia dal 1786 al 1788 di cui scrisse nel suo famoso \"Italienische Reise\". Il Grand Tour fu occasione per la pubblicazione di numerosi libri guida: uno dei primi fu \"An Account of Some of the Statues, Bas-Reliefs, Drawings, and Pictures in Italy\" (1722), scritto dai pittori inglesi Jonathan Richardson il Vecchio (1665-1745) e suo figlio Jonathan Richardson il Giovane (1694-1771).\nVerso la fine del 1700 il Lago di Como era diventata la tappa pi\u00f9 ammirata del Grand Tour mentre il percorso del Grand Tour era divenuto il viaggio che i giovani dell'alta aristocrazia europea compivano, a completamento dei loro studi universitari, per arricchire il loro bagaglio culturale. Nell'estate del 1840 Mary Shelley arriv\u00f2 sul Lago di Como e volle restare per otto settimane: la scrittrice percorse anche le montagne del lago di Como a piedi, a cavallo e con diligenze fino a Esino Lario, e il lago con barche e battelli nella riva di Lierna e Varenna. \nDurante il XIX secolo la maggior parte dei giovani istruiti fece il Grand Tour. Pi\u00f9 tardi questo viaggio divenne alla moda anche per le giovani donne. Un viaggio in Italia con la zia nubile in qualit\u00e0 di chaperon faceva parte della formazione della nobilt\u00e0 e della signora d'alto ceto. La pratica del Grand Tour divenne meno frequente durante le guerre della Rivoluzione francese e l'Impero, ma riprese con la Restaurazione, senza tuttavia conoscere la popolarit\u00e0 del secolo precedente.\nA Taormina \u00e8 stato istituito nel 2015 il Museo delle Belle Arti e del Grand Tour che custodisce opere, principalmente in acquarello, di alcuni famosi vedutisti britannici, tra cui Sir Frank Brangwyn, Sir Alfred East, Sir George Clausen, Cecil Arthur Hunt, Robert Hawthorn Kitson, John Wright, Philippe Wilson Steer. Il Museo \u00e8 conosciuto come Museo di Casa Cuseni, ed il 18 febbraio 2019, Casa Cuseni, (Museo delle Belle Arti e del Grand Tour) \u00e8 stata inserita nell'elenco dei Luoghi dell'Identit\u00e0 e della Memoria della regione siciliana, nella categoria dei Luoghi delle Personalit\u00e0 Storiche e della Cultura."}
{"id": "221629", "revid": "110157", "url": "https://it.wikipedia.org/wiki?curid=221629", "title": "Muhen", "text": "Muhen (toponimo tedesco) \u00e8 un comune svizzero di 3\u00a0862 abitanti del Canton Argovia, nel distretto di Aarau.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nMuhen \u00e8 servito dall'omonima stazione sulla Wynental- und Suhrentalbahn (linea S14 della rete celere dell'Argovia).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "221631", "revid": "834733", "url": "https://it.wikipedia.org/wiki?curid=221631", "title": "Trasparenza referenziale", "text": "In informatica, si definisce trasparente referenzialmente una funzione che non ha effetti collaterali e che quando riceve lo stesso parametro in input, restituisce sempre lo stesso valore.\nDescrizione.\nMentre in matematica tutte le funzioni sono referenzialmente trasparenti, in programmazione non \u00e8 cos\u00ec. Per esempio, una funzione che non accetta parametri e restituisce l'input di una tastiera fornisce un valore che cambia sempre in base al tasto che viene premuto, e quindi pi\u00f9 chiamate alla stessa funzione, con la stessa identica lista di parametri (in questo caso una lista vuota), possono fornire valori differenti.\nUn altro esempio, meno evidente ma molto significativo, \u00e8 quello di una funzione che usa una variabile globale (cio\u00e8 accessibile da tutta l'applicazione) come appoggio per calcolare il valore da restituire. Poich\u00e9 questa variabile non \u00e8 passata come parametro fisso, ma pu\u00f2 invece essere modificata durante la chiamata, i valori restituiti dalla funzione possono essere diversi anche se tutti i parametri passati sono uguali. Da notare, tuttavia, che quando si adotta lo stile della pura programmazione funzionale anche una funzione che usa variabili globali pu\u00f2 essere referenzialmente trasparente, in quanto in questo tipo di programmazione non \u00e8 consentito modificare il valore di tali variabili.\nL'uso della trasparenza referenziale ha il grande vantaggio di permettere al programmatore di poter contare su un comportamento univoco delle funzioni che implementa, protette da altre azioni esterne, a priori non sempre prevedibili. Questo aiuta molto nel processo di testing e debug, semplifica l'implementazione di algoritmi, rende pi\u00f9 facili la modifica e l'ottimizzazione dei programmi senza cambiarne radicalmente la struttura per mezzo di un processo chiamato memoizzazione.\nAlcuni linguaggi di programmazione utilizzano soltanto funzioni di questo tipo, almeno per tutto ci\u00f2 che non ha a che vedere con l'input/output.\nLa trasparenza referenziale tuttavia pu\u00f2 comportare, come conseguenza indesiderata, che non \u00e8 possibile, quando la si applica, distinguere fra il riferimento ad un'\"entit\u00e0\" e l'entit\u00e0 stessa, distinzione che, invece, \u00e8 facile ottenere utilizzando le normali tecniche di programmazione."}
{"id": "221633", "revid": "1226", "url": "https://it.wikipedia.org/wiki?curid=221633", "title": "Ch\u00e2lons-sur-Marne", "text": ""}
{"id": "221635", "revid": "1226", "url": "https://it.wikipedia.org/wiki?curid=221635", "title": "Champagne (regione)", "text": ""}
{"id": "221638", "revid": "110157", "url": "https://it.wikipedia.org/wiki?curid=221638", "title": "Oberkulm", "text": "Oberkulm (toponimo tedesco) \u00e8 un comune svizzero di 2\u00a0720 abitanti del Canton Argovia, nel distretto di Kulm.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "221647", "revid": "110157", "url": "https://it.wikipedia.org/wiki?curid=221647", "title": "Schlossrued", "text": "Schlossrued (toponimo tedesco) \u00e8 un comune svizzero di 841 abitanti del Canton Argovia, nel distretto di Kulm.\nStoria.\nIl comune di Schlossrued \u00e8 stato istituito nel 1816 con la soppressione del comune di Rued e la sua divisione nei due nuovi comuni di Schlossrued e Schmiedrued.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "221651", "revid": "248219", "url": "https://it.wikipedia.org/wiki?curid=221651", "title": "Acinonychinae", "text": ""}
{"id": "221652", "revid": "110157", "url": "https://it.wikipedia.org/wiki?curid=221652", "title": "Sch\u00f6ftland", "text": "Sch\u00f6ftland (toponimo tedesco) \u00e8 un comune svizzero di 4\u00a0314 abitanti del Canton Argovia, nel distretto di Kulm.\nGeografia fisica.\nIl passo B\u00f6\u00f6ler collega Sch\u00f6ftland a Unterkulm.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nSch\u00f6ftland \u00e8 servito dall'omonima stazione sulla ferrovia Wynental- und Suhrentalbahn (linea S14 della rete celere dell'Argovia).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "221653", "revid": "1226", "url": "https://it.wikipedia.org/wiki?curid=221653", "title": "Campi Catalaunici", "text": ""}
{"id": "221657", "revid": "287204", "url": "https://it.wikipedia.org/wiki?curid=221657", "title": "Abete (araldica)", "text": "In araldica l'abete \u00e8 assunto come simbolo di animo nobile ed elevato, di pensiero retto, di alte aspirazioni o di coraggio.\nEssendo l'abete robusto ma con radici ridotte, \u00e8 stato impiegato come impresa da coloro che giunsero ad una posizione elevata pur avendo una origine modesta, come sostiene il Capaccio nel suo trattato sulle imprese. L'abete \u00e8 stato spesso assunto nello stemma dall'ambasciatore che non si era lasciato corrompere dal campo nemico.\nL'abete \u00e8 molto utilizzato anche nell'araldica civica sia italiana che svizzera."}
{"id": "221661", "revid": "110157", "url": "https://it.wikipedia.org/wiki?curid=221661", "title": "Holziken", "text": "Holziken (toponimo tedesco) \u00e8 un comune svizzero di 1\u00a0350 abitanti del Canton Argovia, nel distretto di Kulm.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "221664", "revid": "182396", "url": "https://it.wikipedia.org/wiki?curid=221664", "title": "Procurator omnium bonorum", "text": "In diritto romano, con la locuzione latina procurator omnium bonorum, in italiano \"procuratore di tutti i beni\", si definisce colui che rappresenta e amministra tutti i beni di un altro individuo. \nOrigini storiche.\nLa figura del \"procurator omnium bonorum\" si sviluppa a partire dalla seconda met\u00e0 del II secolo a.C. in concomitanza con un periodo di grande espansione territoriale romana, e di progressiva concentrazione della propriet\u00e0 fondiaria. Fino a quel momento, infatti, non era stata ancora sentita come necessaria l'esigenza di servirsi di un soggetto estraneo alla propria organizzazione familiare a cui affidare la gestione dell'intero patrimonio, o di una consistente parte di esso. In un'economia agricola basata fino ad allora sui fondi di modeste dimensioni, il pater familias poteva agevolmente occuparsi in prima persona di tutti gli affari che lo riguardavano, con il solo aiuto dei membri della sua \"familia\". Quando l'espansione territoriale romana fu tale da consentire la formazione di ingenti patrimoni, peraltro in regioni spesso assai distanti dall'abitazione della famiglia, nacque la necessit\u00e0 di affidare l'amministrazione del proprio patrimonio ad un unico soggetto che se ne occupasse stabilmente. \nAll'inizio si tratt\u00f2 di un liberto, schiavo manomesso, che al tempo in cui era in schiavit\u00f9 svolgeva le medesime funzioni di gestione del patrimonio del \"dominus\". Il liberto diveniva \"procurator omnium bonorum\" in seguito alla \"praepositio\", atto unilaterale del \"dominus\" con cui venivano conferiti i pi\u00f9 ampi poteri al \"procurator\".\nSolo successivamente si ebbero procuratori \"omnium rerum ingenui\" per la gestione del patrimonio.\nAzioni a tutela del rapporto di procura.\nDue sono le ipotesi ricostruttive avanzate dalla dottrina romanistica. Secondo un primo orientamento l'azione che regolava in origine i rapporti tra \"procurator omnium bonorum\" e principale era l\"'actio negotiorum gestorum\". Alla base di questa tesi vi era una concezione della procura che la considerava, almeno durante l'epoca classica, nettamente distinta dal mandato.\nSecondo un'altra ipotesi ricostruttiva, fondata sul presupposto che il \"procurator omnium bonorum\" ripetesse i propri poteri non da un atto di \"praepositio\" ma da un mandato generale, per la tutela di tali rapporti veniva invece impiegata l\"'actio mandati\"."}
{"id": "221665", "revid": "110157", "url": "https://it.wikipedia.org/wiki?curid=221665", "title": "Staffelbach", "text": "Staffelbach (toponimo tedesco) \u00e8 un comune svizzero di 1\u00a0242 abitanti del Canton Argovia, nel distretto di Zofingen.\nStoria.\nNel 1901 ha inglobato il comune soppresso di Wittwil.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (dal 1950 con Wittwil):\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "221668", "revid": "110157", "url": "https://it.wikipedia.org/wiki?curid=221668", "title": "Uerkheim", "text": "Uerkheim (toponimo tedesco) \u00e8 un comune svizzero di 1\u00a0355 abitanti del Canton Argovia, nel distretto di Zofingen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "221683", "revid": "1305772", "url": "https://it.wikipedia.org/wiki?curid=221683", "title": "Strehler", "text": ""}
{"id": "221684", "revid": "767487", "url": "https://it.wikipedia.org/wiki?curid=221684", "title": "Agata e la tempesta", "text": "Agata e la tempesta \u00e8 un film prodotto nel 2004 e diretto da Silvio Soldini.\nTrama.\nIn punto di morte la madre di Romeo, commerciante di abiti \"casual\" nei dintorni di Comacchio, rivela a questi di aver venduto in giovent\u00f9 il suo primogenito a una benestante famiglia genovese. Nella speranza di far rivedere il figlio alla madre per un'ultima volta, Romeo si reca in Liguria, allo scopo di ritrovare il fratello; \u00e8 l'architetto Gustavo Torregiani che, una volta venuto a conoscenza della verit\u00e0 sul suo conto, fugge in Emilia-Romagna per ritrovare le sue radici, mettendo in discussione tutta la sua vita, il suo lavoro (\u00e8 intento a progettare un velodromo in Danimarca), i rapporti con la moglie Ines, psicologa e personaggio televisivo, e con la sorella maggiore Agata, donna indipendente e colta, proprietaria di una libreria nella zona di San Lorenzo.\nInnamorata del giovane Nico, Agata, che fa fulminare le lampadine al suo passaggio, raggiunge il fratello quando crede che lo spasimante l'abbia tradita. L'isolata casa ai Lidi di Comacchio diventa cos\u00ec punto di ritrovo tra i diversi personaggi, che intrecceranno le loro storie e i loro sogni, progetteranno di costruire un grande vivaio e rimarranno uniti anche dopo l'improvvisa morte di Romeo.\nIl film.\nGli attori.\nBuona parte del cast aveva gi\u00e0 lavorato in passato con Silvio Soldini: Licia Maglietta era stata protagonista de \"Le acrobate\" e di \"Pane e tulipani\", e in quest'ultimo erano comparsi Giuseppe Battiston e Silvana Bosi ancora nel ruolo -cameo della madre di Battiston. Al pluripremiato film del 1999 avevano partecipato anche Marina Massironi e Giselda Volodi, mentre si registra il nuovo cameo di Fausto Russo Alesi nella parte di un marito abbandonato. Battiston, che anche lui aveva gi\u00e0 lavorato con il regista in Pane e Tulipani, fu poi tra i protagonisti del successivo lungometraggio di Soldini, \"Giorni e nuvole\" (2007), al quale prese parte anche Nicoletta Maragno, conduttrice televisiva in \"Agata e la tempesta\".\nAll'esordio con il regista milanese erano i giovani Claudio Santamaria e Monica Nappo, cos\u00ec come Emilio Solfrizzi e Remo Remotti, oltre all'attrice danese Ann Eleonora J\u00f8rgensen.\nSoldini stesso compare in un cameo: \u00e8 nel cinema in cui entra Agata, seduto tra gli spettatori, tra cui \u00e8 anche il regista Luca Giberti.\nLe location.\nBuona parte del film \u00e8 stata girata a Genova, mai nominata nel film (anche se l'accento di alcuni personaggi, una bandiera della Sampdoria, i riferimenti al mare e alla citt\u00e0 di Chiavari rendono nota l'ambientazione). Ben riconoscibile, nella scena in cui Agata crede di vedere Nico baciarsi con un'altra donna, \u00e8 Piazza De Ferrari; Agata e Gustavo cenano, all'inizio del film, a Recco. Case e palazzi riempiono ogni veduta di Genova; ci\u00f2 contrasta con l'isolamento della casa ai Lidi di Comacchio, nell'immaginaria localit\u00e0 di Cicognara (le scene sono state girate a Lido di Volano, Bagnacavallo e Ravenna).\nParte del film \u00e8 stata girata poi a Londra, nel velodromo del Calshot Activities Centre, al Crowne Plaza Hotel e alle piste da bowling Megabowl Ltd.\nLe musiche.\nComposta da Giovanni Venosta, la colonna sonora si avvale anche del brano della cantante statunitense Lhasa de Sela \"El p\u00e1jaro\" (1998) in apertura, di \"Granada\" di Claudio Villa e di \"Pallottole d'amore\", eseguita dal vivo dalla Compagnia dei cani scossi di Folco Orselli.\nRiferimenti a libri ed opere.\nVengono citate, esplicitamente o meno, diverse opere letterarie:\nInoltre, nelle scene iniziali, Agata legge \"L'anima innamorata\" di Alda Merini, della quale peraltro Licia Maglietta era amica.\nRiferimenti a \"Pane e tulipani\".\nVi sono alcuni rimandi al pluripremiato film di Soldini del 2000, \"Pane e tulipani\": Silvana Bosi e Giuseppe Battiston interpretano ancora una volta madre e figlio. Ritorna un hotel di nome \"Rex\", la cui insegna luminosa sembra fare un evidente riferimento alla barca nera adibita ad albergo nel quale alloggiava il personaggio di Battiston. Marina Massironi interpretava una massaggiatrice olistica e qui \u00e8 un'esperta di relazioni sotto l'influenza di religioni orientali."}
{"id": "221685", "revid": "1039155", "url": "https://it.wikipedia.org/wiki?curid=221685", "title": "Agata", "text": ""}
{"id": "221686", "revid": "47767", "url": "https://it.wikipedia.org/wiki?curid=221686", "title": "Agata (nome)", "text": "Origine e diffusione.\nDeriva dal nome greco \u1f08\u03b3\u03b1\u03b8\u1f74 (\"Agathe\"), basato sul vocabolo \u1f00\u03b3\u03b1\u03b8\u1f78\u03c2 (\"agathos\"), che significa \"buono\", \"gentile\", \"nobile\", \"valente\". Alla stessa radice risalgono diversi altri nomi, fra cui Agazio, Agatone (che sono talvolta considerati sue forme maschili), Agatangelo, Agatocle e Agatodoro.\nIl nome approd\u00f2 originariamente in Sicilia quasi certamente con l'arrivo dei bizantini. Secondo una tradizione successiva, venne portato da sant'Agata, fanciulla catanese martirizzata sotto Decio; il suo culto, diffusissimo durante il Medioevo, proiett\u00f2 il suo nome ben al di fuori dai confini dell'isola. In Gran Bretagna, ad esempio, \u00e8 attestato in epoca medievale in numerose forme vernacolari. In Italia \u00e8 accentrato in Sicilia, specie nella provincia di Catania; \u00e8 per\u00f2 ben diffuso anche nel resto del paese, anche ma non solo per immigrazione interna. Non \u00e8 invece mai stato molto popolare negli Stati Uniti, dove \u00e8 rimasto sostanzialmente inutilizzato dal 1940.\nVa notato che in italiano (cos\u00ec come in catalano e in spagnolo, ma non in molte altre lingue) il nome \"Agata\" coincide con quello dell'agata, la pietra preziosa (propriamente una variet\u00e0 di quarzo). Essi non sono correlati; la pietra trae il suo nome dal greco \u1f00\u03c7\u03ac\u03c4\u03b7\u03c2 (\"akh\u00e1t\u0113s\"), passato in latino come \"achates\", sempre indicante la pietra; \"Akh\u00e1t\u0113s\" era anche l'antico nome del fiume siciliano Dirillo, dove tali pietre venivano rinvenute, ma non \u00e8 chiaro se la pietra abbia preso il nome dal fiume o viceversa.\nOnomastico.\nL'onomastico viene festeggiato il 5 febbraio in ricordo della gi\u00e0 citata sant'Agata, martire, patrona di Catania e di svariati altri luoghi. Si ricordano con questo nome anche altre sante e beate, alle date seguenti:"}
{"id": "221691", "revid": "111604990", "url": "https://it.wikipedia.org/wiki?curid=221691", "title": "S\u00e1ndor V\u00e9gh", "text": "Biografia.\nS\u00e1ndor V\u00e9gh nasce a Kolozsv\u00e1r, in Transilvania, all'epoca nell'Impero Austro-ungarico. Inizia gli studi di pianoforte a sei anni, entra al Conservatorio di Budapest nel 1924, studiando violino con Jen\u0151 Hubay e composizione con Zolt\u00e1n Kod\u00e1ly. Inizia la carriera di violino solista e nel 1927 suona una composizione di Richard Strauss sotto la direzione del compositore stesso. Si diploma al Conservatorio nel 1930 vincendo il Premio Hubay e il Premio Rem\u00e9nyi dell'istituto nel 1927.\nNel 1941 divenne professore dell'Accademia di Budapest incarico che mantenne fino al 1946. Nel 1952 emigr\u00f2 in Francia e ottenne la cittadinanza francese. Nell'anno seguente si trasfer\u00ec a Basilea, dove fu professore al Conservatorio.\nFu fondatore di diversi complessi da camera, tra cui il Quartetto V\u00e9gh e direttore d'orchestra al Mozarteum di Salisburgo e dei Camerata Salzburg.\nNel 1963 acquist\u00f2 una casa a Cervo (IM), dove fond\u00f2 l'omonimo Festival musicale."}
