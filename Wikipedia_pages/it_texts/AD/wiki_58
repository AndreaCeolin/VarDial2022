{"id": "227574", "revid": "1591878", "url": "https://it.wikipedia.org/wiki?curid=227574", "title": "Italia nord-occidentale", "text": "L'Italia nord-occidentale, conosciuta anche pi\u00f9 semplicemente come Nord-ovest, \u00e8 quella parte di territorio dell'Italia Settentrionale che, nella definizione dell'Istat adottata anche dall'Eurostat, comprende le regioni Liguria, Lombardia, Piemonte e Valle d'Aosta.\nGeografia.\nConfina a ovest con la Francia tramite le Alpi occidentali, a nord con la Svizzera mediante le Alpi centrali, a est con le regioni Trentino-Alto Adige, Veneto ed Emilia-Romagna appartenenti all'Italia nord-orientale e a sud col mar Ligure e l'estrema propaggine della Toscana nell'Italia Centrale. L'Italia nord-occidentale racchiude gran parte della pianura padana ed \u00e8 attraversata dal fiume Po, il pi\u00f9 lungo d'Italia.\nStoria.\nLe prime peculiarit\u00e0 proprie di questa regione nascono gi\u00e0 nel periodo pre-romano, quando era caratterizzata dalla presenza della Cultura di Golasecca e di trib\u00f9 liguri e celto-liguri; in contrapposione al nord-est cui era abitato, oltre che da trib\u00f9 galliche anche da Venetici e Reti. Durante il periodo augusteo la zona venne divisa nelle regio IX Liguria e XI Transpadana, rispettivamente a sud e a nord del Po. Durante il periodo tardo-impereriale e bizantino vennero costituite altre due organizzazioni territoriali: le Alpe Cottiae (Liguria e Piemonte occidentale) e Liguria (Lombardia e Piemonte orientale).\nTuttavia in termini storici la prima unione del nord-ovest in una entit\u00e0 territoriale, ma anche culturale e politica di rilievo, \u00e8 avvenuta nel periodo Longobardo, di Pavia fu capitale, quando la Langobardia Maior \u00e8 stata divisa nel corso del VII secolo in due parti: la Neustria, opposta all'Austria, rispettivamente gli attuali nord-ovest e nord-est dell'Italia. Negli ultimi secoli il Nord-Ovest si identifica principalmente negli ex-domini della Casa dei Savoia e quindi la parte continentale del Regno di Sardegna, i quali comprendevano oltre al Piemonte, la Valle d'Aosta e la Liguria. La Lombardia, pur culturalmente legata al Piemonte e alla Liguria, ha storicamente sviluppato numerosi legami politici ed economici con il Veneto (Regno Lombardo-Veneto) e quindi con il Nord-Est, tuttavia \u00e8 stata anche la prima porzione del Lombardo-Veneto a essere annessa dal Regno di Sardegna; inoltre, in termini assoluti, \u00e8 stata il primo risultato territoriale delle guerre d'indipendenza.\nDemografia.\nLa popolazione residente nell'Italia nord-occidentale ammonta a 16.137.227 abitanti.\nComuni pi\u00f9 popolosi.\nDi seguito si riporta l'elenco della popolazione residente nei comuni con pi\u00f9 di 50.000 abitanti.\nEconomia.\nLe regioni nord-occidentali sono considerate quelle dov'\u00e8 cominciata, nella seconda met\u00e0 del XIX secolo, l'industrializzazione italiana. Ancora oggi producono circa un terzo della ricchezza nazionale e attraggono i maggiori flussi migratori, sia dal resto d'Italia sia dall'estero."}
{"id": "227575", "revid": "120072863", "url": "https://it.wikipedia.org/wiki?curid=227575", "title": "Catena del valore", "text": "La catena del valore \u00e8 un modello che permette di descrivere la struttura di una organizzazione come un insieme limitato di processi. Questo modello \u00e8 stato teorizzato da Michael Porter nel 1985 nel suo best seller \"Competitive Advantage: Creating and Sustaining Superior Performance\". Secondo questo modello, un'organizzazione \u00e8 vista come un insieme di 9 processi, di cui 5 primari e 4 di supporto\nI processi primari.\nI processi primari sono quelli che direttamente contribuiscono alla creazione dell'output (prodotti e servizi) di un'organizzazione e sono:\nI processi di supporto e approvvigionamento.\nI processi di supporto sono quelli che non contribuiscono direttamente alla creazione dell'output ma che sono necessari perch\u00e9 quest'ultimo sia prodotto e sono:\nLimiti del modello.\nIl modello originale di Porter si adatta prevalentemente a grandi organizzazioni che trattano la produzione di beni. Per le Organizzazioni diverse da quella di produzione di beni \u00e8 tuttavia possibile utilizzare il modello come un valido spunto per l'analisi dei processi.\nIn tal caso occorre provvedere ad un adattamento del modello stesso all'organizzazione oggetto di studio."}
{"id": "227576", "revid": "547034", "url": "https://it.wikipedia.org/wiki?curid=227576", "title": "XXIII dinastia egizia", "text": "Le fonti riguardanti la XXIII dinastia egizia sono estremamente scarse e lacunose. Fra gli epitomatori di Manetone Sesto Africano riporta \"...quattro re di Tanis...\" \n\"che regnarono 89 anni\", Eusebio di Cesarea cita solamente tre nomi attribuendo loro diverse durate del regno. I dati archeologici ci forniscono da quattro a otto nomi, a seconda di come si sceglie di collocare alcuni reperti.\n\"Nota: tutte le date sono da considerare indicative ed affette da un errore valutabile in \u00b1 30 anni\"\nVoci correlate.\nPer informazioni storiche riguardanti la XXIII dinastia vedi la voce: Terzo periodo intermedio."}
{"id": "227590", "revid": "712828", "url": "https://it.wikipedia.org/wiki?curid=227590", "title": "Marietta Edgecombe", "text": ""}
{"id": "227591", "revid": "124602224", "url": "https://it.wikipedia.org/wiki?curid=227591", "title": "Libera Universit\u00e0 di Bolzano", "text": "La Libera Universit\u00e0 di Bolzano (in tedesco: \"Freie Universit\u00e4t Bozen\", in inglese: \"Free University of Bozen-Bolzano\") \u00e8 una universit\u00e0 italiana non statale, promossa dalla Provincia autonoma di Bolzano.\nLa caratteristica principale dell'Ateneo \u00e8 l'insegnamento trilingue: italiano, tedesco e inglese. La Facolt\u00e0 di scienze della formazione dispone altres\u00ec di una sezione in lingua ladina.\nStoria.\nL'universit\u00e0 di Bolzano \u00e8 la pi\u00f9 recente e meno frequentata fra le tre della regione del Tirolo, dopo l'Universit\u00e0 di Innsbruck e di Trento. L'ateneo \u00e8 stato fondato nel 1997, in concomitanza con l'inaugurazione della facolt\u00e0 di economia a Bolzano e della facolt\u00e0 di scienze della formazione a Bressanone.\nStrutture.\nL'universit\u00e0 \u00e8 organizzata in tre campus: \nI tre campus sono frutto di concorsi architettonici internazionali: gli architetti Matthias Bischoff e Roberto Azzola di Zurigo hanno progettato la sede di Bolzano, mentre Regina Kohlmeyer e Jens Oberst di Stoccarda hanno progettato la sede di Bressanone.\nCasa editrice.\nDal 2005, dispone di una propria casa editrice: Bozen-Bolzano University Press (\"bu,press\")."}
{"id": "227592", "revid": "16758", "url": "https://it.wikipedia.org/wiki?curid=227592", "title": "Libera universit\u00e0 di Bolzano", "text": ""}
{"id": "227596", "revid": "767487", "url": "https://it.wikipedia.org/wiki?curid=227596", "title": "Greatest Video Hits 1", "text": "Greatest Video Hits 1, pubblicato nel 2002, \u00e8 un doppio DVD che raccoglie tutti i videoclip dei Queen realizzati tra il 1973 e il 1980, e si pu\u00f2 considerare una riedizione della VHS Greatest Flix, pubblicata nel 1981.\nIl video.\nVi sono contenuti i video di tutte le canzoni raccolte nel Greatest Hits (1981) oltre ad altri successi scritti tra il 1971 e il 1980. La raccolta contiene inoltre alcuni extra come foto esclusive e biografie degli artisti. Dalla trasgressione di \"Fat Bottomed Girls\" e \"Bicycle Race\", alla produzione disco di \"Another One Bites the Dust\", passando per i grandi successi di \"Bohemian Rhapsody\" e \"We Will Rock You\" il DVD ripercorre tramite i videoclip le fasi pi\u00f9 importanti del primo periodo (anni settanta) della carriera del noto gruppo britannico.\nTracce.\nEdizione DVD, 2002.\nAudio:"}
{"id": "227597", "revid": "1776051", "url": "https://it.wikipedia.org/wiki?curid=227597", "title": "Lamentations", "text": "Lamentations, Live at Shepherd's Bush Empire 2003 \u00e8 la prima registrazione ufficiale effettuata dal vivo degli Opeth, pubblicata in DVD dalla Music for Nations nel 2004.\nIl disco.\nIl concerto consta delle tracce registrate nella serata al Shepherd's Bush Empire di Londra del tour del 2003. Nel primo set gli Opeth hanno suonato l'intero \"Damnation\" (di cui hanno anche proposto una versione riarrangiata di \"Closure\") e un brano da \"Blackwater Park\", la melodica \"Harvest\". Il secondo set \u00e8 stato dedicato alle canzoni pi\u00f9 \"heavy\" della band che ha suonato pezzi dagli album \"Deliverance\" e \"Blackwater Park\".\nSignificativo \u00e8 il fatto che siano presenti tracce solo dagli ultimi 3 album della band, gli unici prodotti dalla Music for Nations. Evidentemente la casa produttrice ha imposto che fossero registrati solo brani di cui era gi\u00e0 proprietaria dei diritti discografici.\nDurante il concerto (come del resto in tutto il tour) gli Opeth sono stati supportati dal tastierista Per Wiberg che dal successivo album (\"Ghost Reveries\") \u00e8 diventato membro ufficiale del gruppo.\nIl documentario, intitolato \"The Making of Deliverance and Damnation\", comprende delle riprese fatte durante la registrazione e produzione di \"Deliverance\" e \"Damnation\" (che furono registrati contemporaneamente) e le interviste ai membri del gruppo nonch\u00e9 al produttore Steven Wilson."}
{"id": "227600", "revid": "125615390", "url": "https://it.wikipedia.org/wiki?curid=227600", "title": "Very 'eavy...Very 'umble", "text": "Very 'eavy...Very 'umble \u00e8 l'album di debutto degli Uriah Heep, pubblicato il 13 giugno del 1970 con etichetta Vertigo Records. Dall'album furono estratti due singoli: \"Gypsy\" e \"Wake Up (Set Your Sights)\". In una celebre recensione di Melissa Mills, critica della rinomata rivista musicale \"Rolling Stone\", l'album fu stroncato con la seguente frase: \"Se questo gruppo sfonder\u00e0, io mi suicider\u00f2\". In alcuni contesti il testo del brano \u201cWake Up (Set Your Sights)\u201d viene attribuito a David Byron col suo vero nome (David John Garrick). L\u2019edizione statunitense include una differente versione di \u201cBird of Prey\u201d al posto di \u201cLucy Blues\u201d."}
{"id": "227602", "revid": "287204", "url": "https://it.wikipedia.org/wiki?curid=227602", "title": "Scorrete lacrime, disse il poliziotto", "text": "Scorrete lacrime, disse il poliziotto (\"Flow My Tears, the Policeman Said\") \u00e8 un romanzo di fantascienza di Philip K. Dick. \u00c8 stato tradotto per la prima volta in italiano nel 1976 col titolo Episodio temporale da Roberta Rambelli (in seguito \u00e8 stato ritradotto da Vittorio Curtoni nel 1998 e ancora da Maurizio Nati nel 2007).\nScritto nel 1974, \u00e8 considerato una delle opere meglio riuscite dell'autore; si distingue per una notevole compattezza della trama, rapida e priva di divagazioni, al cui centro rimangono comunque le ossessioni tipiche di Dick: il controllo sociale, le psicosi, l'incertezza del limite tra realt\u00e0 e finzione, gli stati alterati di coscienza e l'uso di sostanze psicotrope, la diffidenza verso l'universo femminile.\nIl titolo deriva da \"Flow My Tears\", una canzone per liuto e voce di John Dowland, compositore inglese del XVI secolo. L'opera comincia cos\u00ec:\n\u00c8 stato candidato ad entrambi i maggiori riconoscimenti della letteratura fantascientifica, il Premio Hugo e il Premio Nebula.\nStoria editoriale.\nUscito dall'ospedale nell'inverno tra il 1969 e il 1970, dopo una diagnosi di serie lesioni renali per abuso di anfetamine, Dick inizi\u00f2 a scrivere un romanzo del quale aveva in mente solo il titolo, tratto dai versi del suo musicista preferito: il compositore elisabettiano John Dowland. All'inizio dell'estate seguente abbandon\u00f2 la scrittura, come se la sua ispirazione si fosse completamente inaridita.\nIl 17 novembre 1971, oltre un anno dopo che la moglie Nancy se n'era andata via di casa esasperata portando con s\u00e9 la figlia Isa, Dick sub\u00ec un'effrazione nella sua casa di San Rafael (California) che aument\u00f2 a dismisura la sua paranoia. Lo scrittore denunci\u00f2 con insistenza il fatto alla polizia, che gi\u00e0 lo conosceva come mitomane e piantagrane. Dick si convinse che chi aveva svaligiato la casa cercava qualcosa correlato alle \u201cverit\u00e0\u201d che la sua scrittura era in grado di rivelare; in particolare, pens\u00f2 al manoscritto in lavorazione di \"Scorrete lacrime, disse il poliziotto\", e a una droga in grado di agire sui centri nervosi che controllano le facolt\u00e0 spaziotemporali: una sera ne aveva raccontato la trama a un tizio che per qualche tempo aveva abitato a casa sua, il quale sosteneva che la Cia facesse esperimenti del genere con un derivato dell'LSD denominato in codice \"mello jello\" probabilmente in riferimento alla canzone \"Mellow Yellow\" (1967) del cantautore scozzese Donovan.\nDick si convinse che l'effrazione e il furto fossero stati messi in atto da un'unit\u00e0 scelta al soldo del complesso militar-industriale, e paragon\u00f2 il proprio romanzo in lavorazione a \"Arcipelago Gulag\" del dissidente sovietico Sol\u017eenicyn; il testo infatti era ambientato in futuri Stati Uniti d'America del futuro totalitari, uno stato di polizia, per denunciare i crimini di Richard Nixon come il russo aveva denunciato quelli di Stalin.\nDick ricominci\u00f2 a lavorare al manoscritto nell'autunno 1972 quando Tessa, una donna conosciuta da poco e che si era trasferita a vivere a casa sua, gli rivel\u00f2 di aspettare un bambino da lui; portare a termine il romanzo gli prese parecchio tempo perch\u00e9 aveva smesso di prendere anfetamine, che lo facevano scrivere molto pi\u00f9 velocemente.\nTrama.\nMarted\u00ec 11 ottobre 1988. Al termine di una puntata del Jason Taverner Show che va in onda da Los Angeles, 30 milioni di spettatori a sera, il conduttore e la sua ospite, la cantante Heather Hart, vengono scortati fuori dalla polizia perch\u00e9 i fan all'esterno sono molto insistenti. I due hanno una relazione; entrambi fanno parte dei Sei, un'organizzazione di persone geneticamente modificate con il compito di \u201cfar rispettare la moralit\u00e0 nel mondo\u201d, il cui leader tent\u00f2 di mettere fuori legge la guardia nazionale in quanto organizzazione paramilitare.\nMentre i due sono insieme nell'aerauto di Taverner, l'uomo riceve una chiamata dalla sua giovane amante Marilyn Mason, aspirante cantante senza talento, che vuole vederlo immediatamente. La ragazza gli ha teso una trappola: gli scaraventa addosso una spugna avvolgente di Callisto, che si ancora al suo torace con tubi di suzione; Taverner uccide il parassita, ma alcuni tubi sono rimasti dentro il suo corpo.\nTaverner si sveglia nella stanza di un albergo di infimo grado, senza documenti d'identit\u00e0. Spaventato, telefona al proprio agente che dichiara di non conoscerlo. Trova un giornale con la data, \u00e8 il 12 ottobre, non \u00e8 vittima di un salto temporale, per\u00f2 \u00e8 rimasto senza identit\u00e0 e rischia l'arresto da parte della polizia o della guardia nazionale che controllano lo Stato. Paga il portiere dell'albergo perch\u00e9 lo accompagni a Watts nel tentativo di procurarsi documenti da un falsario; nella citt\u00e0 sono rimasti pochissimi abitanti neri dopo l'insurrezione e la sterilizzazione imposta dal governo; ora alle coppie di colore \u00e8 permesso un solo figlio, cos\u00ec il loro numero si dimezza a ogni generazione.\nIl falsario \u00e8 una ragazza di 19 anni di nome Kathy, che dopo avergli procurato i documenti lo avverte che sono segnati perch\u00e9 il portiere dell'albergo \u00e8 un informatore della polizia. Gli chiede di restare con lei per la notte e lo porta nel proprio monolocale. Taverner non riesce a capire se Kathy voglia davvero aiutarlo o se gli nasconda la verit\u00e0. Lei gli confida di essere a sua volta un'informatrice per salvare il marito che si trova in un campo di detenzione in Alaska. Taverner teme che Kathy, visibilmente psicotica, anche se la ragazza afferma di essere innamorata di lui.\nMalgrado il rischio, Taverner la pianta in asso e fugge. Telefona a Heather che naturalmente non lo riconosce. Le fornisce una serie di informazioni intime che spera convincenti, ma quando la donna capisce che lui \u00e8 ricercato interrompe la comunicazione. Con i documenti falsati, Taverner riesce a superare un controllo di polizia, ma Kathy lo ritrova e lo porta a casa propria. Qui li sta aspettando l'ispettore McNulty, funzionario di polizia che ha trasformato Kathy in un'informatrice: ha seguito una microspia che Ed, il portiere dell'alberghetto, ha messo addosso a Taverner. Lo porta con s\u00e9 alla centrale di polizia del distretto, dove viene identificato come Jason Tavern, meccanico nato nel Wyoming.\nIl generale di polizia Felix Buckman riceve dall'ispettore McNulty un rapporto: si \u00e8 accorto che i documenti di Jason Tavern sono falsificati. Taverner nel frattempo arriva a Las Vegas, in un locale riconosce una donna con cui ha avuto una relazione in passato, Ruth Rae; lei non si ricorda della sua esistenza ma lo porta a casa propria. McNulty intanto comunica a Buckman che l'impronta vocale e digitale di Taverner non corrisponde a nessun individuo esistente; il generale \u00e8 convinto che ci sia sotto qualcosa di grosso per riuscire a far sparire ogni traccia dalla banca dati, e che con Taverner cadr\u00e0 nella rete della polizia una quantit\u00e0 di gente importante. Individuato l'appartamento di Ruth, la polizia arresta i due e li traduce a Los Angeles alla presenza del generale Buckman.\nBuckman inganna Taverner dicendogli di appartenere a un gruppo ancora pi\u00f9 ristretto, i Sette, poi lo rilascia senza imputazioni, salvo farlo pedinare. Alys Buckman la sorella gemella del generale, per\u00f2 lo avverte che gli hanno messo addosso anche una bomba miniaturizzata e si offre di toglierla; poi lo porta a casa propria, e Taverner scopre che la donna colleziona dischi, tra i quali anche due incisi da lui. Alys \u00e8 l'unica a sapere chi sia Jason Taverner, perch\u00e9 \u00e8 stata nell'altro mondo parallelo. Lei gli somministra della mescalina, poi sale al piano di sopra e lui quando va a cercarla la trova morta e ridotta a uno scheletro.\nTaverner fugge e ottiene un passaggio da una ragazza, Mary Anne Dominic, con la quale entra in un bar e scopre con incredulit\u00e0 e sollievo che nel juke-box \u00e8 disponibile una propria canzone. Comincia a dubitare che Alys Buckman non gli abbia somministrato mescalina ma qualche altro stupefacente sintetico sconosciuto, che gli fa dubitare della realt\u00e0 di tutto quanto succede. La paranoia di Taverner lo spinge a pensare che la sua realt\u00e0 esiste soltanto all'interno di un'illusione ricreata da questa droga che Alys gli somministra in continuazione.\nAlys Buckman viene ritrovata morta, la causa \u00e8 overdose; il generale teme che i suoi nemici all'interno della polizia strumentalizzino il fatto che avesse una relazione incestuosa con la sorella, e decide di incolpare Taverner di omicidio. Contento di essere tornato al mondo che conosce, Taverner si reca da Heather Hart, e viene a sapere da lei di essere ricercato per l'assassinio di Alys Buckman. La droga che ha ucciso Alys \u00e8 il KR-3, ancora nella fase sperimentale, in grado di far percepire un universo completamente differente al cervello non solo di chi la assume, ma anche di tutti i soggetti afferenti al suo sistema percettivo. Alyx, Felix, Taverner e tutti gli altri personaggi sono stati trasportati insieme nella realt\u00e0 parallela fittizia temporanea, cessata di esistere con la moete di Alyx. Jason Taverner decide infine di costituirsi, e nel processo che segue riuscir\u00e0 a dimostrare la propria estraneit\u00e0 al decesso."}
{"id": "227606", "revid": "326822", "url": "https://it.wikipedia.org/wiki?curid=227606", "title": "Currency future", "text": ""}
{"id": "227608", "revid": "697352", "url": "https://it.wikipedia.org/wiki?curid=227608", "title": "Azione Cattolica Giovani", "text": ""}
{"id": "227613", "revid": "712828", "url": "https://it.wikipedia.org/wiki?curid=227613", "title": "Ludo Bagman", "text": ""}
{"id": "227618", "revid": "396099", "url": "https://it.wikipedia.org/wiki?curid=227618", "title": "Deficit", "text": "In economia il deficit, chiamato in italiano anche disavanzo, \u00e8 la situazione economica di un'impresa nella quale i costi superano i ricavi, o di un ente pubblico nel quale le uscite superano le entrate.\nTermine derivato dalla terza persona del presente indicativo latino \"def\u00eccit\", \"manca\". Coniato dal banchiere ginevrino Jacques Necker nei primi mesi del 1789, alla vigilia della Rivoluzione francese.\nEventuali situazioni di \"deficit\" devono essere quindi evitate oppure risanate entro tempi prestabiliti secondo modalit\u00e0 stabilite dalla direzione d'azienda.\nDescrizione.\nL'uso pi\u00f9 frequente del termine deficit riguarda il settore pubblico dove si parla di deficit pubblico con riferimento alla differenza (per ciascun anno) tra i costi dell'amministrazione statale, compreso il pagamento degli interessi sul debito pubblico, e le entrate derivanti dalle imposte dirette e indirette versate da imprese e singoli cittadini.\nDel deficit pubblico dello Stato una parte \u00e8 chiamata disavanzo primario, ovvero la differenza negativa fra le entrate e le spese pubbliche, al netto degli interessi sostenuti per finanziare il debito pubblico, se tale differenza \u00e8 positiva si tratta di avanzo primario. \nLe dimensioni del deficit pubblico vengono solitamente prese in considerazione in rapporto al prodotto interno lordo (PIL), per diverse ragioni. Anzitutto si vuol mettere in relazione il deficit con la capacit\u00e0 di produrre ricchezza e quindi di ripagare gli interessi sul debito che si accumula per effetto della presenza di deficit ricorrenti.\nNel caso di deficit pubblici, il rapporto deficit/PIL rappresenta l'indicatore pi\u00f9 semplice da usare per fare confronti internazionali. L'uso dei valori assoluti sarebbe fuorviante, risultando tanto pi\u00f9 elevato quanto pi\u00f9 grande \u00e8 lo Stato in deficit e non solo quanto meno virtuoso \u00e8 lo Stato stesso.\nInfine il rapporto deficit/PIL non risente del processo inflativo, mentre se si confrontano i valori assoluti dei deficit bisognerebbe correggerli per tener presente il fenomeno inflativo.\nPer quanto riguarda l'Unione europea, gli accordi di Maastricht hanno definito un \"patto di stabilit\u00e0\" con il quale viene imposto, ai paesi che li hanno sottoscritti, di tendere a contenere il deficit pubblico entro il tetto del 3% del PIL, salvo indicazioni diverse."}
{"id": "227619", "revid": "438678", "url": "https://it.wikipedia.org/wiki?curid=227619", "title": "Le batteur du bol\u00e9ro", "text": "Le batteur du bol\u00e9ro \u00e8 un cortometraggio del 1992 diretto da Patrice Leconte.\n\u00c8 stato presentato fuori concorso al 45\u00ba Festival di Cannes.\nIl cortometraggio \u00e8 costituito da un unico piano sequenza, che inizia da un dettaglio dei piedi del direttore di un'orchestra, si allarga all'intera orchestra, che esegue il celeberrimo \"Bolero\" di Ravel, vi gira intorno e si sofferma ad inquadrare il batterista (dalla sua destra) in un piano medio che dura per tutto il resto del cortometraggio.\nTrama.\nUn'orchestra esegue il \"Bolero\" di Ravel. L'attenzione si concentra sul percussionista e sulle sue buffe smorfie.\nColonna sonora.\nLa musica \u00e8 eseguita dall'orchestra sinfonica di Parigi, con la direzione di Laurent Petit-Girard.\nHome Video.\n\"Le batteur du bol\u00e9ro\" \u00e8 stato inserito come contenuto extra del DVD del film \"Il marito della parrucchiera\", distribuito in Italia da BiM Distribuzione."}
{"id": "227620", "revid": "1762651", "url": "https://it.wikipedia.org/wiki?curid=227620", "title": "Tuttolibri", "text": "Tuttolibri \u00e8 il supplemento culturale, con periodicit\u00e0 settimanale, del quotidiano La Stampa, nato il 1\u00ba novembre 1975 per iniziativa del direttore di allora Arrigo Levi e del suo vice Carlo Casalegno.\nGli argomenti trattati sin dalla fondazione sono narrativa, poesia, saggistica e arte. A partire dal 1999, quando la foliazione fu aumentata da 8 a 12 pagine, a questi si sono aggiunti cinema, musica, fotografia, turismo e cucina.\nStoria.\nDalla fondazione al 1980.\nNegli anni settanta i quotidiani italiani riservavano ai libri soltanto la \"Terza pagina\", con commenti autorevoli ma poco leggibili per i non specialisti. L'allora direttore della Stampa, Arrigo Levi, decise, con il vicedirettore Carlo Casalegno e l'amministratore delegato Giovanni Giovannini, di lanciare una nuova testata dedicata dedicata ai libri ma pi\u00f9 divulgativa e ricca di recensioni (allora poco diffuse), sul modello della stampa anglosassone (in particolare il \u00abLiterary Supplement\u00bb del \"Times\" e la \u00abBook Review\u00bb del \"New York Times\". Levi e Casalegno ottennero il sostegno delle molte case editrici torinesi: Utet, Paravia, Loescher, Lattes e soprattutto Einaudi (il suo fondatore Giulio Einaudi fu tra i primi sostenitori dell'iniziativa).\nIl primo numero del settimanale usc\u00ec il 1\u00ba novembre 1975. Si presentava in formato tabloid ma stampato su carta da quotidiano, con una foliazione di ventiquattro pagine (di cui la prima e le due centrali stampate a colori). La grafica era curata da Bruno Faussone. Il settimanale era una pubblicazione autonoma, aveva una sua distribuzione ed usciva al prezzo di 200 lire.\nNell'editoriale di apertura Arrigo Levi rivendicava l'affinit\u00e0 \u00aba una certa idea della cultura, ma anche a una certa idea dell'Italia e di come una societ\u00e0 si sviluppa: il libro \u00e8 un momento essenziale di ogni crescita civile\u00bb. Il primo fascicolo della rivista ospitava un'intervista a Eugenio Montale (sulla funzione della poesia nella societ\u00e0 moderna) e una con Alberto Moravia sulla scrittura civile. Il numero d'esordio ottenne lusinghieri risultati di vendita: 130.000 esemplari in prima tiratura, seguiti da una seconda tiratura di 30.000 copie.\nSul secondo numero apparve una breve intervista di Pier Paolo Pasolini con Furio Colombo, che acquis\u00ec una vastissima risonanza in quanto il poeta friulano mor\u00ec tragicamente la notte stessa dopo averla rilasciata. Sulla scia del clamore riscontrato dalla scomparsa del celebre intellettuale, il numero 2 di \"Tuttolibri\" usc\u00ec in 177.000 copie, presto esaurite, che rimasero il record assoluto del periodico.\nUna novit\u00e0 che caratterizz\u00f2 il settimanale fu la classifica dei libri (affidata alla Demoskopea, compiuta per la prima volta con criteri scientifici). In pi\u00f9 \"Tuttolibri\" pubblicava, ogni settimana, l'elenco dei libri nuovi in uscita. In Italia in quel periodo si pubblicavano 15.000 nuovi titoli all'anno.\nDal 1980 ad oggi.\nIl 13 settembre 1980 viene annunciata la trasformazione del settimanale: \"Tuttolibri\" diventa un supplemento a tutti gli effetti de \"La Stampa\".\nLe cause sono essenzialmente economiche: il periodo di boom si \u00e8 esaurito e il pubblico non \u00e8 pi\u00f9 ricettivo ai prodotti di alto livello culturale.\nL'inserimento del giornale all'interno del quotidiano comporta anche un cambio generale di linea, che si avvicina a quella del pubblico di un quotidiano. Non appare pi\u00f9 la lista delle nuove pubblicazioni, mentre compaiono per la prima volta articoli su temi pi\u00f9 generalisti.\nIl nuovo \"Tuttolibri\" appare con il numero de \"La Stampa\" del 18 ottobre 1980. Ha assunto il formato lenzuolo, tipico dei quotidiani e la foliazione \u00e8 stata ridotta da 24 ad 8 pagine. La stampa \u00e8 in bianco e nero. La testata \u00e8 divisa nelle due parole \u00abTutto\u00bb e \u00ablibri\u00bb, una sotto l'altra, completata dal sottotitolo: \u00abSettimanale di attualit\u00e0 culturale, letteratura scienza arte spettacolo\u00bb.\nNasce la rubrica \u00abParliamone\u00bb, che avr\u00e0 molta fortuna e verr\u00e0 mantenuta nel tempo.\nNel 1981 \u00e8 attivata una collaborazione con la prestigiosa \"The New York Time Book Review\", che consente di pubblicare in esclusiva su \"Tuttolibri\" i servizi della rivista americana.\nSulla strada aperta da \"Tuttolibri\", nascono altri supplementi de \"La Stampa\": il primo \u00e8 \"Tuttoscienze\" (1981), poi \u00e8 la volta di \"Tuttodove\" (1982), \"Tuttocome\" (1984) e infine \"Tuttosoldi\" (1995) e \"Tuttoaffari\" (1999).\nDagli anni novanta \"Tuttolibri\" cambier\u00e0 di nuovo foliazione e aspetto, riflettendo i cambiamenti del quotidiano. Dal 1989 il nuovo art director \u00e8 Angelo Rinaldi. Riappare il colore (era esistito nella prima fase della sua storia).\nIl 7 aprile 1996 il supplemento raggiunge il fatidico numero 1000. Dal 1001 \"Tuttolibri\" sposta il giorno d'uscita al gioved\u00ec. Nel 1999 si ritorner\u00e0 al tradizionale sabato, con un aumento di foliazione a 12 pagine.\nDal 1999 il sito web de \"La Stampa\" ha una sezione dedicata a \"Tuttolibri\". Dal 2001 la classifica dei libri \u00e8 curata dall'istituto Marcam, salvo tornare nel 2004 alla Demoskopea, fino al novembre 2011, quando sar\u00e0 affidata alla Nielsen Bookscan.\nDal maggio 2019 il settimanale esce con una grafica rinnovata. Per la prima volta viene messo in commercio separatamente dal quotidiano.\nCollaboratori.\nIl settimanale ha annoverato tra i suoi collaboratori molti nomi di prestigio del mondo letterario italiano: Mario Rigoni Stern, Primo Levi, Mario Soldati, Umberto Eco, Giovanni Raboni, Carlo Ossola, Giorgio Manganelli, Gian Luigi Beccaria, Oreste Del Buono, Claudio Gorlier, Fruttero &amp; Lucentini, Lietta Tornabuoni, Luigi Malerba, Luigi Firpo, Norberto Bobbio."}
{"id": "227621", "revid": "804", "url": "https://it.wikipedia.org/wiki?curid=227621", "title": "Flottante", "text": "Il termine flottante indica la quantit\u00e0 di azioni, emesse da un'impresa quotata, che gli investitori possono liberamente commerciare nel mercato secondario.\nDescrizione.\nQueste azioni non fanno parte della \"partecipazione di controllo\" della societ\u00e0 perch\u00e9 sono le azioni che l'azienda cede ai possibili investitori esterni.\nIl valore del flottante non \u00e8 uguale alla capitalizzazione dell'azienda quotata. La capitalizzazione infatti \u00e8 il valore, al \"prezzo di mercato\", di tutte le azioni che l'azienda ha emesso. In altre parole, il valore del flottante \u00e8 una parte della capitalizzazione. Se il flottante coincidesse con la capitalizzazione, tutte le azioni emesse dall'azienda sarebbero in mano al mercato, e quindi oggetto di contrattazione e non pi\u00f9 detenute da un soggetto dominante.\nUn esempio numerico.\n\"Alpha\", azienda controllata interamente dal soggetto \"A\", presenta un patrimonio netto composto da 1\u00a0500\u00a0000 azioni. Il prezzo nominale di ogni azione \u00e8 pari a 0,50 \u20ac, quindi il valore del netto di \"Alpha\" ammonta a \u20ac 750\u00a0000. In sede di analisi, si \u00e8 stabilito che un possibile prezzo di mercato delle azioni di \"Alpha\" possa aggirarsi intorno ad \u20ac 1 ad azione. Quindi la possibile capitalizzazione di \"Alpha\" \u00e8 stimata intorno a 1\u00a0500\u00a0000 \u20ac. \"A\" potr\u00e0 allora decidere di quotare la sua azienda, senza rischiare di perdere il controllo, in vari modi, qui sotto ne verr\u00e0 esposto un esempio. In questo esempio si ipotizza uno scenario elementare, differente dalla realt\u00e0, in cui un'azienda decide di quotarsi ed emette azioni ordinarie, prive di limite di acquisto massimo, e prive di qualsiasi limitazione del diritto di voto (anche superata una certa soglia di azioni).\nIn questo esempio, \"A\" avr\u00e0 come unica scelta quella di quotarsi al settore Expandi - in quanto altri settori del mercato telematico azionario (MTA) prevedono capitalizzazioni minime superiori ai 40\u00a0000\u00a0000 \u20ac. Tra i requisiti per quotarsi al settore Expandi, compare l'obbligo di avere un flottante superiore al 10% della capitalizzazione post-quotazione e comunque non inferiore ai 750\u00a0000 \u20ac. In questo caso quindi il soggetto non potrebbe quotarsi al segmento Expandi con un'offerta pubblica di vendita (OPV) e limitando il \"flottante\" al 10% del proprio capitale. In effetti, risulterebbe un \"flottante\" pari al 10% di 1\u00a0500\u00a0000 \u20ac, cio\u00e8 150\u00a0000 \u20ac, che \u00e8 inferiore ai 750\u00a0000 \u20ac minimi richiesti.\nIl soggetto \"A\", sempre nell'ipotesi di una OPV, potrebbe quindi soddisfare il requisito dei 750\u00a0000 \u20ac soltanto quotandosi con un \"flottante\" pari al 50% della propria capitalizzazione (che risulterebbe pari a 750\u00a0000 \u20ac).\nUna possibile soluzione alternativa per \"Alpha\" potrebbe consistere in una quotazione con offerta pubblica di sottoscrizione (OPS) con emissione di 750\u00a0000 ulteriori azioni al prezzo di mercato di \u20ac 1. In questo modo, se la OPS riuscisse, la capitalizzazione finale ammonterebbe a \u20ac 2\u00a0250\u00a0000, e il requisito minimo di flottante potrebbe essere soddisfatto rilasciando circa il 33% del valore di mercato del capitale."}
{"id": "227623", "revid": "599013", "url": "https://it.wikipedia.org/wiki?curid=227623", "title": "Petubasti I", "text": "Biografia.\nSugli eventi che caratterizzarono il regno di Petubasti (una delle molteplici grecizzazioni di Padibastet) sappiamo molto poco. Anche la durata del suo regno \u00e8 incerta: Sesto Africano, citandolo come \"Petubastes\", gli assegna un regno di 40 anni mentre Eusebio di Cesarea, che lo chiama \"Petubates\", li riduce a 25; i ritrovamenti archeologici attestano come data pi\u00f9 alta il 23\u00ba anno di regno. Le attuali cronologie gli attribuiscono da 25 a 30 anni a seconda della collocazione di altri sovrani nella linea di successione. Alcuni studiosi, tra cui David Aston lo collocano nella XXII dinastia tra Iuput I e Takelot I.\nPetubastis, gi\u00e0 principe di Leontopolis, vassallo di Sheshonq III, e forse anche suo fratello, nell'anno 8 di regno di quest'ultimo si attribu\u00ec i titoli della regalit\u00e0 dando vita a quella conosciuta come XXIII dinastia, che regner\u00e0 parallela alla preesistente XXII.\nL'azione di Petubasti I fu \"riconosciuta\" e convalidata dall'Oracolo di Amon del tempio di Karnak; probabilmente si tratt\u00f2 di uno \"scambio\" di favori dato che Horsaset (II), all'epoca \"Primo Profeta di Amon\" ottenne dal nuovo sovrano il diritto di iscrivere il suo nome nel cartiglio, simbolo di regalit\u00e0.\nI rapporti con la XXII dinastia furono, nel complesso, probabilmente buoni anche tenendo presente che tutti i sovrani delle due dinastie erano imparentati tra loro.\nA Petubasti I avrebbe dovuto succedere il figlio Iuput I, che venne nominato coreggente nel 15\u00ba anno di regno del padre ottenendo il diritto di inscrivere il proprio nome nei cartigli; Iuput non govern\u00f2 per\u00f2 mai in modo autonomo in quanto mor\u00ec poco prima del padre.\nLa successione di Petubasti I \u00e8 resa incerta dalla difficile collocazione di Sheshonq VI, un sovrano la cui esistenza \u00e8 attestata solamente da una annotazione sul nilometro di Karnak."}
{"id": "227626", "revid": "767487", "url": "https://it.wikipedia.org/wiki?curid=227626", "title": "The Silent Force", "text": "The Silent Force \u00e8 il terzo album studio della band olandese Within Temptation, uscito nel 2004.\nDescrizione.\nAnticipato dal singolo \"Stand My Ground\", \"The Silent Force\" non tarda a riscuotere un enorme successo e a guadagnarsi il disco di platino dopo 3 soli mesi dall'uscita. Ad oggi, infatti, l'album ha venduto pi\u00f9 di 500.000 copie nel mondo. Anche i brani \"Memories\" ed \"Angels\" sono stati pubblicati come singoli e, in particolare quest'ultimo, ha fatto s\u00ec che i Within Temptation ricevessero \u2013 nei Paesi Bassi \u2013 il premio sia come \"migliore rock band\" sia come \"band pi\u00f9 conosciuta all'estero\".&lt;br&gt;\nIl nuovo album stilisticamente si distanzia parecchio dal precedente, le influenze dalla musica celtica apparse in \"Mother Earth\" vengono grossomodo ridimensionate a favore di imponenti orchestrazioni e arrangiamenti corali, stavolta non sintetici ma realizzati con l'ausilio di una vera orchestra di 80 elementi. \"Daniel Gibson\", produttore dell'album, ha invece prestato il proprio ausilio anche per la composizione dei brani \"Stand My Ground\", \"Aquarius\" e \"A Dangerous Mind\"."}
{"id": "227627", "revid": "2730", "url": "https://it.wikipedia.org/wiki?curid=227627", "title": "Movimento laici America Latina", "text": "Progettomondo \u00e8 un'organizzazione non governativa, fondata nel 1966 con sede a Verona, impegnata a contrastare le diverse forme di povert\u00e0 e di disuguaglianza a livello globale.\nFondata a Roma con l'acronimo MLAL (Movimento Laici America Latina) l'Ong \u00e8 nata originariamente come derivazione del CUM (Centro unitario missionario), precedentemente noto come CEIAL (Comitato Episcopale per l'America Latina), per fornire sostegno e assistenza ai volontari laici operanti in America Latina e per sensibilizzare la popolazione alla solidariet\u00e0 nei confronti delle popolazioni di quelle aree.\nNel 1972 si dota di uno statuto e viene riconosciuta dal Ministero degli affari esteri italiano come ente giuridico idoneo alla realizzazione di programmi di sviluppo e da allora si sviluppa riuscendo, tra il 1977 ed il 1979, ad accedere in maniera regolare ai finanziamenti pubblici.\nNel 1992 \u00e8 stato premiata con il premio della Pace dalla Regione Veneto.\nTra il 1995 ed il 2000 Progettomondo si apre anche al continente africano a cominciare dal Mozambico, e poi via via in Burkina Faso, Angola, Congo, Marocco. Si sente quindi l\u2019esigenza di modificare anche il nome dell\u2019organizzazione che si ribattezza Progettomondo.mlal.\nNel corso della sua storia l'Ong ha coinvolto circa 1.000 operatori e volontari, impegnati in oltre 450 progetti in 24 paesi.\nDal 2021 rinuncia all'acronimo Mlal, ormai superato. Gli interventi da tempo, oltre che in America Latina e in Africa, coinvolgono l'Ong in numerosi progetti di Global education, lotta alle discriminazioni e promozione della cittadinanza attiva in tutta Europa.\nLa sede principale \u00e8 a Verona ma vi sono uffici di rappresentanza in tutti i paesi in cui interviene. Partecipano inoltre alla vita associativa gruppi territoriali in diverse regioni italiane.\nProgettomondo \u00e8 affiliato dal 1971 alla FOCSIV, federazione che raggruppa numerose ONG di ispirazione cristiana, ed \u00e8 membro attivo di AOI, Associazione delle Organizzazioni Italiane di cooperazione e solidariet\u00e0 internazionale."}
{"id": "227637", "revid": "767487", "url": "https://it.wikipedia.org/wiki?curid=227637", "title": "Aleksandr Gomel'skij", "text": "\u00c8 noto anche con la traslitterazione Alexander Gomelsky.\nGomel'skij port\u00f2 alla vittoria l'Armata Rossa e la squadra nazionale dell'URSS. Vinse campionati mondiali, campionati europei, Coppe dei Campioni e un'Olimpiade.\nA lui \u00e8 intitolata, dal 2005, la Universal'nyj Sportivnyj Kompleks CSKA, sede delle partite del CSKA Mosca.\nCarriera.\nInizi\u00f2 a giocare e ad allenare per la squadra della sua citt\u00e0 fino al 1952. Pass\u00f2 quindi alla guida dell'ASK Riga. Nel 1958 ottenne con questa squadra il primo dei tre titoli consecutivi di campione europeo per club della Coppa Europa.\nSi trasfer\u00ec a Mosca per guidare il CSKA Mosca dal 1969\u20131980, 1985\u20131986, qui vinse il titolo europeo nel 1971, battendo in finale l'Ignis Varese.\nL'apice della carriera lo raggiunse nel 1988, con l'alloro olimpico, quando sconfisse in finale Jugoslavia dopo aver clamorosamente eliminato in semifinale gli Stati Uniti d'America a Seul.\nScrisse anche numerosi libri sul basket a partire dal 1960. Al termine della carriera di allenatore, lavor\u00f2 anche come commentatore televisivo.\nNel 1992 ottenne la carica di presidente della Federazione russa e nel 1997 quella del CSKA, portando la squadra ai massimi livelli del basket europeo.\nNel 1995 viene inserito nella Basketball Hall of Fame. Dal 2005 gli \u00e8 stato intitolato il premio \"Aleksandr Gomel'skij Coach of the Year\".\nGomel'skij \u00e8 morto a Mosca all'et\u00e0 di 77 anni a causa di un tumore."}
{"id": "227644", "revid": "1632387", "url": "https://it.wikipedia.org/wiki?curid=227644", "title": "Salti del pattinaggio artistico", "text": "I salti del pattinaggio artistico sono uno degli elementi importanti di questo sport.\nI principali salti sono sei. Le differenze tra di essi consistono nel modo in cui ci si stacca dalla pista, poich\u00e9 tutti e sei si concludono nello stesso modo, ovvero atterrando scorrendo all'indietro su un solo piede sul filo esterno avanti del pattino.\nUn aspetto di cui tener conto \u00e8 il senso di rotazione: i pattinatori destri ruotano in senso antiorario, e atterreranno perci\u00f2 sul piede destro, mentre gli atleti mancini in senso orario, concludendo il salto su un filo esterno sinistro indietro.\nLa posizione in aria, inoltre, \u00e8 identica per tutti i salti: come potete osservare dalla figura a fianco, l'atleta tiene la gamba sinistra sopra la destra e le braccia raccolte all'altezza del costato (senso di rotazione antiorario); questa \u00e8 la posizione migliore per ottenere equilibrio e velocit\u00e0 di rotazione, anche se la posizione delle braccia pu\u00f2 variare nelle diverse scuole.\nSalti.\nNella descrizione si fa riferimento a pattinatori destri, che ruotano pertanto in senso antiorario\nSalto del tre.\nIl Salto del tre , o \"salto a valzer\" (\"semplice\" nel pattinaggio a rotelle, \"Waltz Jump\" per anglofoni) \u00e8 un salto che parte dal filo sinistro esterno avanti e non \u00e8 altro che la base per l'axel. \u00c8 il primo salto che tutti i pattinatori imparano e in gara non ha nessun valore per quanto riguarda il punteggio. L'atleta esegue soltanto mezzo giro e perci\u00f2 non vi \u00e8 chiusura di braccia n\u00e9 posizione aerea di rotazione.\nIl salto del tre \u00e8 un salto ai fini didattici. In gara \u00e8 considerato come elemento coreografico della pattinata.\nToe-loop.\nIl Toe-loop \u00e8 uno dei tre salti puntati, il pi\u00f9 semplice di tutti. Parte dal filo esterno indietro destro e si punta con il piede sinistro; viene preceduto solitamente da un tre interno avanti destro oppure da un tre esterno avanti sinistro e cambio di piede. Spesso \u00e8 usato nelle combinazioni di salti (salti eseguiti immediatamente uno dopo l'altro senza l'appoggio dell'altro piede) e pu\u00f2 essere eseguito da semplice (1 rotazione) a quadruplo (4 rotazioni).\nSalchow.\nIl Salchow \u00e8 il secondo salto per difficolt\u00e0 ed \u00e8 un salto che parte dalla lama. Esso, infatti, non necessita della puntata. Parte dal filo sinistro interno indietro. Si pu\u00f2 compiere in dritto o in cerchio. La difficolt\u00e0 aumenta se non si compie un movimento circolare. Nel pattinaggio artistico a rotelle questo salto \u00e8 spesso chiamato anche \"doppio\".\nRittberger (Loop).\nIl Rittberger (o Loop) \u00e8 il terzo salto nella gerarchia di difficolt\u00e0 dei salti. Parte dal filo destro esterno indietro. Anche questo salto \u00e8 spesso usato come secondo salto nelle combinazioni.\nFlip.\nIl Flip \u00e8 un salto puntato, parte dal filo sinistro interno indietro e punta con il piede destro.\nLutz.\nIl Lutz \u00e8 un salto che agli spettatori non molto esperti di pattinaggio pu\u00f2 sembrare identico al flip, ma non lo \u00e8. \u00c8 molto pi\u00f9 difficile da eseguire, perch\u00e9 parte dal filo sinistro esterno indietro. I pattinatori prendono una rincorsa lunga prima di eseguire questo salto, che avviene sulla diagonale della pista.\nAxel.\nL'Axel \u00e8 il salto pi\u00f9 difficile, perch\u00e9 contiene un mezzo giro in pi\u00f9 rispetto ad altri salti. A questa difficolt\u00e0 si aggiunge quella psicologica: l'axel parte dal filo sinistro esterno avanti ed il pattinatore trova un blocco psicologico perch\u00e9 ha una sensazione di \"buttarsi nel vuoto\". L'axel \u00e8 un salto non puntato ed \u00e8 stato inventato da un pattinatore di velocit\u00e0 di nome Axel Paulsen.\nEsistono salti che non permettono di fare pi\u00f9 rotazioni e per questo in gara si vedono raramente, in quanto valgono poco ai fini del punteggio. Sono tuttavia utili per l'apprendimento o hanno un'importante funzione ausiliaria.\nThoren o Euler.\nIl Thoren o Euler \u00e8 un salto da un giro che parte dal filo destro esterno indietro e atterra sul filo sinistro interno indietro. Viene usato nelle combinazioni di salti per passare dal piede destro al piede sinistro, il che permette di aggiungere alla combinazione un flip o un salchow.\nWalley.\nIl Walley parte dal filo destro interno indietro e atterra sul destro esterno indietro. Spesso viene eseguito dopo una serie di cambi di filo. La partenza difficile non consente rotazioni multiple. Tuttavia, \u00e8 un salto molto coreografico che viene usato nelle esibizioni.\nValore dei salti.\nSalto sottoruotato: &lt; ; Grado di esecuzione (GoE) da +3 a -3,"}
{"id": "227647", "revid": "339392", "url": "https://it.wikipedia.org/wiki?curid=227647", "title": "Polizia delle telecomunicazioni", "text": ""}
{"id": "227648", "revid": "122565550", "url": "https://it.wikipedia.org/wiki?curid=227648", "title": "Fromboliere", "text": "Il fromboliere \u00e8 una unit\u00e0 militare terrestre di fanteria armata di fionda o frombola. Il fromboliere pi\u00f9 conosciuto \u00e8 il re biblico Davide. \nStoria.\nNell'antichit\u00e0 grandi frombolieri furono i Rodii, ma soprattutto gli abitanti delle Isole Baleari, i quali vennero ampiamente utilizzati come mercenari dai siracusani, dai cartaginesi e infine dai Romani, che arrivarono a costituire intere coorti di frombolieri.\nFrombolieri erano presenti anche nelle milizie greche. Tucidide, ne \"La Guerra del Peloponneso\" , cita i Beozi, nell'episodio dello scontro con gli Ateniesi durante l'ottavo anno della guerra. Essi ricorsero infatti a un contingente di questo tipo di combattenti : \"I Beoti fecero venire dal golfo Maliaco combattenti armati d'arco e frombolieri\" (IV, 100).\nI Balearici erano soliti andare in battaglia con tre tipi di frombola, attorcigliati intorno alla testa - usate per il lungo, medio e corto raggio. La loro preparazione iniziava prestissimo. Il padre obbligava il figlioletto a colpire un pezzo di pane posto ad una certa distanza. Il ragazzino non poteva mangiarlo fino a quando non fosse riuscito a colpire il bersaglio. \nLe unit\u00e0 di frombolieri cessarono di esistere nel Medioevo, quando la tecnica di costruzione delle armi rese pi\u00f9 conveniente e pi\u00f9 facile addestrare all'uso degli archi e delle balestre. \nNei secoli successivi si hanno pochissime notizie di frombolieri e dell'uso della frombola, limitate a episodi sporadici o a utilizzi molto specifici. In rete per esempio \u00e8 possibile trovare fotografie che mostrano giovani palestinesi che durante l'Intifada lanciano sassi usando le frombole.\nCaratteristiche.\nNegli eserciti antichi i frombolieri erano fanti leggeri, specializzati nell'uso del frombolo o \"funda\", una particolare fionda che scagliava proiettili anche a 400 metri di distanza. In genere portavano con s\u00e9 una borsa a tracolla con i proiettili di pietra, argilla o palline di piombo a forma di prugna del peso di 20-50 grammi, la cui forza d'urto poteva anche sfondare un elmo, arrecando ferite letali agli avversari. Tali ogive generalmente venivano \"decorate\" con una dedica particolare.\nLa fionda veniva dotata di laccetto per evitare che essa sfuggisse durante i volteggi del lancio.\nIl fromboliere si distingueva dal cappello in uso a falde larghe, dalla tunica di lana o lino senza maniche; il vestiario contemplava poi dei calzari e il pelta come difesa.\nLa frombola era diffusa sia tra gli ausiliari che tra i legionari romani, sovente in ambito archeologico sono stati rinvenute \"ghiande-missili\" di frombole romane in bronzo, talvolta con iscrizioni (nel caso dei conflitti civili di carattere decisamente propagandistico, e quindi implicita dimostrazione della diffusione dell'alfabetismo, almeno in ambito militare), talvolta a uso specialistico.\nSpesso i legionari romani utilizzavano le frombole durante gli assedi, o nella difesa di fortezze. Per esempio, attorno al Vallo di Adriano i romani usavano anche proiettili con un buco, in modo che il proiettile fischiasse durante il volo, terrorizzando cos\u00ec i nemici."}
{"id": "227649", "revid": "1833487", "url": "https://it.wikipedia.org/wiki?curid=227649", "title": "The Valley", "text": "The Valley \u00e8 la capitale di Anguilla, e la maggiore citt\u00e0 sull'isola. Al censimento del 2001 contava una popolazione di 1.169 abitanti.\nThe Valley ha pochi esempi di architettura coloniale, dovuta alla ricollocazione dell'amministrazione di Anguilla a Saint Kitts e Nevis nel 1825, anche se la Wallblake House, costruita nel 1787, sia ancora l\u00ec dove si trova. \u00c8 usata come stabile, non abitato, dall'adiacente chiesa.\nIn citt\u00e0 \u00e8 ancora presente una storica prigione a 65 m sul livello del mare.\nL'ufficio turistico di Anguilla in citt\u00e0 \u00e8 un'antica costruzione, dove veniva ammassato il cotone, per poi essere esportato in Inghilterra.\nCuriosit\u00e0.\nIl gruppo inglese Duran Duran ha omaggiato la citt\u00e0 di The Valley intitolando alla citt\u00e0 la prima traccia di Red Carpet Massacre, dodicesimo album della band."}
{"id": "227653", "revid": "297059", "url": "https://it.wikipedia.org/wiki?curid=227653", "title": "Penitenza tariffata", "text": "La penitenza tariffata \u00e8 un tipo di penitenza che si afferma nella Chiesa cristiana d'occidente a partire dal VI secolo e consiste in riti di penitenza svolti in privato (anzich\u00e9 in pubblico, come era stato sino ad allora), cui segue il perdono da parte di un semplice sacerdote (anzich\u00e9 di un vescovo, come in precedenza) o l'eventuale iterazione della penitenza.\nFu chiamata anche penitenza insulare in quanto si afferm\u00f2 nei monasteri dell'Irlanda e fu diffusa in Europa da San Colombano e dai monaci irlandesi.\nPer aiutare il confessore nella scelta della penitenza furono creati dei libri penitenziali, detti \u00abtariffari\u00bb, che prevedevano per ogni colpa un'appropriata modalit\u00e0 di espiazione.\nL'avvento della penitenza tariffata in luogo di quella pubblica porter\u00e0 via via alla scomparsa di quest'ultima, gi\u00e0 in crisi dal VI secolo soprattutto a causa della sua difficile praticit\u00e0 e dell'eccessivo rigore."}
{"id": "227657", "revid": "339392", "url": "https://it.wikipedia.org/wiki?curid=227657", "title": "Polizia delle Telecomunicazioni", "text": ""}
{"id": "227663", "revid": "1226", "url": "https://it.wikipedia.org/wiki?curid=227663", "title": "Interfaccia utente grafica", "text": ""}
{"id": "227664", "revid": "466539", "url": "https://it.wikipedia.org/wiki?curid=227664", "title": "Wangen-Br\u00fcttisellen", "text": "Wangen-Br\u00fcttisellen (toponimo tedesco; fino al 1976 ufficialmente Wangen) \u00e8 un comune svizzero di 7\u00a0860 abitanti del Canton Zurigo, nel distretto di Uster.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "227665", "revid": "125892436", "url": "https://it.wikipedia.org/wiki?curid=227665", "title": "Charles Aznavour", "text": "Noto per la caratteristica voce tenorile vibrata, nella sua carriera ultrasettantennale Aznavour ha venduto oltre 300 milioni di dischi e registrato pi\u00f9 di canzoni in nove lingue diverse (tra cui in italiano e in dialetto napoletano), scrivendo o co-scrivendo pi\u00f9 di mille canzoni. \u00c8 ampiamente considerato uno dei pi\u00f9 influenti musicisti di tutti i tempi, oltre ad essere un'icona della cultura francese e di quella armena. Per questi motivi \u00e8 stato descritto come una \"divinit\u00e0 del pop francese\" dal critico musicale statunitense Stephen Holden.\nInsignito dal presidente Chirac della Legion d'onore nel 2004 per il lustro conferito alla nazione francese, nel 2009 venne nominato ambasciatore armeno in Svizzera e all'Ufficio ONU a Ginevra.\nBiografia.\nCharles Aznavour nasce a Parigi il 22 maggio 1924 da Micha Aznavourian, un immigrato armeno originario di Akhaltsikhe (nell'odierna Georgia), figlio del cuoco del governatore d'Armenia, e da Knar Baghdassarian, un'immigrata armena originaria di Smirne (nell'odierna Turchia), figlia di benestanti commercianti, sopravvissuta al genocidio armeno.\nFin da giovane viene inserito dai genitori nel mondo teatrale parigino, iniziando l'attivit\u00e0 artistica all'et\u00e0 di nove anni con il nome d'arte di Aznavour. Il suo colpo di fortuna giunge nel 1946, quando viene scoperto da \u00c9dith Piaf, che lo porta in tourn\u00e9e in Francia, negli Stati Uniti d'America e in Canada. Se nel 1950 raggiunge la notoriet\u00e0 sul mercato francofono, sei anni dopo diventa una vera e propria star grazie alle esibizioni all'Olympia e alla canzone \"Sur ma vie\", che arriva in prima posizione per quattro settimane.\nNegli anni sessanta rafforza la sua fama con una serie di successi, a partire da \"Tu t'laisses aller\" (1960), prima in classifica in Francia per tre settimane, \"Il Faut Savoir\" (1961), prima per 15 settimane, proseguendo con \"La mamma\" (1963), che nel febbraio 1964 arriva al primo posto, \"Et Pourtant\", prima per cinque settimane, \"For Me Formidable\" (1964) e \"Que c'est triste Venise\" (1964), \"La Boh\u00e8me\" (1965), che nel 1966 arriva prima per tre settimane, per finire con \"D\u00e9sormais\" (1969).\nGli anni settanta si aprirono con una polemica sul suo esilio fiscale in Svizzera. In questo periodo l'artista intensific\u00f2 le sue apparizioni sul mercato italiano, riproponendo in versione italiana anche alcuni suoi vecchi \"cavalli di battaglia\".\nLa maggior parte delle canzoni di Aznavour parlano d'amore e nella sua lunga carriera ne ha scritte oltre mille. Il fatto che cantasse in diverse lingue (francese, inglese, italiano, spagnolo, tedesco e russo) gli ha consentito di esibirsi in tutto il mondo divenendo ovunque molto famoso. Ha cantato alla Carnegie Hall e in tutti i maggiori teatri, duettando con star internazionali come Nana Mouskouri, Liza Minnelli, Sumiva Moreno, Compay Segundo, C\u00e9line Dion e, in Italia, con Mia Martini, Milva e Laura Pausini.\nIva Zanicchi \u00e8 la sola cantante italiana con la quale ha collaborato a un LP intero Caro Aznavour nel 1971 e presentato insieme a \"Senza rete\".\nIn Italia ha collaborato con Giorgio Calabrese per quasi tutte le versioni italiane delle sue canzoni, e in parte con Sergio Bardotti, fino alla met\u00e0 degli anni settanta; in seguito ha collaborato con Lorenzo Raggi e nel 1989 con Sergio Bardotti e Nini Giacomelli per l'intero album e CD \"Momenti s\u00ec, momenti no\". Ha partecipato al Festivalbar 1972 con \"Quel che non si fa pi\u00f9\" (canzone poi divenuta colonna sonora di uno spot della Mulino Bianco); inoltre ha partecipato come ospite fuori gara al Festival di Sanremo 1981, presentando il brano \"Poi passa\", e al Festival di Sanremo 1989 con la canzone \"Momenti s\u00ec, momenti no\".\nNel 1989, scrive il testo di \"Pour toi Armenie\", (musica di Georges Garvarentz), (\"For you Armenia\" versione statunitense), canzone incisa in 45 giri, a scopo umanitario per i bambini Armeni. Charles Aznavour parlava correntemente l'armeno, lingua dei suoi genitori, ma non impar\u00f2 mai a leggerlo e a scriverlo non avendo frequentato scuole armene.\nMolti interpreti della musica leggera italiana hanno inciso alcune sue canzoni; i primi furono Gino Paoli (\"Devi sapere\", versione italiana di \"Il faut savoir\") e Domenico Modugno (\"La mamma\", inserita dal cantautore pugliese nel suo sedicesimo album Modugno, del 1964). Successivamente Ornella Vanoni (\"La boheme\", incisa nel 1968 nell'album Ai miei amici cantautori, \"Apr\u00e8s l'amour\", \"L'amore \u00e8 come un giorno\", incisa nel 1970 nel suo LP \"Ah! L'amore l'amore, quante cose fa fare l'amore!\"), Iva Zanicchi (che all'artista ha dedicato nel 1971 un intero album, Caro Aznavour), Mina (\"Ed io tra di voi\", incisa nel 1970 in \"...quando tu mi spiavi in cima a un batticuore...\"), Gigliola Cinquetti (\"La boheme\"), Gipo Farassino (\"Porta Pila\", versione di \"La boheme\" con testo in piemontese), Mia Martini, Enrico Ruggeri (\"A mia moglie\"), Renato Zero (\"L'istrione\", incisa nel 2000 nel suo album \"Tutti gli Zeri del mondo\"), Franco Battiato (\"Ed io tra di voi\", incisa nel 1999 in \"Fleurs\"), Massimo Ranieri (\"L'istrione\", incisa nel 2006 in \"Canto perch\u00e9 non so nuotare... da 40 anni\" e Gilda Giuliani (\"Quel che non si fa pi\u00f9\", incisa nel 1996 nel suo album \"Serena\").\nNella saga \"Mobile Suit Gundam\" (serie televisiva anime del 1979) il nome del personaggio Char Aznable \u00e8 chiaramente ispirato al nome di Charles Aznavour.\nMuore nella sua vasca da bagno a causa di un edema polmonare il 1\u00ba ottobre 2018, all'et\u00e0 di 94 anni. I funerali si sono svolti il 6 ottobre all'H\u00f4tel des Invalides a Parigi, alla cerimonia erano presenti il presidente francese Emmanuel Macron e gli ex presidenti francesi Nicolas Sarkozy e Fran\u00e7ois Hollande, oltre alla famiglia e alcuni amici. Dopo la cerimonia ufficiale, il corteo funebre ha attraversato il centro di Parigi e centinaia di persone lo hanno applaudito lungo la strada. In seguito la bara \u00e8 stata trasportata nel cimitero di Montfort-l'Amaury per essere sepolto nella tomba di famiglia.\nCarriera cinematografica.\nAll'attivit\u00e0 di cantautore, Aznavour ha affiancato una notevole carriera di attore, che lo ha portato a partecipare a oltre 60 film, esordendo come protagonista nel 1959 con \"Dragatori di donne (Les Draguers)\" di Jean-Pierre Mocky, nel 1960 in \"Tirate sul pianista\" di Fran\u00e7ois Truffaut. Altre partecipazioni da ricordare sono state nei film \"...e poi, non ne rimase nessuno\" (1974) e \"Ararat\" (2002).\nVita privata.\nCugino dell'attore statunitense Mike Connors, dal 1967 fino alla morte Aznavour fu sposato in terze nozze con Ulla Thorsell, cittadina svedese, e da lei ebbe Katia, Misha e Nicolas. I suoi due precedenti matrimoni, di breve durata, si erano conclusi entrambi col divorzio: dal primo nacque la figlia Seda (cantante e attrice anche lei), dal secondo il figlio Patrick, morto a 25 anni."}
{"id": "227669", "revid": "13415", "url": "https://it.wikipedia.org/wiki?curid=227669", "title": "Epica cavalleresca", "text": ""}
{"id": "227674", "revid": "124687255", "url": "https://it.wikipedia.org/wiki?curid=227674", "title": "The Crazy World of Arthur Brown", "text": "I Crazy World of Arthur Brown sono un gruppo di rock psichedelico britannico formatosi negli anni sessanta. Agli inizi della carriera ottennero un buon successo, ma riuscirono a pubblicare un solo album. Alcuni anni dopo il primo scioglimento, avvenuto nel 1970, sono uscite alcune raccolte contenenti brani inediti.\nBiografia.\nI \"Crazy World\" vennero fondati nel 1967 da Arthur Brown, figura tra le pi\u00f9 interessanti del movimento psichedelico inglese e dello shock rock di quel tempo. Con la prima formazione, in cui figurano l'organista Vincent Crane ed il batterista Drachen Theaker, diventano subito abituali frequentatori di un noto locale londinese, l'UFO Club (nel quale si esibivano anche i Pink Floyd). Il batterista abbandona quasi subito e viene sostituito da Carl Palmer.\nPete Townshend, chitarrista degli Who, assiste ad una delle loro devastanti esibizioni e, colpito dalla particolarit\u00e0 del gruppo, procura loro un contratto discografico. Con un'immagine studiata a tavolino (corpse paint, capelli in fiamme, eccetera) Arthur Brown si appresta a scioccare il pubblico. Il loro primo singolo per\u00f2, non ottiene successo. Ben diverso il discorso per il successivo \"Fire\", che nel 1968 balza in testa alle classifiche inglesi, vender\u00e0 oltre un milione di copie guadagnandosi un disco d'oro. Sull'onda del successo del singolo anche l'album \"The Crazy World Of Arthur Brown\", che era uscito qualche tempo prima, vende bene.\nDurante una tourn\u00e9e americana, forti contrasti interni portano allo scioglimento del gruppo. Palmer e Vincent andranno a formare gli Atomic Rooster, mentre Arthur Brown riapparir\u00e0 negli anni settanta con i Kingdom Come.\nLa band si \u00e8 riformata e disciolta pi\u00f9 volte nei decenni successivi. Nel 2011 Brown ha ricostituito il gruppo con una nuova formazione, tenendo un concerto al festival Meltdown di Londra nel giugno dello stesso anno. Nel mese di ottobre 2011 il gruppo ha tenuto un mini-tour nel Regno Unito."}
{"id": "227676", "revid": "1932553", "url": "https://it.wikipedia.org/wiki?curid=227676", "title": "Liza Minnelli", "text": "Biografia.\nE' figlia di Judy Garland, star di Hollywood e cantante di successo, e del suo secondo marito, il regista cinematografico Vincente Minnelli. Suo padrino \u00e8 il paroliere e librettista Ira Gershwin. Di origini italiane da parte del padre, la cui famiglia era originaria di Palermo in Sicilia, nel 1949 appare per la prima volta sullo schermo nella scena finale del film \"I fidanzati sconosciuti\", in braccio alla madre Judy e accanto al coprotagonista Van Johnson. Dopo il divorzio dei genitori, Liza resta affidata alla madre, grazie alla quale inizia a muovere i primi passi sul palcoscenico e ad affinare la propria voce. Frequenta la giovent\u00f9 dorata del mondo dello spettacolo (dall'infanzia \u00e8 rimasta amica di Mia Farrow, Candice Bergen, Natalie Cole, Marvin Hamlisch, Barbra Streisand e altri) ma comincia anche a dover affrontare la situazione della pesante dipendenza della madre da droghe e alcool, prendendosi cura dei due fratellastri pi\u00f9 piccoli (Lorna e Joe Luft), e talvolta della stessa madre.\nA sedici anni \u00e8 a New York dove viene chiamata a prendere parte allo spettacolo \"Best Foot Forward\" (1963), che rester\u00e0 con successo in cartellone per ben sei mesi. L'anno seguente si esibisce con sua madre in un concerto al London Palladium. La performance delle due artiste \u00e8 accolta trionfalmente e viene registrata su disco; in quell'occasione Liza incontra Peter Allen, un cantautore australiano che la stessa Garland lancia nel mondo dello spettacolo, e che nel 1967 diventa il suo primo marito. Nel 1965, a soli diciannove anni, vince un Tony Award per la sua interpretazione nel musical \"Flora, the Red Menace\" a Broadway. Nel 1967 intanto debutta nel cinema e nel 1969 viene gi\u00e0 nominata all'Oscar per la sua interpretazione nel film \"Pookie\".\nNegli anni settanta, nonostante continui a mietere successi in teatro, tra l'altro guadagnando un altro Tony Award per la sua interpretazione in \"The Act\", trova la sua grande occasione nel cinema. Dopo aver interpretato nel 1970 un eccentrico personaggio in \"Dimmi che mi ami, Junie Moon\", nel 1972 viene infatti scelta per l'interpretazione di Sally Bowles, ballerina di cabaret nel celebre musical \"Cabaret\" di Bob Fosse, in cui lancia canzoni come \"Cabaret\" e \"Money, Money, Money\". Per questo ruolo ottiene un premio Oscar quale miglior attrice protagonista. Sempre nel 1972 ottiene un premio Emmy per il suo special televisivo \"Liza with a Z\", e quattro anni dopo ottiene un altro strepitoso successo sullo schermo come romantica cantante di jazz innamorata di un musicista scorbutico (interpretato da Robert De Niro) in \"New York, New York\" di Martin Scorsese, in cui lancia l'indimenticabile canzone che d\u00e0 il titolo al film.\nNel frattempo registra diversi album discografici, alcuni dei quali tratti dalle musiche dei suoi film, altri dai suoi concerti dal vivo in teatro. Pubblica anche alcuni singoli di successo: oltre a \"Theme from New York, New York\", che diventa la sua canzone-simbolo, sono da ricordare \"Losing my mind\" e \"Love pains\", due brani dance nati dalla collaborazione con i Pet Shop Boys. Il sodalizio con i Pet Shop Boys \u00e8 talmente forte da far produrre loro un album per la Minnelli, \"Results\", nel 1989. Duetta con grandi artisti come Frank Sinatra Charles Aznavour e alla fine degli anni ottanta compie tourn\u00e9e per il mondo. Nel 1992 viene invitata come ospite d'onore dai restanti Queen al Freddie Mercury Tribute Concert, dove chiude il grande concerto cantando la celeberrima \"We Are the Champions\", inizialmente da sola per poi concludere accompagnata da tutti gli illustri ospiti dell'evento.\nNel 1974 divorzia da Allen per sposare il regista Jack Haley Jr., lasciato a sua volta qualche anno dopo per lo scultore Mark Gero. Da nessuno dei suoi matrimoni riesce ad avere figli: tre tentativi di portare a termine una gravidanza si interrompono spontaneamente. Negli anni ottanta la Minnelli continua a dare apprezzate interpretazioni sullo schermo, come in \"Arturo\" (1981), e ad esibirsi in concerti affollati di fans, ma la vita sregolata e l'abuso di alcolici e farmaci minano seriamente la sua salute. Nei periodi di disintossicazione continua a lavorare per il teatro e la televisione. Nel marzo del 2002 sposa il discografico David Gest, ma il matrimonio dura poco pi\u00f9 di un anno e termina nel maggio 2003 con una serie di pesanti accuse reciproche e controversie legali, sanate solo quattro anni pi\u00f9 tardi con un accordo fra i rispettivi avvocati.Nel 2001 ha partecipato allo spettacolo indetto per il trentesimo anniversario della carriera di Michael Jackson, cantando \"You Are Not Alone\". Dal 2003 al 2006 partecipa come \"guest star\" alla serie televisiva di successo \"Arrested Development - Ti presento i miei\". Nel 2008 intraprende un viaggio in Italia. Nel 2010 ha partecipato al \"sequel\" di \"Sex and the City 2\" dove la si vede ballare sulle note di \"Single Ladies\". Nel luglio 2011 si esibisce all'Arena Santa Giuliana di Perugia in occasione dell'Umbria Jazz ed al \"Summer Festival\" a Lucca. Il 9 maggio 2014 partecipa come guest-star al concerto di Cher Dressed to Kill Tour svoltosi a Brooklyn, cantando \"Girls Just Want to Have Fun\" insieme a Cyndi Lauper e Rosie O'Donnell.\nDoppiatrici italiane.\nNelle versioni in italiano dei suoi film, Liza Minelli \u00e8 stata doppiata da:\nDa doppiatrice \u00e8 sostituita da:"}
{"id": "227689", "revid": "767487", "url": "https://it.wikipedia.org/wiki?curid=227689", "title": "Oranjestad", "text": "Oranjestad \u00e8 la capitale e la citt\u00e0 principale di Aruba (Mar dei Caraibi), \u00e8 situata nella parte nord ovest dell'isola ed ha 28.294 abitanti (2014).\nStoria.\nLa sua fondazione risale al 1796, quando un nucleo abitato fu edificato intorno al Forte Zoutman che \u00e8 tuttora uno dei monumenti principali della citt\u00e0 ed una delle sue principali attrazioni turistiche insieme al porto esente da tasse.\nGeografia fisica.\nL'architettura della citt\u00e0 ha influenze sia locali sia olandesi. L'aeroporto internazionale si chiama Queen Beatrix, mentre la strada commerciale principale della citt\u00e0 \u00e8 Caya G. F. Betico Croes."}
{"id": "227691", "revid": "1022840", "url": "https://it.wikipedia.org/wiki?curid=227691", "title": "Hypericum perforatum", "text": "L'iperico (L.) (nome scientifico Hypericum perforatum, ma comunemente nota anche col nome di erba di San Giovanni) \u00e8 una pianta officinale perenne semisempreverde appartenente alla famiglia delle Clusiaceae (Guttiferae) e al genere \"Hypericum.\" Fa parte della medicina tradizionale per via delle sue propriet\u00e0 fitoterapeutiche, in particolare quelle antidepressive e antivirali. Le origini del suo uso come erba medicinale sono molto antiche e se ne trova traccia negli scritti di molti secoli fa.\nEtimologia.\nL'epiteto specifico \"perforatum\" deriva dal fatto che le foglioline, controluce, appaiono bucherellate, effetto dovuto a ghiandole traslucide presenti anche nei sepali e nei petali. \nI nomi comuni e volgari sono invece molti. Il pi\u00f9 comune \u00e8 \"Erba di San Giovanni\". Questo epiteto \u00e8 legato al fatto che la fioritura massima si ha verso il 24 giugno, ricorrenza di San Giovanni. \nMorfologia.\n\u00c8 una pianta perenne semi-sempreverde, glabra, con fusto eretto percorso da due strisce longitudinali in rilievo.\n\u00c8 ben riconoscibile anche quando non \u00e8 in fioritura perch\u00e9 le sue foglie in controluce appaiono \"bucherellate\": si tratta in realt\u00e0 di piccole vescichette oleose da cui deriva il nome \"perforatum;\" ai margini sono invece visibili dei punti neri, strutture ghiandolari contenenti Ipericina (un olio color rosso), queste strutture ghiandolari sono presenti soprattutto nei petali. Le foglie sono opposte oblunghe. I fiori giallo oro hanno 5 petali delicati e sono riuniti in corimbi.\nHabitat.\nPreferisce boschi radi e luminosi, comunque all'aperto per tutto l'anno, poich\u00e9 non teme il freddo. Originario dell'arcipelago britannico, \u00e8 oggi diffuso in tutte le regioni d'Italia e nel resto del mondo. Predilige posizioni soleggiate o semiombreggiate e asciutte, come campi abbandonati ed ambienti ruderali.\nUsi e farmacologia.\nDepressione.\nBench\u00e9 gi\u00e0 noto alla medicina antica (ne parlano Dioscoride, Galeno, Plinio il Vecchio e Mattioli) l'uso pi\u00f9 interessante dell'iperico \u00e8 scoperta relativamente recente: ormai numerosi studi ne hanno dimostrato l'efficacia antidepressiva, specie nel caso di depressione lieve e moderata, con un effetto paragonabile ad alcuni psicofarmaci antidepressivi.\nUna review degli studi al 2008 condotta dalla \"Cochrane Collaboration\", una delle istituzioni scientifiche pi\u00f9 autorevoli al mondo, conclude che \u00able attuali evidenze suggeriscono che gli estratti di hypericum sono superiori al placebo nel trattamento della depressione maggiore, con una efficacia simile ai classici farmaci antidepressivi ma con significativamente meno effetti collaterali\u00bb. Alla stessa conclusione giunge una review degli studi pubblicata nel 2016, in cui si sottolinea per\u00f2 che la raccolta e segnalazione degli effetti collaterali \u00e8 sottoposta ad una sorveglianza meno stringente di quella a cui sono sottoposti i comuni farmaci per cui, nonostante sia in uso da secoli, la sicurezza specie nel lungo termine, non \u00e8 stata ancora studiata approfonditamente.\nIl suo uso \u00e8 particolarmente diffuso in Germania, dove viene consigliato come trattamento nella depressione negli adolescenti, prima di tentare la via farmacologica. A volte \u00e8 utilizzato, associato ad altri prodotti, anche per il trattamento fitoterapico di alcune forme d'ansia. Gli studi utilizzano generalmente degli estratti standardizzati di Iperico (spesso prodotti da societ\u00e0 svizzere e tedesche col nome di LI 160, WS 5570/2 e ZE 117) ad alta concentrazione di principi attivi (che generalmente si attestano attorno allo 0,3% in ipericina e al 3-6% in iperforina) che la European Scientific Cooperative on Phytotherapy (ESCOP, l'ente scientifico europeo sulla fitoterapia) consiglia di assumere al dosaggio di 300\u20131800\u00a0mg/giorno.\nIl meccanismo d'azione antidepressivo dei suoi principi attivi solo ora comincia ad essere delucidato ed appare essere solo parzialmente correlato a quello dei classici farmaci ad oggi pi\u00f9 utilizzati. Il principio inizialmente ritenuto attivo era l'ipericina ma i recenti sviluppi hanno chiarito che anche gli altri composti presenti negli estratti contribuiscono sinergicamente all'efficacia. Di questi fanno parte:\nL'iperforina \u00e8 in grado di inibire il reuptake (ricaptazione) della serotonina in modo diverso dagli SSRI (\"Selective Serotonin Reuptake Inhibitor\"): mentre questi bloccano l'attivit\u00e0 del trasportatore della serotonina (SerT, che funziona grazie ad un gradiente Na+/Cl-) per inibizione competitiva, l'iperforina (e forse gli altri composti attivi) sembrano aumentare il gradiente di sodio e calcio intracellulare influenzando di conseguenza la suddetta pompa Na+/Cl- (che funziona raccogliendo Na+ dallo spazio sinaptico) e riducendo quindi l'attivit\u00e0 del SerT. Inoltre si \u00e8 dimostrata in grado di agire in maniera simile su un ampio altro numero di trasportatori, inibendo la ricaptazione di dopamina, glutammato, noradrenalina e GABA con IC50 (concentrazione di principio attivo che causa una inibizione del 50%) di 0.05-0.1\u00a0\u00b5g/mL. Tale attivit\u00e0 si crede sia dovuta alla capacit\u00e0 dell'ipericina di attivare il \"transient receptor potential channel protein 6\" (TRPC6), un canale ionico appartenente alla pi\u00f9 ampia classe dei \"canali cationici non selettivi\" (NSCCs, delle proteine in grado di regolare il movimento cellulare di cationi come Na+ e Ca2+) che porta ad un incremento dell'uptake del sodio nel neurone, causando quindi una diminuzione della sua concentrazione nel vallo sinaptico e l'indisponibilit\u00e0 per le proteine trasportatrici per le monoammine. Ci\u00f2 per\u00f2 non ne spiega completamente l'attivit\u00e0 farmacologica: uno studio del 2014 ha mostrato come l'iperforina stesa agisca da agente protonoforo inducendo una corrente di H+ che induce una acidificazione del citosol e un ulteriore incremento delle concentrazioni di sodio intracellulari. Al contrario di quanto causato dagli antidepressivi serotoninergici, l'iperforina si \u00e8 dimostrata in grado di incrementare il numero di recettori per la serotonina a seguito di somministrazione cronica, suggerendo un potenziale effetto benefico.\nL'ipericina ha dimostrato avere forte affinit\u00e0 per i recettori sigma, i quali regolano a loro volta i livelli di dopamina. Inoltre agisce da antagonista sui recettori per l'adenosina, GABA-A, GABA-B e inositoli trifosfati, i quali regolano i potenziali d'azione causati dai neurotrasmettitori. Altri studi hanno dimostrato come l'ipericina sia un inibitore degli enzimi Mono Ammino Ossidasi (il target farmacologico degli antidepressivi cosiddetti \"MAOI)\" anche se tale azione non sembra essere significativa alle concentrazioni normalmente raggiunte con l'uso degli estratti.\nGli estratti hanno poi notevoli propriet\u00e0 antiossidanti e neuroprotettive, nonch\u00e9 di miglioramento delle propriet\u00e0 vascolari, che ne hanno suggerito l'uso in alcune patologie neurologiche. Per tali propriet\u00e0, degli studiosi affermano che gli estratti di iperico dovrebbero essere un trattamento di prima scelta della depressione negli anziani con elevato stress ossidativo.\nQueste qualit\u00e0 possono per\u00f2 essere sfruttate solo da preparazioni farmaceutiche perch\u00e9 in Italia una disposizione del Ministero della Salute limita la quantit\u00e0 di ipericina presente in prodotti erboristici a 21 microgrammi al giorno, quindi molto inferiore ai dosaggi dimostrati utili per la cura della depressione e perci\u00f2 priva di utilit\u00e0 pratica, essendo inoltre stato dimostrato in diversi trial che la concentrazione di iperforina \u00e8 direttamente proporzionale agli effetti terapeutici.\nPropriet\u00e0 antibiotiche ed antivirali.\nNella medicina tradizionale l'iperico \u00e8 usato come antisettico. Tali usi sono in parte dovuti alle propriet\u00e0 antibatteriche e antivirali dell'iperforina che \u00e8 in grado di bloccare la crescita di batteri Gram+ (ma non Gram-), in particolare di ceppi resistenti ad altri antibiotici come Methicillin-resistant (MRSA) e penicillin-resistant (PRSA) \"Staphylococcus aureus,\" e interferire in vari stadi del ciclo vita dei virus incapsulati compreso quello dell'influenza, specie quando attivata dalla luce.\nAltri usi.\nNella fitoterapia tradizionale, invece, dell'iperico sono state valorizzate principalmente le qualit\u00e0 astringenti, antinfiammatorie e antibatteriche, anche per uso interno ma soprattutto per uso esterno nel trattamento di scottature, emorroidi, ferite, piaghe.. A tal fine viene preparato sotto forma di olio di iperico, un oleolito dal caratteristico colore rosso, preparato macerando la pianta nell'olio di oliva al sole per 6-7 giorni.\nNel trattamento delle ferite, la sua capacit\u00e0 sembra essere dovuta alla stimolazione della produzione di collagene; gli estratti di iperico sembrano possedere attivit\u00e0 antinfiammatorie per inibizione di geni proinfiammatori come quelli delle COX-2, interleuchine-6 e iNOS.\nControindicazioni.\nTutti i pi\u00f9 recenti trial clinici e revisione di studi concludono che gli estratti di iperico sono pi\u00f9 tollerabili dei pi\u00f9 comuni psicofarmaci, causando minori effetti collaterali e con tassi di miglioramento spesso simili al farmaco. Tuttavia sono possibili pericolose interazioni con diversi farmaci.\nLa macerazione in olio utilizzata per la preparazione dell'olio di iperico, invece, fa degradare l'ipericina eliminando cos\u00ec buona parte delle controindicazioni ma anche l'attivit\u00e0 antidepressiva."}
{"id": "227698", "revid": "1226", "url": "https://it.wikipedia.org/wiki?curid=227698", "title": "Quartiere Latino", "text": ""}
{"id": "227699", "revid": "110157", "url": "https://it.wikipedia.org/wiki?curid=227699", "title": "Bassersdorf", "text": "Bassersdorf (toponimo tedesco) \u00e8 un comune svizzero di 11\u00a0616 abitanti del Canton Zurigo, nel distretto di B\u00fclach; ha lo status di citt\u00e0.\nStoria.\nLa localit\u00e0 di Baltenswil, gi\u00e0 frazione di N\u00fcrensdorf, nel 1931 \u00e8 stata assegnata a Bassersdorf.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nBassersdorf \u00e8 servito dall'omonima stazione sulla ferrovia Winterthur-Baden e sulla linea S7 della rete celere di Zurigo.\nLa citt\u00e0 il 24 novembre 2001 \u00e8 stata teatro dell'incidente aereo del volo Crossair 3597 in cui persero la vita 24 persone, tra le quali il vicesindaco di Gerusalemme, Melanie Thornton (cantante del gruppo La Bouche) e due cantanti del gruppo Passion Fruit.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "227704", "revid": "110157", "url": "https://it.wikipedia.org/wiki?curid=227704", "title": "Dietlikon", "text": "Dietlikon (toponimo tedesco) \u00e8 un comune svizzero di 7\u00a0568 abitanti del Canton Zurigo, nel distretto di B\u00fclach.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nDietlikon \u00e8 servito dall'omonima stazione sulla ferrovia Zurigo-Winterthur e sulla rete celere di Zurigo.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "227706", "revid": "486946", "url": "https://it.wikipedia.org/wiki?curid=227706", "title": "Hard Disk esterni Apple", "text": ""}
{"id": "227707", "revid": "1226", "url": "https://it.wikipedia.org/wiki?curid=227707", "title": "Globe theatre", "text": ""}
{"id": "227708", "revid": "1464361", "url": "https://it.wikipedia.org/wiki?curid=227708", "title": "Salti di pattinaggio", "text": ""}
{"id": "227709", "revid": "916580", "url": "https://it.wikipedia.org/wiki?curid=227709", "title": "Sincope (musica)", "text": "Nella teoria musicale, la sincope \u00e8 un effetto che interrompe o disturba il flusso regolare ritmico o armonico di un passaggio di una composizione.\nLa sincope ritmica.\nSincope \u00e8 una denominazione attribuita ad un particolare ritmo prodotto dallo spostamento dell'accento ritmico della battuta. L'accento ritmico si sposta, cio\u00e8, dal tempo forte o da una parte forte del tempo a un tempo debole o a una parte debole del tempo. I suoni dunque iniziano su un tempo debole (o una parte debole della battuta) e si prolungano sul tempo forte, o sulla parte forte successiva.\nNormalmente questo particolare effetto si presenta graficamente nel seguente modo: nota di una certa durata - una o pi\u00f9 note di durata doppia - nota di durata uguale alla prima (un esempio pu\u00f2 essere: croma - semiminima - croma).\nBisogna prestare particolare attenzione ai ritmi composti (6/8, 9/8 ecc..) e alle loro suddivisioni, poich\u00e9 in molti casi vi si presenta una figurazione ritmica regolare che in un tempo semplice sarebbe sincopata.\nNella teoria musicale si usa distinguere la sincope in quattro tipi:\nL'esecuzione della sincope nel solfeggio.\nQuando si solfeggia una figurazione sincopata senza prestare particolarmente attenzione si tende talvolta ad accentuare in maniera evidente la nota che si prolunga dal tempo debole al tempo forte; questa accentazione tuttavia viene in generale evitata, a meno che non sia espressamente indicata. Esempio:\nIl controtempo (o contrattempo).\nIl controtempo (o contrattempo) \u00e8 un contrasto ritmico prodotto dall'alternarsi di pausa sul tempo forte e nota sul tempo debole. \u00c8 un effetto particolare simile alla sincope (non \u00e8 quindi una sincope).\nNel controtempo il suono inizia sul tempo debole e viene successivamente troncato da un silenzio (pausa musicale). Questo particolare effetto si pu\u00f2 avere sia nei tempi semplici che in quelli composti.\nLa sincope armonica.\nLa sincope armonica \u00e8 un particolare effetto che interessa gli accordi; essa avviene quando vi \u00e8 il medesimo accordo a cavallo di battuta, o in altri casi in cui gli accordi sono disposti in modo da creare anche sincope ritmica.\nLa sincope veniva considerata un cattivo effetto dai teorici dell'armonia classica e quindi veniva definita (e viene considerato tuttora nello studio dell'armonia classica) un errore. Tuttavia vi sono vari esempi nella storia della musica in cui appare tale effetto.\nC'\u00e8 un caso particolare in cui non si pu\u00f2 parlare di sincope armonica: quando la composizione inizia in \"arsi\" (in levare) nella battuta precedente e il medesimo accordo si presenta anche nella \"tesi\" (in battere) della battuta successiva non si parla di sincope armonica. Johann Sebastian Bach nei suoi corali ci d\u00e0 molti esempi di questo incipit.\nLa sincope nel jazz.\nLa costruzione ritmica nella musica jazz molto spesso \u00e8 basata su interi periodi sincopati; qui si pu\u00f2 parlare di \"procedimento sincopato\" o \"andamento sincopato\"."}
{"id": "227710", "revid": "110157", "url": "https://it.wikipedia.org/wiki?curid=227710", "title": "F\u00e4llanden", "text": "F\u00e4llanden (toponimo tedesco) \u00e8 un comune svizzero di 8\u00a0417 abitanti del Canton Zurigo, nel distretto di Uster.\nGeografia fisica.\nIl territorio di F\u00e4llanden comprende una parte del Lago di Greifen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "227711", "revid": "110157", "url": "https://it.wikipedia.org/wiki?curid=227711", "title": "Distretto di Diessenhofen", "text": "Il distretto di Diessenhofen \u00e8 stato un distretto del Canton Turgovia, in Svizzera. Confinava con il distretto di Steckborn a est, con il Canton Zurigo (distretto di Andelfingen) a sud e a ovest, con la Germania (distretto di Costanza nel Baden-W\u00fcrttemberg) e il Canton Sciaffusa a nord. Il capoluogo era Diessenhofen.\nAmministrativamente era diviso in 3 comuni:"}
{"id": "227729", "revid": "124765248", "url": "https://it.wikipedia.org/wiki?curid=227729", "title": "Michelle Kwan", "text": "Biografia.\nFiglia di immigrati cinesi, inizi\u00f2 a pattinare a cinque anni presso il \"Los Angeles Figure Skating Club\". Allenata da Frank Carroll, nel 1994 divent\u00f2 campionessa mondiale \"juniores\". Lo stesso anno, la quattordicenne Kwan fu seconda ai campionati nazionali statunitensi assoluti e ottava ai campionati mondiali di pattinaggio di figura \"seniores\". Il secondo posto ai campionati nazionali le avrebbe assicurato la partecipazione alle successive olimpiadi invernali ma la federazione diede il suo posto a Nancy Kerrigan, rimasta vittima di un'aggressione organizzata dall'ex marito della sua rivale Tonya Harding. Michelle prese comunque parte alla spedizione di Lillehammer come riserva, ma non ebbe modo di gareggiare. A livello nazionale, fu ancora seconda nel 1995 e nel 1997. Nel 1996 vinse il suo primo titolo nazionale statunitense. Dal 1998 fino al 2005, \u00e8 stata campionessa statunitense del singolo donne per 8 volte consecutive, eguagliando il record di 9 titoli (non consecutivi) di Maribel Vinson.\nA livello internazionale, dopo il quarto posto ai mondiali del 1995, nel 1996 vinse il titolo mondiale. Da allora fino al 2004 \u00e8 salita sempre sul podio ad ogni edizione dei mondiali, conquistando complessivamente 5 ori, 3 argenti e un bronzo. Ai Giochi olimpici invernali vinse una medaglia d'argento ai XVIII Giochi olimpici invernali di Nagano (1998) e una di bronzo ai XIX Giochi olimpici invernali di Salt Lake City (2002). Al suo \"palmar\u00e8s\" personale manca solo l'oro olimpico: le speranze di conquistarlo ai XX Giochi olimpici invernali di Torino (2006) sono svanite pochi giorni prima della gara, quando, gi\u00e0 a Torino, Michelle Kwan ha annunciato il suo ritiro dalla competizione olimpica a causa di un infortunio, che gi\u00e0 l'aveva tenuta fuori dai campionati statunitensi nel gennaio 2006.\nDopo essere stata seguita per dieci anni da Frank Carroll, nel 2000 interruppe bruscamente la collaborazione con l'allenatore appena due giorni prima di un'importante competizione, Skate America. Si allen\u00f2 da sola nella stagione 2001-2002, poi lavor\u00f2 per circa un anno con Scott Williams. Dall'ottobre 2003 \u00e8 seguita da Rafael Arutunian.\nHa pubblicato diversi libri, destinati principalmente ai lettori pi\u00f9 giovani, bambini ed adolescenti. Nel 1999 \u00e8 apparsa come personaggio del videogioco \"Michelle Kwan Figure Skating\". Anche sua sorella maggiore Karen ha gareggiato nel pattinaggio di figura a livello internazionale.\nCuriosit\u00e0.\nMichelle ha affermato di amare i classici Disney, e infatti una delle sue pi\u00f9 famose e spettacolari esibizioni \u00e8 quella tratta dal film \"Pocahontas\", dove lei pattina nei panni della principessa indigena."}
{"id": "227730", "revid": "155634", "url": "https://it.wikipedia.org/wiki?curid=227730", "title": "Serie A1 1987-1988 (pallacanestro maschile)", "text": "Il campionato di Serie A1 di pallacanestro maschile 1987-1988 \u00e8 stato il sessantaseiesimo organizzato in Italia.\nStagione regolare.\nClassifica.\nLegenda:\nPlay-out.\nLe prime 2 classificate di ogni girone giocheranno la stagione successiva in Serie A1, le altre in Serie A2."}
{"id": "227738", "revid": "1776051", "url": "https://it.wikipedia.org/wiki?curid=227738", "title": "Homburg (Svizzera)", "text": "Homburg (toponimo tedesco) \u00e8 un comune svizzero di 1\u00a0537 abitanti del Canton Turgovia, nel distretto di Frauenfeld.\nStoria.\nNel 1999 ha inglobato i comuni soppressi di G\u00fcndelhart-H\u00f6rhausen e Salen-Reutenen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nFino al 2010 ha fatto parte del distretto di Steckborn. Ogni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "227743", "revid": "1305772", "url": "https://it.wikipedia.org/wiki?curid=227743", "title": "Out of Africa", "text": ""}
{"id": "227745", "revid": "4106", "url": "https://it.wikipedia.org/wiki?curid=227745", "title": "Pr\u00e9s", "text": ""}
{"id": "227746", "revid": "4106", "url": "https://it.wikipedia.org/wiki?curid=227746", "title": "Valdieu", "text": ""}
{"id": "227747", "revid": "4106", "url": "https://it.wikipedia.org/wiki?curid=227747", "title": "Lutran", "text": ""}
{"id": "227748", "revid": "4106", "url": "https://it.wikipedia.org/wiki?curid=227748", "title": "Jabreilles", "text": ""}
{"id": "227749", "revid": "1494169", "url": "https://it.wikipedia.org/wiki?curid=227749", "title": "Pissy", "text": "Pissy \u00e8 il nome di alcuni comuni francesi:"}
{"id": "227752", "revid": "287204", "url": "https://it.wikipedia.org/wiki?curid=227752", "title": "Villers-Ecalles", "text": ""}
{"id": "227754", "revid": "701660", "url": "https://it.wikipedia.org/wiki?curid=227754", "title": "Muscolo platisma", "text": "Il platisma (dal greco \u03c0\u03bb\u03ac\u03c4\u03c5\u03c3\u03bc\u03b1, \"pl\u00e0tysma\", \u00ablastra\u00bb) \u00e8 un ampio muscolo laminare, pari e simmetrico, situato nella regione laterale del collo.\nSi tratta del residuo di un muscolo cutaneo che in altri mammiferi si estende ampiamente sul tronco, e la cui azione sembra quella di scacciare gli insetti molesti.\nIl muscolo platisma \u00e8 innervato dal nervo facciale e, se contratto, contribuisce ad abbassare la mandibola; assolve inoltre le funzioni di muscolo mimico stirando e corrugando la cute del collo e spostando in basso e lateralmente la commessura labiale.\nOrigine, decorso ed inserzione.\nIl platisma origina anteriormente ai muscoli grande pettorale e deltoide, dalla cute e dalla fascia della parte superiore del torace e della spalla; decorre quindi in alto e medialmente fino ad inserirsi nella cute della regione masseterina, del mento e della commessura labiale.\nSi intreccia con il controlaterale superiormente, all'altezza della mandibola, mentre pi\u00f9 in basso i muscoli dei due lati divergono obliquamente lasciando al centro del collo uno spazio triangolare e innestandosi a livello del manubrio sternale.\nMuscolo mimico.\nNell'uomo partecipa all'espressione mimica di alcune emozioni: gi\u00e0 Darwin nel 1872 ne evidenziava la contrazione nella paura e nel disgusto. Altri casi in cui questo muscolo sembra chiamato in causa sono il trisma, nausea e vomito e l'inspirazione profonda. La contrazione del platisma sembra inoltre essere connessa con l'espressione della rabbia, gonfiando il collo.\nNella tradizione psicofisiologica, il platisma rappresenta un \"intreccio\" fra tematiche orali e aggressive, e in effetti questo muscolo partecipa all'apertura della mandibola e all'abbassamento degli angoli della bocca. Una sua forte contrazione pu\u00f2 inoltre inibire funzioni che hanno nel collo la loro collocazione anatomica, come la respirazione, la fonazione o la deglutizione.\nIl platisma \u00e8 inoltre ampiamente citato nel campo della chirurgia estetica, essendo uno dei muscoli che in maniera pi\u00f9 vistosa, perdendo di tono, rendono il collo flaccido e le guance \"cascanti\"."}
{"id": "227759", "revid": "729019", "url": "https://it.wikipedia.org/wiki?curid=227759", "title": "Castello di Mesocco", "text": "Il castello di Mesocco \u00e8 una rocca costruita nella valle Mesolcina, all'interno del Canton Grigioni, in Svizzera, a sud del paese di Mesocco su uno scosceso sperone di roccia che sovrasta la gola scavata dalla Moesa, a presidio dell'antica via del San Bernardino.\nAll'interno vi erano il palazzo dei signorotti, le abitazioni dei soldati e della servit\u00f9, magazzini per armi e cibo, e tuttora esistente \u00e8 la chiesa di San Carpoforo affiancata dal cimitero. A Como si trova la Basilica di San Carpoforo cos\u00ec come a Bissone, vicino a Lugano.\nStoria.\nLe rovine del castello poggiano quasi certamente su postazioni difensive precedenti alla dominazione romana. \u00c8 per\u00f2 a partire dal 1137 che il castello di Mesocco si trasforma nell'imponente opera militare che ancora oggi, nonostante il degrado, si pu\u00f2 osservare. \u00c8 questo l'anno in cui si pu\u00f2 trovare il primo riferimento storico della famiglia dei De Sacco; che domin\u00f2 il Moesano per circa 400 anni. All'apice della loro potenza (sotto la guida di Alberto) i De Sacco creano un vero e proprio stato cuscinetto che si estende lungo i due versanti del San Bernardino con possedimenti in Val di Blenio, in Riviera, nel Rheinwald e in Surselva (Vals oltre che la pianura di Foppa; tra Flims ed Ilanz). Si tratta, in molti casi, di territori ereditati da famiglie imparentate (come nel caso dei Von Belmont) ma i De Sacco si lanciano anche in conquiste militari a scapito di fortezze vicine (Bellinzona, nel 1403, verr\u00e0 brevemente sottratta dai Mesolcinesi al Ducato di Milano).\nGli intrecci politici dei \"vicini\" espongono per\u00f2 la famiglia e il castello di Mesocco a continui pericoli. Nel 1395 i De Sacco avevano partecipato alla fondazione della Part Sura (nucleo originario della Lega Grigia) e da sempre tentavano di mantenere buoni rapporti sia con i Confederati (impegnati nel frattempo ad allargare la propria area d'influenza a sud delle Alpi), che con le comunit\u00e0 montane di Leventina e Blenio.\nNel 1403 i De Sacco vengono nominati conti da Sigismondo di Lussemburgo (imperatore del Sacro Romano Impero), che proprio in quei giorni risiede a Mesocco. Nel 1422 truppe Confederate, invece che dirigersi verso Bellinzona, razziano la Mesolcina. In questo periodo i De Sacco capiscono l'importanza di mantenere gioviali relazioni con il potente Ducato di Milano e, nonostante un accordo di libero accesso al castello ai monaci del Monastero di Disentis (facente parte della Lega Grigia; a sua volta alleata agli svizzeri), stipula con la citt\u00e0 lombarda un'alleanza, rotta nel 1478 da Giovanni Pietro De Sacco in occasione del suo aiuto ai confederati nella battaglia di Giornico.\nIn quest'occasione sono i milanesi a tentare di conquistare il castello di Mesocco, ma sono preceduti dalle truppe della Lega Grigia (accorse in soccorso degli svizzeri) che occupano la fortezza difendendola.\nTrivulzio e il periodo milanese.\nNel 1478 il Ducato di Milano tenta di acquistare la fortezza ai De Sacco (ormai in declino) ma per evitare ulteriori screzi con gli svizzeri (che oramai controllano buona parte del Cantone Ticino) incarica dell'affare un \"prestanome\" di spicco: il condottiero Gian Giacomo Trivulzio che, in effetti, diventa signore di Mesolcina nel 1481 (dopo aver subito l'ennesima occupazione della fortezza da parte di soldati della Lega Grigia).\nL'anno successivo, tra le mura del castello, viene assassinato Gaspare Nigris; un notaio della valle che si era ribellato al Trivulzio.\nLa Mesolcina sembra destinata a restare in orbita milanese ma i successi dei Cantoni elvetici contro Carlo il Temerario e le conquiste grigionesi in Valtellina spingono il Trivulzio da una parte a rivedere la sua politica delle alleanze (entrando a far parte della Lega Grigia nel 1483) e dall'altra a potenziare il suo castello in vista di possibili conflitti. \nIl suo contributo (attraverso la fornitura di armi e cannoni e nella protezione di un valico fondamentale come il San Bernardino) nella guerra sveva fu molto importante ed aiut\u00f2 gli svizzeri in una delle vittorie pi\u00f9 eclatanti della loro storia.\nDistruzione e ricostruzione.\nIl castello di Mesocco venne distrutto \"per precauzione\" dalle Tre Leghe nel 1526 nonostante lo scetticismo confederato. I grigionesi temevano infatti di perdere la fortezza mettendola cos\u00ec in mano ad ipotetici nemici. Gli uffici del Trivulzio vennero spostati a Roveredo. Nel 1549 il condottiero lombardo mise in vendita la libert\u00e0 dei mesolcinesi per 24'500 ducati d'oro. Gli abitanti della valle girarono la Svizzera e trovarono abbastanza fondi per il riscatto. Lavori di risanamento sono stati effettuati nel 1925/1926 (senza per\u00f2 grande accuratezza archeologica). Ripresi poi dal 1985 a oggi, sotto la guida dell'architetto Fausto Chiaverio. L'attuale (2005) presidente della Fondazione del Castello di Mesocco \u00e8 Riccardo Fasani."}
{"id": "227764", "revid": "78273", "url": "https://it.wikipedia.org/wiki?curid=227764", "title": "Teatro La Fenice di Venezia", "text": ""}
{"id": "227765", "revid": "1226", "url": "https://it.wikipedia.org/wiki?curid=227765", "title": "Letteratura western", "text": ""}
{"id": "227768", "revid": "17654", "url": "https://it.wikipedia.org/wiki?curid=227768", "title": "Ifigenia in Tauride (Piccinni)", "text": ""}
{"id": "227770", "revid": "767487", "url": "https://it.wikipedia.org/wiki?curid=227770", "title": "Jason Newsted", "text": "Ha raggiunto la notoriet\u00e0 al termine degli anni ottanta, quando \u00e8 divenuto il bassista del gruppo musicale heavy metal Metallica, con i quali ha inciso quattro album in studio, tra cui l'omonimo \"Metallica\" del 1991. Durante la sua carriera ha militato anche nei Flotsam and Jetsam e nel gruppo spalla di Ozzy Osbourne, oltre ad aver fondato un proprio gruppo, i Newsted.\nBiografia.\nCresciuto in una fattoria, Jason ha due fratelli pi\u00f9 grandi e una sorella pi\u00f9 piccola. Sua madre suonava il pianoforte, mentre uno dei suoi fratelli la tromba. Il suo primo strumento fu una chitarra, che inizi\u00f2 a suonare a partire da 9 anni, per poi spostarsi al basso a 14, ispirato da Gene Simmons dei Kiss e Geezer Butler dei Black Sabbath, da lui citato come la sua pi\u00f9 grande influenza.\nSposato con Judy Talbert dal 1988, divorzia nel 1990 durante le registrazioni del quinto album dei Metallica. Si risposa nell'ottobre 2012 con Nicole Leigh Smith dopo 11 anni di fidanzamento.\nOltre alla musica, Newsted si dedica in modo professionale anche alla pittura, influenzato dalla moglie, anch'ella pittrice, e dalla passione per l'arte, che Lars Ulrich gli ha trasmesso nel periodo passato con i Metallica.\nCarriera.\nFlotsam and Jetsam.\nDal 1981 al 1986 Newsted fu il bassista dei Flotsam and Jetsam, con i quali pubblic\u00f2 l'album di debutto \"Doomsday for the Deceiver\".\nMetallica.\nIn seguito alla morte del bassista dei Metallica Cliff Burton, avvenuta nel settembre 1986, il gruppo inizi\u00f2 le ricerche per sostituirlo: Newsted fu ascoltato insieme a circa altri quaranta musicisti e si aggiudic\u00f2 il ruolo.\nIl suo debutto avvenne con la pubblicazione dell'EP \"\" (1987), seguito l'anno successivo dall'album in studio \"...And Justice for All\": quest'ultimo fu soggetto a varie critiche relative alla sua produzione, a causa della quale le parti di basso erano poco udibili. Newsted afferm\u00f2 che ci\u00f2 fosse dovuto a episodi di nonnismo da parte di Lars Ulrich e di James Hetfield, sebbene entrambi affermarono di essere rimasti delusi dalla produzione dell'album; in aggiunta i critici affermarono anche che la maggior parte delle linee di basso seguivano le linee di chitarra ritmica al punto da rendere indistinguibili le une dalle altre. Nonostante i vari problemi, l'album raggiunse la sesta posizione nella Billboard 200 e proiett\u00f2 il gruppo verso un successo maggiore.\nCon i Metallica Newsted pubblic\u00f2 i tre successivi album in studio \"Metallica\" (1991), che ad oggi si tratta dell'album con il miglior successo commerciale nonch\u00e9 quello che rese il gruppo famoso nel mondo, \"Load\" (1996) e \"ReLoad\" (1997); prese inoltre parte all'album di cover \"Garage Inc.\" (1998) e ai tre DVD ' (1993), \"Cunning Stunts\" (1998) e \"S&amp;M\" (1999). Newsted suon\u00f2 anche nel brano \"I Disappear\", pubblicato come singolo nel 2000 e inserito nella colonna sonora del film '.\nDurante il suo periodo con i Metallica, oltre a suonare il basso Newsted esegu\u00ec anche i cori in molti brani del gruppo: nei tour avvenuti dopo il 1991 era infatti solito cantare parti di \"Creeping Death\", \"Whiplash\" e \"Seek &amp; Destroy\", oltre ad aver cantato interamente la maggior parte dei brani nei tre concerti al Summer Sanitarium Tour, durante il quale Hetfield si stava riprendendo da un infortunio.\nCon i Metallica Newsted compose soltanto tre brani: \"Blackened\" (inserita in \"...And Justice for All\"), \"My Friend of Misery\" (presente in \"Metallica\" e originariamente composta per essere la strumentale dell'album) e infine \"Where the Wild Things Are\" (contenuta in \"ReLoad\").\nNel gennaio 2001 Newsted propose al gruppo di prendersi una lunga pausa, di qualche anno, che avrebbe utilizzato per concentrarsi sul suo progetto parallelo Echobrain: in quel periodo sia Hetfield che Ulrich erano sposati e avevano figli e dovevano dedicarsi maggiormente alla famiglia; Newsted, che non aveva nessun interesse al matrimonio o avere bambini, voleva concentrarsi di pi\u00f9 sulla musica e sui suoi progetti paralleli, ma gli altri componenti del gruppo rifiutarono la sua proposta e Jason decise di abbandonare i Metallica.\nIl 17 gennaio dello stesso anno, quando i piani per la realizzazione dell'ottavo album in studio divennero concreti, Newsted annunci\u00f2 il suo abbandono, che defin\u00ec motivato da \u00abragioni private e personali e dal danno fisico che ho fatto a me stesso nel corso degli anni per suonare la musica che amo\u00bb.\nIn un'intervista a \"Playboy\" con i Metallica, Newsted rivel\u00f2 l'intenzione di pubblicare un album con gli Echobrain: Hetfield si disse contrario all'idea, affermando che \u00abquando qualcuno [all'interno del gruppo] realizza un progetto parallelo, quest'ultimo toglie forza ai Metallica\u00bb. Newsted rispose citando il contributo del frontman dei Metallica ai brani di altri musicisti, ma Hetfield rispose che \u00abil mio nome non appare in quelle pubblicazioni e non sto provando in nessun modo a pubblicizzarle\u00bb.\nL'uscita di Newsted dai Metallica e la successiva decisione di Hetfield di partecipare a un corso di riabilitazione dall'alcol fermarono momentaneamente l'attivit\u00e0 del gruppo; quando Hetfield torn\u00f2, il gruppo complet\u00f2 le registrazioni di \"St. Anger\" con il produttore Bob Rock, che provvide alle linee di basso. Il 24 febbraio 2003 Robert Trujillo divenne il nuovo bassista del gruppo.\nNonostante l'abbandono Newsted rimase in contatto con gli altri membri del gruppo e il 4 aprile 2009 ritorn\u00f2 a suonare con i suoi ex colleghi in occasione dell'inserimento dei Metallica nella Rock and Roll Hall of Fame: durante il concerto esegu\u00ec \"Master of Puppets\" e \"Enter Sandman\", oltre a \"Train Kept A-Rollin\"' con Metallica, Jeff Beck, Jimmy Page, Joe Perry, Ron Wood e Flea. Nel dicembre 2011, in occasione del concerto del 30\u00ba anniversario dei Metallica, venne invitato a partecipare ad alcuni brani come \"Whiplash\", \"Creeping Death\" e \"Harvester of Sorrow\".\nEchobrain e IR8 vs. Sexoturica.\nA met\u00e0 degli anni novanta Newsted fond\u00f2 l'etichetta discografica Chophouse Records e cre\u00f2 il suo personale studio di registrazione dove registr\u00f2 i primi lavori degli Echobrain, oltre a dar vita ad una operosa collaborazione e ad un progetto parallelo con altrettanti musicisti della scena rock/metal di quel periodo. Due progetti in particolare si svilupparono sufficientemente da porre in essere delle registrazioni: gli IR8 e i Sexoturica. Gli IR8 (composti da Newsted al basso e alla voce, Tom Hunting degli Exodus alla batteria e da Devin Townsend dei Strapping Young Lad alla chitarra) registrarono tre brani: \"Colossus\", \"Nothing\" e \"Black on Black\" mentre i Sexoturica (composti dai primi due membri degli IR8 e da Andreas Kisser dei Sepultura) altri tre: \"Alone\", \"Zone of Death\" e \"Dead Soul at Sleep\". Queste registrazioni rimasero segrete fino al 2003, anno in cui, a seguito di un accordo con l'etichetta Surfdog Records, venne pubblicato l'album \"IR8 vs. Sexoturica\" contenente le suddette registrazioni.\nOzzy Osbourne e Voivod.\nNel 2002 Newsted entr\u00f2 nella formazione del gruppo canadese Voivod, con i quali pubblic\u00f2 l'album omonimo l'anno successivo. Nello stesso anno, divenne il sostituto di Trujillo nel gruppo di Ozzy Osbourne (essendosi scambiati di posto) per l'Ozzfest 2003, manifestazione alla quale parteciparono anche i Voivod. In un'intervista a MTV, sia Osbourne che Newsted mostrarono un grande entusiasmo nel realizzare un nuovo album insieme, e Osbourne afferm\u00f2 che Newsted gli ricord\u00f2 \u00abun giovane Geezer Butler\u00bb. Tuttavia, la collaborazione con Osbourne dur\u00f2 poco, e il bassista abbandon\u00f2 verso la fine del 2003, venendo rimpiazzato dal bassista di Rob Zombie Rob Nicholson.\nTerminati gli impegni con Ozzy Osbourne, Newsted ritorn\u00f2 nei Voivod, ai tempi composti (oltre che da lui al basso) da tre dei quattro membri originari: Denis B\u00e9langer (voce), Denis D'Amour (chitarra) e Michel Langevin (batteria). Il 26 agosto 2005, il chitarrista D'Amour mor\u00ec all'et\u00e0 di 45 anni, a causa di complicazioni da cancro del colon-retto. L'album \"Katorz\", pubblicato nel 2006, si basa attorno a riff di chitarra trovati sul computer portatile di D'Amour. Nel giugno 2009, il gruppo pubblic\u00f2 il dodicesimo album \"Infini\", anch'esso basato sui riff composti da D'Amour prima della sua scomparsa. Il disco fu l'ultimo realizzato con Newsted, in quanto i Voivod decisero di richiamare in formazione il bassista originale Jean-Yves Th\u00e9riault.\nRitorno sulle scene musicali e la formazione dei Newsted.\nNel 2012 Newsted annunci\u00f2 il suo ritorno sulle scene musicali con la creazione di un sito personale e di un nuovo gruppo musicale chiamato Newsted, composto (oltre che da lui al basso e alla voce) da Jesus Mendez Jr. alla batteria e da Jessie Farnsworth alla chitarra. L'8 gennaio 2013 il gruppo pubblic\u00f2 l'EP \"Metal\". Il 20 marzo si aggiunse al gruppo anche il chitarrista Mike Mushok, proveniente dagli Staind. Il 6 agosto \u00e8 stato pubblicato l'album di debutto, intitolato \"Heavy Metal Music\". Il gruppo fu sciolto dal 2014 dallo stesso Newsted."}
{"id": "227775", "revid": "599013", "url": "https://it.wikipedia.org/wiki?curid=227775", "title": "Patetica", "text": ""}
{"id": "227783", "revid": "599013", "url": "https://it.wikipedia.org/wiki?curid=227783", "title": "Monitor a fosforo verde", "text": "Un monitor a fosforo verde \u00e8 un tipo di monitor dei personal computer a schermo monocromatico a tubo catodico i cui caratteri venivano rappresentati da fosfori verde P1.\nStoria.\nFurono particolarmente diffusi per buona parte degli anni ottanta insieme agli schermi ambrati P3 e furono i successori dei terminali telescriventi e precedettero gli schermi a tubo catodico a colori come predominante dispositivo di output visuale per computer.\nIl pi\u00f9 famoso prodotto dotato di schermo a fosfori verdi \u00e8 probabilmente il display monocromatico del PC IBM, chiamato col nome IBM 5151 (l'unit\u00e0 PC era chiamata IBM 5150). Sin dal suo lancio, il 5151 era stato progettato con la scheda video solo-testo (capace di dare esclusivamente un output di testo) MDA (Monochrome Display Adapter o \"Adattatore Monocromatico per Display\"), ma presto un prodotto concorrente, la Hercules Graphics Card, fu adottato come un buon accessorio al 5151 grazie alla capacit\u00e0 grafica bitmap ad alta risoluzione, molto usata per le presentazioni aziendali generate da, per esempio, spreadsheet come Lotus 1-2-3.\nCaratteristiche.\nAlcuni schermi a fosfori verdi erano dotati di uno strato molto denso di fosfori, che rendeva i caratteri molto chiari, definiti in modo preciso, e facili da leggere; tuttavia l'alta persistenza dell'immagine generava un effetto-scia (chiamato talvolta \"fantasma\") quando il testo veniva fatto scorrere lungo lo schermo o quando la schermata cambiava rapidamente, effetto assai comune in operazioni di \"word processing\" di \"page up/down\". Altri schermi a fosfori prevenivano gli effetti di scia, ma al costo di immagini molto pi\u00f9 dentellate dai pixel.\nGli effetti fantasma degli schermi a fosfori, oggi obsoleti, sono diventati un'immagine tipicizzata e idealizzata dei testi generati al computer, spesso (e non senza ironia) presenti in ambiti \"futuristici\". La fantascienza di \"Ghost in the Shell\" e la trilogia di \"Matrix\" offrono la visione prominente di schermi sui quali scorre un testo seguito dal \"ghost\". Il pacchetto di salvaschermi XScreenSaver, creato da Jamie Zawinski, ne include uno chiamato \"Phosphor\" che stampa testo con un effetto fantasma simulato."}
{"id": "227789", "revid": "56042461", "url": "https://it.wikipedia.org/wiki?curid=227789", "title": "Charles De Gaulle", "text": ""}
{"id": "227792", "revid": "4711", "url": "https://it.wikipedia.org/wiki?curid=227792", "title": "Chiang Kai-Shek", "text": ""}
{"id": "227794", "revid": "125794139", "url": "https://it.wikipedia.org/wiki?curid=227794", "title": "Laurea magistrale", "text": "La laurea magistrale (in precedenza laurea specialistica) \u00e8 un titolo accademico di secondo ciclo rilasciato dall'universit\u00e0 italiana.\nRequisiti di ammissione.\nAi corsi di laurea magistrale, che hanno durata biennale, \u00e8 possibile accedere solo se in possesso della laurea di qualsiasi ordinamento, del diploma universitario di cui alla legge 341/1990 o del diploma di una \"scuola diretta a fini speciali\" di cui al DPR 162/1982, purch\u00e9 conseguiti al termine di corsi di durata almeno triennale. \u00c8 possibile, altres\u00ec, accedervi con diplomi accademici del settore dell'alta formazione artistica, musicale e coreutica, ai sensi del decreto ministeriale 270/2004, nonch\u00e9 con altri titoli equivalenti e/o equipollenti a quelli universitari, fermo restando che sia l'equivalenza sia l'equiparazione operano solamente se tali titoli siano stati a loro volta rilasciati ad un titolo finale di scuola secondaria di secondo grado. \u00c8, inoltre, necessario possedere requisiti curricolari e di preparazione personale specifici per ogni corso di laurea magistrale, fissati dal regolamento di ciascun corso.\nIn deroga al principio generale, alcuni corsi di laurea magistrale, impropriamente detti \u00aba ciclo unico\u00bb, finalizzati all'accesso a specifiche professioni regolamentate, quasi tutte a numero chiuso con programmazione ministeriale degli accessi, hanno durata quinquennale o esennale. Per l'accesso a tali corsi \u00e8 sufficiente il titolo finale della scuola secondaria di secondo grado.\nIscrizione.\nL'iscrizione ai corsi di laurea magistrale pu\u00f2 essere consentita dall'universit\u00e0 anche ad anno accademico iniziato, purch\u00e9 in tempo utile per la partecipazione ai corsi nel rispetto delle norme stabilite nei regolamenti stessi. Nel caso di corsi di laurea magistrale per i quali non sia previsto il numero programmato dalla normativa vigente in materia di accessi ai corsi universitari, l'universit\u00e0 stabilisce, per ogni corso di laurea magistrale, specifici criteri di accesso che prevedono, comunque, il possesso di requisiti curricolari e l'adeguatezza della personale preparazione verificata dagli atenei, con modalit\u00e0 definite nei regolamenti didattici.\nMolti corsi di laurea magistrale sono a numero programmato e quindi l'accesso agli stessi \u00e8 subordinato al superamento di una selezione, altri prevedono dei test di verifica della preparazione iniziale (in alcuni casi vincolante, in altri di mero orientamento preliminare). Altri ancora prevedono delle verifiche solo se non si \u00e8 in possesso della laurea correlata. Generalmente sono ad accesso completamente libero quelli dell'area umanistico-letteraria e quelli nel campo delle scienze pure (in particolare fisica, matematica e chimica), poich\u00e9 soffrono di penuria di iscritti. Tra i criteri d'accesso possono essere previsti il voto di laurea e il tempo impiegato per conseguirla, elementi che non sono quasi mai presi in considerazione ai fini della formulazione del voto di laurea magistrale. Inoltre, \u00e8 possibile in molte sedi iscriversi con riserva a patto di conseguire entro un certo limite di tempo il titolo triennale.\nLauree magistrali a ciclo unico (in precedenza laurea specialistica a ciclo unico).\nLe lauree magistrali a ciclo unico sono anch'esse titoli di secondo livello, ma conseguibili al termine di corsi di un certo numero di anni; i corsi sono:\nProva finale.\nMentre tipo e modalit\u00e0 di prova finale dei corsi triennali di laurea sono stabilite in completa autonomia dalle singole sedi, pu\u00f2 essere ad esempio una prova orale o una tesi di laurea, la prova finale dei corsi di laurea magistrale, indipendentemente dal suo peso in crediti, \u00e8 obbligatoriamente una tesi redatta in forma originale dallo studente sotto la guida di un relatore.\nValore legale.\nLa laurea magistrale o specialistica d\u00e0 diritto alla qualifica accademica di dottore magistrale. Il suo valore legale, diversamente da quello dei titoli degli ordinamenti previgenti che era basato sulle qualifiche, \u00e8 determinato dalle denominazioni della classe di afferenza.\nLa qualifica di dottore magistrale compete anche a chi ha conseguito la laurea del vecchio ordinamento ovvero secondo gli ordinamenti didattici previgenti al decreto ministeriale 3 novembre 1999, n. 509.\nInsegnamento.\nCon la laurea magistrale \u00e8 possibile accedere al terzo livello di formazione universitaria, cio\u00e8 al dottorato di ricerca, e soprattutto i titolari di laurea magistrale possono accedere all'insegnamento nella scuola italiana, previa acquisizione della certificazione metodologica-didattica 24 cfu e il superamento del relativo concorso.\nAccesso agli albi professionali.\nPer l'accesso agli albi professionali le normative in vigore individuano uno o pi\u00f9 titoli del vecchio ordinamento e una o pi\u00f9 classi delle lauree e/o delle lauree magistrali del nuovo.\nL'albo degli psicologi, l'albo degli Assistenti Sociali, l'albo degli ingegneri, l'albo degli architetti, l'albo dei chimici, l'albo dei biologi, l'albo dei geologi e l'albo degli attuari sono suddivisi in sezioni e settori, a cui corrispondono profili professionali diversi. I professionisti iscritti alla sezione A sono in possesso di Diploma di laurea DL quadriennale del vecchio ordinamento ante DM 509/1999, oppure laurea specialistica o laurea magistrale. I professionisti iscritti alla sezione B sono invece in possesso di laurea triennale prevista dai decreti 509/1999 e dalla 270/2004, e il DPR 5 giugno 2001, n. 328 permette l'iscrizione anche ai titolari di diploma universitario e le scuole dirette a fini speciali (SDFS) istituite ai sensi del DPR 10 marzo 1982, n. 162. Il periodo di pratica varia a seconda che si siano svolte attivit\u00e0 di tirocinio durante il corso di studi. Chi \u00e8 gi\u00e0 iscritto alla sezione B una volta in possesso del titolo pu\u00f2 sostenere l'esame di accesso alla sezione A in misura ridotta, poich\u00e9 alcune prove sono in comune.\nL'albo dei giornalisti rimane accessibile a prescindere dal titolo di studio e si accede senza nessun esame nell'elenco dei pubblicisti solo in alcune regioni, eccetto la Regione Siciliana mentre, nell'elenco dei professionisti, con una prova di idoneit\u00e0 professionale (e non un esame di Stato).\nInfine gli albi relativi a tutte le professioni sanitarie (medici, medici veterinari, odontoiatri, farmacisti, psicologi, etc.) sono ora accessibili esclusivamente con esami di laurea (o, a esaurimento, di diplomi universitari) abilitanti (cio\u00e8 aventi valore di esame di Stato). Le lauree specialistiche non danno titolo all'accesso.\nAlbo degli avvocati.\nAll'albo degli avvocati possono iscriversi i laureati specialisti della classe 22/s, delle lauree specialistiche in Giurisprudenza, i laureati magistrali della classe LMG/01, delle lauree magistrali in Giurisprudenza e i laureati del vecchio ordinamento in giurisprudenza che abbiano superato un esame di Stato, a cui si pu\u00f2 accedere previo periodo di praticantato presso uno studio legale di almeno diciotto mesi, ridotto a sei mesi se in possesso dell'ulteriore Diploma di Specializzazione per le Professioni Legali. Il corso di specializzazione, a numero programmato e a cui si accede per concorso, dura due anni sia per i laureati di vecchio ordinamento (quattro anni) sia per i laureati specialisti (tre+due anni) o magistrali (cinque anni) del nuovo ordinamento (bench\u00e9 originariamente per i laureati specialistici e magistrali si fosse pensato un corso si specializzazione ridotto a un anno), e consente di effettuare il praticantato con l'abilitazione immediata al patrocinio.\nAlbo degli assistenti sociali.\nL'albo degli assistenti sociali \u00e8 suddiviso nelle sezioni A, degli assistenti sociali specialisti, e B, degli assistenti sociali.\nAlla sezione B sono ammessi coloro che siano in possesso di una laurea della classe L39 (Scienze del servizio sociale) o del diploma universitario del vecchio ordinamento in Servizio sociale (restano ferme le normative relative ai titoli rilasciati in base alle normative previgenti, come diplomi di scuole dirette a fini speciali, attestati di scuole regionali etc.). Alla sezione A sono ammessi i titolari di laurea specialistica nella classe 57/s (Programmazione e gestione delle politiche e dei servizi sociali) oppure coloro che, pur non in possesso di laurea specialistica, siano iscritti dall'albo da almeno cinque anni e abbiano svolto per lo stesso periodo determinate funzioni professionali. Costoro debbono comunque sostenere l'esame di Stato.\nAlbo dei dottori commercialisti e Albo dei ragionieri.\nL'albo dei dottori commercialisti e l'albo dei ragionieri era a sezione unica, a cui si poteva accedere alternativamente con la laurea di classe 18 (Scienze dell'economia e della gestione aziendale) o 33 (Scienze economiche) oppure con la laurea specialistica di classe 64/s (Scienze dell'economia) o 84/s (Scienze economico-aziendali), ma una riforma del 2006 ha unificato i due albi (e i rispettivi ordini e collegi), che insieme assumeranno la denominazione di \"Albo dei dottori commercialisti ed esperti contabili\" e saranno suddivisi nei due elenchi di \"Dottori commercialisti\" ed \"Esperti contabili\". Alla sezione \"Dottori commercialisti\" potranno iscriversi coloro che saranno in possesso di laurea specialistica di classe 84/s o 64/s o qualsiasi laurea del previgente ordinamento purch\u00e9 sia rilasciata da una Facolt\u00e0 di Economia, mentre alla sezione \"Esperti contabili\" coloro che sono in possesso di laurea di classe 17 o 28. Per accedere all'albo \u00e8 necessario aver effettuato un periodo di tirocinio presso uno studio professionale e aver superato l'esame di abilitazione alla professione (cosiddetto \"esame di Stato\").\nAlbo dei periti agrari, Albo dei periti industriali e Albo dei geometri.\nL'albo dei periti agrari, l'albo dei periti industriali e l'albo dei geometri sono a sezione unica accessibili con un tirocinio di due anni dopo il diploma o con laurea. Gli iscritti laureati hanno diritto a fregiarsi dei titoli professionali rispettivamente di \"Perito agrario laureato\", \"Perito industriale laureato\" e \"Geometra laureato\".\nL'albo dei periti industriali \u00e8 suddiviso in sezioni corrispondenti agli indirizzi di specializzazione dei diplomi conclusivi e dei vecchi diplomi di maturit\u00e0 tecnica rilasciati dagli Istituti tecnici industriali e agli altri diplomi che con la normativa previgente davano accesso all'albo: edilizia, elettronica e telecomunicazioni, elettronica e automazione, elettrotecnica, costruzioni aeronautiche, cronometria, industria cartaria, industrie cerealicole, industria navalmeccanica, industria ottica, materie plastiche, meccanica, metallurgia, tessile con specializzazione produzione dei tessili, tessile con specializzazione confezione industriale, termotecnica, industrie minerarie, tecnologie alimentari, chimica conciaria, chimica, chimica nucleare, industria tintoria, arti fotografiche, arti grafiche, energia nucleare, fisica industriale, informatica, disegno dei tessuti. Le classi delle lauree che danno accesso alle sezioni sono differenti; alcune danno accesso a pi\u00f9 di una sezione.\nAlbo degli agrotecnici.\nL'albo degli agrotecnici \u00e8 accessibile a titolari di uno tra otto diplomi universitari del vecchio ordinamento individuati dal dpr 328/2001 e laureati in una tra sette classi delle lauree individuate dal dpr 328/2001 (quasi tutte queste classi danno accesso anche a esami di Stato per altri albi), se hanno svolto un tirocinio pre-lauream di sei mesi. Possono continuare ad accedere coloro che siano in possesso del diploma di scuola secondaria superiore di agrotecnico, purch\u00e9 abbiano frequentato con esito positivo un corso di istruzione e formazione tecnica superiore, della durata di quattro semestri, comprensivi di tirocinio non inferiore a sei mesi, coerente con le attivit\u00e0 libero-professionali peculiari della professione di agrotecnico.\nInoltre la giurisprudenza di merito ritiene che anche i possessori di una laurea coerente del \"Vecchio Ordinamento\" o equivalente, bench\u00e9 non espressamente menzionati, possano iscriversi nell'Albo professionale.Le norme previgenti, ancora in vigore perch\u00e9 non abrogate (neanche implicitamente perch\u00e9 la nuova normativa non \u00e8 stata varata con fonti giuridiche dello stesso rango) prevedevano il diploma di agrotecnico ovvero di perito agrario, rilasciato presso gli istituti professionali e tecnici per l'agricoltura, e 18 mesi di pratica presso un agrotecnico, un perito agrario o un agronomo, oppure l'aver svolto almeno tre anni di attivit\u00e0 tecnica di lavoro subordinato con mansioni tipiche de diploma di agrotecnico. In presenza di uno di questi requisiti \u00e8 comunque necessario sostenere un esame di Stato.\nAlbo dei dottori agronomi e Albo dei dottori forestali.\nL'albo dei dottori agronomi e dottori forestali \u00e8 suddiviso nelle sezioni A e B. Alla sezione A, accessibile a coloro che siano in possesso delle gi\u00e0 previste lauree del previgente ordinamento o di laurea specialistica in una delle undici classi individuate dal dpr 328/2001, corrisponde il titolo di dottore agronomo e dottore forestale. La sezione \u00e8 ulteriormente ripartita nei settori agronomo e forestale, zoonomo, biotecnologico agrario. Agli iscritti alla sezione B, che \u00e8 accessibile con laurea e con alcuni diplomi universitari del vecchio ordinamento, competono i titoli di agronomo e forestale junior (accessibile con laurea di classe 7 o 25), zoonomo (laurea di classe 40) e biotecnologo agrario (laurea di classe 1).\nAlbo dei Tecnologi Alimentari.\nL'Ordine Professionale dei Tecnologi Alimentari \u00e8 stato istituito con l'attuazione della legge 18 gennaio 1994 n.59, nell'anno 2000. Sono iscritti all'Ordine i laureati in Scienze e Tecnologie Alimentari che hanno conseguito l'abilitazione all'esercizio della professione superando l'esame di stato disciplinato con decreto del Presidente della Repubblica e che presentano i requisiti prescritti dalla legge 18 gennaio 1994 n.59. Il Tecnologo Alimentare per la sua elevata preparazione tecnico-scientifica nel settore agroalimentare, possiede competenze necessarie per affrontare le diverse problematiche del settore, dai processi di trasformazione alla conservazione e distribuzione. Il TA ha una visione trasversale dei processi alimentari con competenze che spaziano dalle problematiche tecniche e gestionali dei processi di produzione agli aspetti chimico-nutrizionali degli alimenti. Tale figura professionale pu\u00f2 agevolmente inserirsi nel mercato del lavoro grazie a una preparazione orientata all'assicurazione di qualit\u00e0 e alla salvaguardia della tipicit\u00e0, nell'ottica delle pi\u00f9 avanzate tendenze del settore alimentare spaziando in diverse aree disciplinari:\nAlbo dei consulenti del lavoro.\nL'albo dei consulenti del lavoro, a decorrere dal 12 aprile 2007 richiede il requisito della laurea in discipline giuridiche, economiche o politiche; presso alcune facolt\u00e0 universitarie \u00e8 da tempo attivo il corso di laurea triennale in Scienze della Consulenza del Lavoro. Rimane salvo il necessario superamento di un esame di Stato al termine del biennio di pratica presso lo studio di un professionista abilitato."}
{"id": "227796", "revid": "122741373", "url": "https://it.wikipedia.org/wiki?curid=227796", "title": "Politecnico", "text": "Politecnico \u00e8 un termine utilizzato in Italia e in altri paesi per definire un istituto di studi superiori, come ad esempio un'universit\u00e0, autonomo dal punto di vista amministrativo e didattico, le cui facolt\u00e0 sono di ambito tecnologico, tipicamente ingegneria e architettura.\nI politecnici sono diffusi in tutto il mondo ed assumono talvolta altre denominazioni; alcuni esempi di istituti in cui si fa ricerca e didattica sulle scienze applicate sono: \"technische universit\u00e4t\" (universit\u00e0 tecnica) nei paesi di lingua tedesca, \"institute of technology\" (istituto di tecnologia) nei paesi anglosassoni, \"politechnika\" (politecnico) e \"uniwersytetu technicznego\" (universit\u00e0 tecnica) in Polonia.\nGli atenei polacchi, ai sensi della Legge del 27 luglio 2005 sull'istruzione superiore, possono avvalersi della denominazione \"politechnika\" (politecnico) se le sue unit\u00e0 didattiche (dipartimenti, facolt\u00e0) conferiscono titoli accademici in almeno sei discipline, tra le quali almeno quattro afferenti alle scienze tecniche, oppure \"uniwersytetu technicznego\" (universit\u00e0 tecnica) se le sue unit\u00e0 didattiche (dipartimenti, facolt\u00e0) conferiscono titoli accademici in almeno dieci discipline, tra le quali almeno sei afferenti alle scienze tecniche.\nAlcuni atenei, sebbene soddisfino i requisiti per qualificarsi \"uniwersytetu technicznego\" (universit\u00e0 tecnica), non utilizzano tale denominazione."}
{"id": "227803", "revid": "36426", "url": "https://it.wikipedia.org/wiki?curid=227803", "title": "Interesse legittimo", "text": "L'interesse legittimo \u00e8 una delle situazioni giuridiche soggettive riconosciute dal diritto italiano. Si tratta della pretesa di un privato a che l'amministrazione eserciti un potere pubblico in conformit\u00e0 alla legge, in modo da poter conseguire o conservare un'utilit\u00e0. L'interesse a conseguire un'utilit\u00e0 \u00e8 detto pretensivo (ad es. vincere un concorso pubblico), mentre quello a conservarla \u00e8 detto oppositivo (ad es. proteggere una propriet\u00e0 da un'espropriazione per pubblica utilit\u00e0).\nLa connessione tra l'esercizio del potere e utilit\u00e0 personale \u00e8 fondamentale: l'ordinamento, infatti, non riconosce la mera pretesa del privato alla legalit\u00e0 amministrativa. Tale connessione \u00e8 fondamentale anche per distinguere l'interesse legittimo dal diritto soggettivo: quest'ultimo, infatti, ancorch\u00e9 vantato verso una pubblica amministrazione, non richiede l'esercizio di un potere per la sua soddisfazione, ma, al limite, un comportamento rilevante sul mero piano privatistico (ad es. il pagamento di un credito).\nStoria.\nFigura tipica dell'ordinamento italiano, \u00e8 stata elaborata dalla dottrina e dalla giurisprudenza a partire dal 1889, anno in cui venne istituita la IV sezione del Consiglio di Stato.\nLa Costituzione del 1948 ne ha riconosciuto la tutelabilit\u00e0 assieme al diritto soggettivo, mentre la risarcibilit\u00e0 della lesione all'interesse legittimo \u00e8 stata ammessa dalla giurisprudenza per la prima volta con la sentenza n. 500 del 22 luglio 1999, emessa dalle Sezioni Unite della Corte di Cassazione, risarcibilit\u00e0 confermata e ampliata dalla successiva legge 21 luglio 2000, n. 205.\nSecondo la citata pronuncia n. 500/1999, l'interesse legittimo \u00e8\nDescrizione.\nNell'ordinamento italiano non esistono norme definitorie: l'espressione \"interessi legittimi\" \u00e8 comunque presente in tre articoli della Costituzione: all'art. dove \u00e8 stabilito il diritto di agire in giudizio per la difesa dei diritti (intesi come diritti soggettivi) e degli interessi legittimi, all'art.\n, in cui si stabilisce la giurisdizione del Consiglio di Stato e degli altri organi di giustizia amministrativa per la tutela degli interessi legittimi, e all'art. , dove si prevede che verso gli atti della pubblica amministrazione \u00e8 sempre ammessa la possibilit\u00e0 di tutelare questa posizione soggettiva in sede giurisdizionale.\nL'interesse legittimo ha come oggetto una utilit\u00e0 o un bene della vita che un soggetto privato mira, rispettivamente, a conservare o a conseguire tramite l'esercizio legittimo del potere amministrativo.\nNel primo caso si parla di \"interesse legittimo oppositivo\", che sorge, per esempio, nei casi di espropriazione o di imposizione di un vincolo alla propriet\u00e0; nel secondo caso di \"interesse legittimo pretensivo\", che sorge per esempio in relazione a un'autorizzazione o a una concessione necessaria per intraprendere un'attivit\u00e0. Viene contrapposto al diritto soggettivo inteso, in questo contesto, come situazione soggettiva di vantaggio riconosciuta automaticamente come degna di tutela nei riguardi sia dei privati sia della pubblica amministrazione.\nQuesta situazione giuridica, creazione del diritto italiano, \u00e8 rinvenibile anche negli ordinamenti stranieri ad alta presenza di potest\u00e0 amministrativa, ma solo in Italia \u00e8 stato scelta come criterio di riparto della giurisdizione; al di fuori dell'ordinamento italiano, dunque, l'enucleazione della categoria di interessi legittimi e la sua contrapposizione ai (rimanenti) diritti soggettivi, seppur concettualmente possibile, \u00e8 priva di qualsiasi utilit\u00e0 pratica.\nQuando la pubblica amministrazione esercita un potere pubblico pu\u00f2 incidere sulla sfera dei soggetti con cui entra in relazione, potendo anche incidere sulle loro posizioni giuridiche, indipendentemente o anche contro la volont\u00e0 di questi. La pubblica amministrazione, tuttavia incontra dei limiti nelle finalit\u00e0 (e anche nelle modalit\u00e0), finalit\u00e0 che dalla legge sono indicate e che rappresentano la giustificazione del potere attribuitole.\nLa pretesa del legittimato al rispetto di queste finalit\u00e0 e di questi limiti \u00e8 l'oggetto dell'interesse legittimo e l'ordinamento giuridico conferisce al suo titolare gli strumenti giuridici per ottenerlo. Questi strumenti si sostanziano in una serie di pretese tutelate, alle quali corrispondono puntuali adempimenti dell'amministrazione durante l'esercizio del potere e nella possibilit\u00e0 di ricorrere alla giurisdizione amministrativa per ottenere l'annullamento dell'atto amministrativo che abbia violato una qualsiasi delle regole di legalit\u00e0 o il risarcimento del danno che l'atto amministrativo illegittimo abbia provocato.\nIn dottrina la figura di questo istituto \u00e8 molto dibattuta e controverse sono le opinioni al riguardo; di seguito sono riportate alcune tra le definizioni che ne sono state date, scelte tra le pi\u00f9 originali:\nIl diritto soggettivo: aspetti e rinvio.\nPer lungo tempo, il diritto soggettivo ha rappresentato l'unica situazione suscettibile di tutela dinanzi al giudice ordinario. Forme lievi di interesse legittimo venivano vantate subito dopo l'unificazione d'Italia davanti al giudice amministrativo quando la giustizia amministrativa era organizzata nel cosiddetto \"sistema del contenzioso amministrativo\".\nNel 1865 fu approvata la legge abolitiva del contenzioso amministrativo che assegnava la tutela dei diritti politici e civili al giudice ordinario (art. 3 della legge abolitiva), mentre non individuava alcun organo giurisdizionale per la tutela degli interessi legittimi, rispetto ai quali erano previsti rimedi soltanto giustiziali, segnatamente il ricorso gerarchico e il ricorso straordinario al Re.\nDopo anni in cui ci si rese conto che la legge abolitiva aveva provocato un vuoto perch\u00e9 non affidava una tutela a quelle situazioni soggettive che non sono configurate come diritti soggettivi, fu approvata, nel 1889, la legge che istituiva la quarte sezione del Consiglio di Stato.\nTale legge non andava a stravolgere il sistema del post contenzioso amministrativo, ma andava a integrarlo. Infatti tutte le cause in cui il cittadino vantava un interesse che non era cos\u00ec forte da essere un diritto civile o politico, aveva una tutela davanti al giudice amministrativo, ergo Consiglio di Stato.\nAl Consiglio di Stato, questa volta, venivano assegnati poteri di annullamento dell'atto illegittimo, al contrario del giudice ordinario nella legge abolitiva, che disponeva solo di una pronuncia di illegittimit\u00e0 con dovere dell'amministrazione di conformarsi al giudicato.\nIn questo periodo cominci\u00f2 a essere considerato come un interesse ci\u00f2 che si faceva valere dinanzi al Consiglio di Stato. Nel linguaggio dell'epoca l'interesse legittimo era il mero interesse a opporsi all'opportunit\u00e0 e al merito dell'atto.\nCon la Costituzione l'interesse legittimo fu esaltato attraverso gli articoli 24 e 113 che lo nominano espressamente e affidano tutela davanti al giudice amministrativo.\nL'interesse legittimo oppositivo.\nLa tradizionale figura su cui si basava alle origini il processo amministrativo come giudizio di impugnazione era quella degli \"interessi legittimi oppositivi\". L'interesse oppositivo \u00e8 quella posizione soggettiva di colui che mira a mantenere una utilit\u00e0 gi\u00e0 acquisita.\nI poteri pubblici e i relativi provvedimenti che incidono negativamente sulla sfera giuridica del privato sono eterogenei, e possono riguardare:\nLa Costituzione sicuramente riconosce e garantisce tali posizioni di vantaggio, ma poi demanda alla legge ordinaria il compito di definirle e delimitarle, subordinandole ad altri interessi superindividuali come la funzione sociale della propriet\u00e0, l'utilit\u00e0 sociale dell'iniziativa economica, la tutela dell'incolumit\u00e0 individuale, ecc.\nL'ordinamento dunque predispone le norme per dirimere i conflitti che possono nascere, ad esempio, tra il diritto di propriet\u00e0 individuale e l'interesse collettivo alla costruzione di un'opera pubblica, e in particolare conferisce alla Pubblica Amministrazione il potere di espropriare, individuandone i limiti e le modalit\u00e0 di esercizio, affinch\u00e9 tale potere non si trasformi in arbitrio e prevaricazione. L'interesse oppositivo, nel caso di esempio, \u00e8 il potere di pretendere un corretto esercizio dell'azione amministrativa, quindi di pretendere l'annullamento del decreto di esproprio illegittimo con conseguente restituzione del bene espropriato \"non iure\" e \"contra ius\".\nAltre forme di interesse.\nOltre all'interesse legittimo per come sopra definito, in dottrina sono state individuate altre possibili posizioni giuridiche affini a quella dell'interesse legittimo.\nL'interesse semplice.\nL'interesse semplice \u00e8 l'interesse dei destinatari di un atto amministrativo affinch\u00e9 la Pubblica amministrazione, nell'esercizio dei suoi poteri, si attenga ai criteri di opportunit\u00e0, stabiliti come criterio generale a cui l'attivit\u00e0 dell'amministrazione si dovrebbe conformare.\nL'interesse semplice, nella generalit\u00e0 dei casi, non riceve tutela giurisdizionale. L'interesse semplice trova tutela unicamente per via amministrativa, attraverso il ricorso amministrativo gerarchico; per questo ci si riferisce a esso anche come \"interesse amministrativamente protetto\".\nL'interesse di fatto.\nL'interesse di fatto \u00e8 quell'interesse che deriva da un obbligo posto dall'ordinamento giuridico sull'attivit\u00e0 della Pubblica Amministrazione, che non \u00e8 correlato a una corrispondente posizione giuridica rilevante; si tratta di doveri, come ad esempio il dovere di manutenere la rete stradale, posti in capo alla Pubblica Amministrazione a vantaggio di tutta la collettivit\u00e0 indifferenziata, e non di un singolo individuo o di una collettivit\u00e0 individuabile di soggetti giuridici.\nQuesti interessi non ricevono alcuna tutela giurisdizionale. Vi sono, per\u00f2, alcune eccezioni a questo principio, tra cui:\nL'interesse collettivo.\nL'interesse collettivo \u00e8 l'omogenea pretesa di un gruppo organizzato di persone, nell'ambito di una collettivit\u00e0 pi\u00f9 ampia o della stessa collettivit\u00e0 generale, a fronte dell'attivit\u00e0 della pubblica amministrazione.\nNegli anni settanta, Giannini oper\u00f2 una distinzione concettuale tra:\nL'interesse diffuso.\nA differenza dall'interesse collettivo, gli interessi diffusi sono comuni a individui di una formazione sociale non organizzata e non individuabile autonomamente. L'interesse diffuso pu\u00f2 definirsi quindi come un interesse che appartiene ad un gruppo (non omogeneo) pi\u00f9 o meno ampio di soggetti che ha ad oggetto un bene o un servizio destinato ad uso collettivo, dal quale il gruppo trae una particolare utilit\u00e0 o un particolare vantaggio (R. Galli). \nEsempi di interesse diffuso possono essere la tutela dell'ambiente e la tutela del consumatore.\nLa legge n. 241 del 1990 ha preso in considerazione questi interessi quando all'articolo 9 ha previsto la facolt\u00e0 dei portatori di interessi diffusi a costituirsi in associazioni o comitati al fine di intervenire nei procedimenti amministrativi dai quali possa derivare loro pregiudizio.\nL'interesse legittimo pretensivo.\nNell'interesse legittimo pretensivo il soggetto mira a ottenere una posizione di vantaggio grazie a un'attivit\u00e0 della Pubblica Amministrazione che incida in modo favorevole sulla sua situazione soggettiva (ad es. la concessione di una licenza per aprire un esercizio commerciale).\nL'interesse legittimo pretensivo \u00e8 una posizione giuridica molto affine al diritto soggettivo, con il quale ha diversi punti di contatto. Il confine ontologico tra le due figure addirittura scompare nell'ambito della giurisdizione esclusiva del giudice amministrativo.\nSostanzialmente, l'interesse pretensivo consiste nel potere di pretendere una utilit\u00e0 derivante dal legittimo esercizio di una pubblica potest\u00e0.\nL'interesse legittimo oppositivo.\nNell'interesse legittimo oppositivo la soddisfazione del soggetto si realizza attraverso il mancato esercizio del potere della Pubblica Amministrazione che potrebbe cagionargli una vicenda giuridica svantaggiosa (esempio tipico \u00e8 l'opposizione all'ordinanza di demolizione).\nRisarcibilit\u00e0.\nFino agli anni novanta del XX secolo la lesione di un interesse legittimo a opera di un provvedimento amministrativo invalido trovava tutela esclusivamente attraverso l'azione di annullamento da proporre innanzi al giudice amministrativo.\nIn seguito alla sentenza della Corte di Cassazione n. 500/1999, \u00e8 venuto meno il principio tradizionale che limitava l'area della risarcibilit\u00e0 nei rapporti tra cittadino e pubblica amministrazione alla lesione di diritti soggettivi. L'azione risarcitoria pu\u00f2 essere dunque proposta, come prevede ora espressamente la normativa sulla giustizia amministrativa, anche in caso di lesione dell'interesse legittimo.\nLa tesi dell'irrisarcibilit\u00e0 si fondava sull'assunto dell'inapplicabilit\u00e0 della normativa contenuta nell'art. 2043 del codice civile rispetto ai casi di lesione di interessi legittimi.\nI motivi dell'inapplicabilit\u00e0 sono giustificati dal punto di vista del diritto processuale nel senso che unico giudice competente a dichiarare il risarcimento \u00e8 il giudice ordinario che per\u00f2 \u00e8 competente per i diritti soggettivi e non per gli interessi legittimi, e ci\u00f2 perch\u00e9, dal punto di vista del diritto sostanziale, l'interpretazione - classica - data dell'art.2043 del c.c. \u00e8 stata orientata solo verso la risarcibilit\u00e0 dei diritti e non degli interessi.\nIn questo modo, una tutela risarcitoria indiretta degli interessi legittimi, veniva riconosciuta dalla giurisprudenza solo in relazione ai cosiddetti interessi legittimi \"oppositivi\" (che si concretano nell'interesse alla conservazione di un bene o di una situazione di vantaggio a fronte di un atto amministrativo sfavorevole) e non anche in difesa degli interessi legittimi \"pretensivi\" (che rappresentano l'interesse al conseguimento di una situazione di vantaggio). Inoltre, doveva prima intervenire l'annullamento dell'atto illegittimo da parte del giudice amministrativo (cosiddetta \"condizione di pregiudizialit\u00e0 amministrativa\") e solo successivamente si poteva proporre domanda al giudice ordinario per ottenere il risarcimento del danno da lesione dell'interesse legittimo.\nLa sentenza della Cassazione SS.UU. n. 500/99 ha invece recepito un orientamento che, dapprima solo espressione dell'elaborazione dottrinale, era stato successivamente accolto nell'ordinamento giuridico con il Decreto Legislativo n. 80 del 1998, che ha previsto, per la prima volta, la risarcibilit\u00e0 dell'interesse legittimo leso, nei campi dell'edilizia, dell'urbanistica e dei servizi pubblici.\nTale sentenza afferma che \u00e8 legittimo chiedere al giudice ordinario il risarcimento del danno causato da lesione di interesse legittimo, indipendentemente dal preventivo annullamento dell'atto stesso da parte del giudice amministrativo.\nPer la prima volta anche gli interessi legittimi pretensivi ricevono tutela, infatti, anche per essi \u00e8 possibile ricorrere al giudice ordinario per il risarcimento.\nInfine, nel caso di materia attribuita alla giurisdizione esclusiva del giudice amministrativo, la tutela risarcitoria per gli interessi legittimi pretensivi e oppositivi, \u00e8 affidata allo stesso giudice.\nInoltre con la legge del 10 agosto del 2000, n. 205, ampliando i poteri del Giudice amministrativo, il legislatore ha previsto - modificando l'art 35, comma 4 del D.Lgs. n. 80/1998 - la possibilit\u00e0 per questo di disporre il risarcimento della lesione all'interesse legittimo, in tutte le materie rientranti nella sua giurisdizione e non solo in quelle precedentemente previste (edilizia, urbanistica, servizi pubblici) dallo stesso decreto.\nNel 2018 il Consiglio di Stato, investito di una questione riguardante un cittadino escluso da una graduatoria per l'accesso alla polizia penitenziaria, ha statuito che affinch\u00e9 possa esservi il risarcimento ex art 2043 non basta un comportamento illegittimo della pubblica amministrazione, ma \u00e8 necessario che risulti leso il bene della vita al quale il soggetto aspira.\nIn base alla previsione contenuta nell'art. 6, comma 2, della legge n. 205 del 2000 le controversie concernenti diritti soggettivi devolute alla giurisdizione del giudice amministrativo possono essere risolte mediante arbitrato rituale di diritto.\nL'art. 8, 1\u00ba e 2\u00ba comma, della stessa legge n. 205/2000 prevede poi che solo nelle controversie devolute alla giurisdizione esclusiva del giudice amministrativo aventi a oggetto diritti soggettivi di natura patrimoniale possono trovare applicazione le disposizioni processuali civili sul procedimento per ingiunzione.\nQueste norme sull'arbitrato e sul procedimento ingiuntivo contenute nella legge di riforma del processo amministrativo mostrano che, seppur nella evoluzione legislativa complessiva tendente ad appiattire la distinzione fra interessi legittimi e diritti soggettivi, permane invariata la necessit\u00e0 di una distinzione fra i due concetti. Su questo terreno dunque hanno ancora senso le varie teorie nozionistiche e classificatorie sul concetto di interesse legittimo elaborate nel corso della lunga esperienza dottrinale e giurisprudenziale in tema di giustizia amministrativa.\nInteresse legittimo di diritto privato.\nTradizionalmente, l'interesse legittimo si colloca nella fase dinamica dell'esercizio del potere pubblico e contrassegna la posizione del soggetto privato nei suoi rapporti con la Pubblica Amministrazione che agisce come autorit\u00e0.\nNel sistema di diritto privato italiano, la figura dell'interesse legittimo ha stentato ad affermarsi a causa della centralit\u00e0 della categoria dei diritti soggettivi.\nAl principio del secolo scorso, in dottrina si negava l'ammissibilit\u00e0 di interessi legittimi al di fuori della sfera pubblicistica e si ravvisavano nell'area del diritto comune \"esclusivamente\" diritti soggettivi. Due autori, Giampietro Chironi e Luigi Abello, nel \"Trattato di diritto civile\" (Torino, 1904, vol. I, pag. 128 e segg.) per la prima volta, studiando la struttura del diritto soggettivo ne individuarono gli elementi costitutivi (soggetto, oggetto, contenuto, tutela) ed evidenziarono che i soggetti privati possono ricevere tutela diretta o indiretta a seconda che il rapporto intercorra con un altro privato o con un'Amministrazione pubblica che agisce in veste di autorit\u00e0. L'unica ipotesi individuata dai due Autori era nell'ambito dei rapporti familiari, laddove la legge attribuisce ai genitori determinati poteri da esercitare in veste di autorit\u00e0 privata nei confronti dei figli, per finalit\u00e0 di importanza collettiva e sociale.\nNel 1921, Francesco Ferrara riprende la tesi elaborata da Chironi e ribadisce l'esistenza di situazioni protette in modo diretto e immediato, e di altre situazioni la cui tutela dipende da altri interessi di portata maggiore che trascendono la sfera del singolo.\nUn decennio pi\u00f9 tardi, Francesco Carnelutti e Federico Cammeo (1936) approfondiscono la visione processuale del problema e affermano che gli interessi legittimi nel diritto privato, occasionalmente protetti cos\u00ec come nel diritto pubblico, godono di tutela \"se\" e \"nella misura in cui\" sono tutelati gli interessi altrui, con la conseguenza che l'azione giudiziale sarebbe inammissibile non per la mancanza di interesse processuale al ricorso, bens\u00ec per il difetto di una situazione protetta, ossia normativamente qualificata."}
{"id": "227804", "revid": "1924342", "url": "https://it.wikipedia.org/wiki?curid=227804", "title": "A piedi nudi nel parco", "text": ""}
{"id": "227807", "revid": "1305772", "url": "https://it.wikipedia.org/wiki?curid=227807", "title": "Milagro", "text": ""}
{"id": "227812", "revid": "599013", "url": "https://it.wikipedia.org/wiki?curid=227812", "title": "L'uomo che sussurrava ai cavalli", "text": "Il titolo L'uomo che sussurrava ai cavalli (\"The Horse Whisperer\") pu\u00f2 riferirsi a due opere:"}
{"id": "227813", "revid": "71155", "url": "https://it.wikipedia.org/wiki?curid=227813", "title": "Waylon Smithers", "text": "Waylon J. Smithers, Jr. \u00e8 un personaggio della serie animata \"I Simpson\".\nBiografia.\nAl suo esordio nella serie appare come un afroamericano dai capelli blu, ma poi acquista subito la pelle gialla.\n\u00c8 l'assistente tuttofare del signor Burns, proprietario della centrale nucleare di Springfield nonch\u00e9 persona pi\u00f9 anziana e ricca della citt\u00e0. Dato che l'anziano miliardario non riesce neanche a muovere una penna da solo, Smithers sta con lui sia in ufficio, dove tiene a bada i dipendenti, sia a casa dove gli prepara i pasti, lo lava, gli fa da autista, da cameriere e da governante. Smithers dunque svolge qualunque tipo di lavoro per Burns, di cui \u00e8 perdutamente innamorato: nella puntata in cui si presenta la minaccia di un'apocalisse sulla citt\u00e0, Smithers si dichiara apertamente, appena prima di scoprire che l'apocalisse non ci sarebbe stata.\nRicorrenti sono quindi le situazioni in cui manifesta questo suo amore: in un suo sogno Burns entra di notte dalla finestra volando, mentre un'altra volta Smithers, pensando alla festa di compleanno che ha sempre desiderato, immagina una torta da cui esce il signor Burns nudo. Nell'episodio \"Lisa contro Malibu Stacy\", Smithers accende il proprio computer su cui appare subito un'immagine animata di Burns, che dice con voce sensuale: \"Salve Smithers. Sei molto bravo nell'accendermi...\".\nNell'episodio \"Il fanciullo interiore di Bart\", nel quale l'intera Springfield si libera da schemi e catene, Smithers durante la festa finale si fa avanti con: \"Approfitto dell'atmosfera, signore, per dirle che... Io l'amo!\". Burns gli rivolge uno sguardo confuso, Smithers aggiunge: \"...l'amo con quei colori, signore!\"; subito si allontana sussurrando: \"il momento giusto era nella rimessa della barca!\".\n\u00c8 inoltre il pi\u00f9 grande collezionista mondiale di Malibu Stacy (una bambola parodia della Barbie). Questa sua passione \u00e8 evidente anche dalla puntata \"Homer si gioca la dignit\u00e0\", in cui recita in un musical dedicato alla bambola.\nNonostante tutto ci\u00f2, nell'episodio \"I segreti di un matrimonio felice\", Smithers afferma di essere stato sposato e di aver divorziato; infatti non ha saputo mantenere in piedi il matrimonio perch\u00e9 infatuato del suo capo. Inoltre, nella puntata in cui Bart e Lisa possono vedersi nel futuro (grazie ad un congegno inventato dal professor Frink) Bart si ritrova a casa di Montgomery Burns, e Smithers entra sulla scena accompagnato da una bellissima donna, presentata come sua fidanzata. Bart allude alla sua presunta omosessualit\u00e0, ma Smithers la nega, affermando di non essere pi\u00f9 un \"deviato\" grazie ad una iniezione che deve farsi ogni 10 minuti (di cui Smithers d\u00e0 subito una dimostrazione, seguita dall'urlo \"Amo le poppe!!!\").\nIn un'altra puntata ancora lo troviamo addirittura impegnato in un tentativo di \"abbordaggio\" nei confronti di Marge: vestito da cowboy, la invitava a ballare una quadriglia, adoperando un tono di voce fra l'altro molto pi\u00f9 basso e maschile di quello usato di solito.\nSebbene il suo orientamento sessuale non sia mai stato dichiarato ufficialmente, tutto lascia pensare che Smithers sia gay. Ad esempio, nella puntata \"La fobia di Homer\" d\u00e0 segni di gelosia quando incontra il suo amico gay John in compagnia di Marge, Lisa e Bart. Nella puntata \"Homer lo Smithers\", giunge anche ad essere invidioso di Homer Simpson, che lo sostituisce per un po' e costringe Burns a cavarsela da solo. Ma Smithers, tornato dalla vacanza in un villaggio gay, riesce a far tornare il capo dipendente in tutto e per tutto da lui.\nIn una puntata si scopre che suo padre Smithers Sr. mor\u00ec nella centrale nucleare (poi ritrovato cadavere da Homer nel laghetto nelle vicinanze della centrale nucleare) e da allora Burns si prese cura del figlio neonato, raccontandogli che il padre fu ucciso in Amazzonia da una trib\u00f9 di donne selvagge. Si suppone che questo abbia influito sull'orientamento sessuale di Smithers, anche perch\u00e9 Burns, dopo aver confessato la verit\u00e0, chiede se il falso racconto lo abbia traumatizzato e Smithers afferma titubante \"Non lo sapremo mai signore...\". In una puntata, si scopre infatti che Smithers ha un vero e proprio terrore per le donne. \nNel \"138\u00ba episodio spettacolare\" viene detto che \u00e8 celibe.\nDoppiaggio italiano.\nSmithers \u00e8 stato doppiato da Vittorio Amandola nelle prime nove stagioni, nelle stagioni 10-13 da Maurizio Reti, poi di nuovo da Amandola dalla stagione 14 fino alla ventesima. Dopo la morte di Amandola (2010), Smithers \u00e8 doppiato da Pasquale Anselmo.\nAnalisi del personaggio.\nLa sua omosessualit\u00e0 nota ma non dichiarata \u00e8 stata per molto tempo una gag ricorrente nella serie, fino al coming out nell'episodio della ventisettesima stagione \"La gabbia di Burns\" (2016). \nNell'episodio della trentatreesima stagione \"Portrait Of A Lackey On Fire\" (2021) ha la sua prima relazione. La puntata \u00e8 stata scritta da Rob LaZebnik e dal figlio Johnny. Johnny LaZebnik, lui stesso gay, aveva ispirato il padre nello scrivere l'episodio del coming out, e in riferimento a questo episodio ha detto che riteneva importante mostrare la realt\u00e0 di una relazione omosessuale, con personaggi con una certa profondit\u00e0 e non semplici espedienti comici. "}
{"id": "227814", "revid": "834", "url": "https://it.wikipedia.org/wiki?curid=227814", "title": "Intel Turbo Memory", "text": "La Intel Turbo Memory (precedentemente conosciuta anche con il nome in codice Robson) \u00e8 una tecnologia sviluppata da Intel che, nelle intenzioni del produttore, \u00e8 destinata a cambiare radicalmente le prestazioni dei PC portatili nell'utilizzo quotidiano a partire dal 2007.\nTurbo Memory anche per il settore desktop.\nA marzo 2006 Intel aveva annunciato anche Snowgrass, una tecnologia molto simile a Robson, ma pensata espressamente per essere integrata nelle motherboard desktop. Successivamente per\u00f2 non \u00e8 quasi pi\u00f9 stata menzionata da parte del produttore, tanto che sembrava quasi che l'idea iniziale di integrare tale tecnologia anche nei prodotti destinati a settori diversi da quello mobile, fosse stata abbandonata. Con la presentazione della famiglia di chipset Eaglelake (avvenuta il 3 giugno 2008) per\u00f2, \u00e8 arrivato anche il nuovo southbridge ICH10 che integra proprio la tecnologia Turbo Memory nella sua variante Snowgrass; una profonda differenza con la versione mobile Robson (almeno rispetto alla sua prima versione) \u00e8 costituita dalla funzionalit\u00e0 \"user pinning\" che in sostanza consente di selezionare le applicazioni che sfrutteranno tale tecnologia.\nPrincipi di funzionamento.\nGi\u00e0 ai tempi dei primi annunci di questa tecnologia Intel la chiamava \"Robson NVM Cache Technology\" a sottolineare come essa sia basata sull'utilizzo di una particolare memoria di sistema non volatile che opera in maniera analoga ad una cache. Questa memoria, registrando al proprio interno le informazioni e i dati che vengono tipicamente richiesti dal sistema, permette di velocizzarne l'esecuzione essendo di gran lunga pi\u00f9 veloce degli hard disk moderni, i quali sarebbero mantenuti come grande memoria dati del sistema. La conseguenza \u00e8 una risposta maggiormente pronta da parte del sistema e attese molto pi\u00f9 ridotte nell'esecuzione delle ordinarie operazioni (Intel parla in questo caso di \"Application Boost\" da parte della tecnologia Robson), nonch\u00e9 il vantaggio di precaricare il sistema operativo diminuendo le attese all'accensione di quest'ultimo (in questo caso invece si parla di \"Ready Disk\"). I test hanno evidenziato che l'avvio del sistema operativo viene ridotto della met\u00e0 rispetto all'utilizzo del solo disco rigido, circa 30 secondi. Intel ha dichiarato che, nelle sue intenzioni, l'utilizzo di Robson dovrebbe consentire di aprire qualunque applicazione in un tempo ridotto della met\u00e0 rispetto a quello necessario senza l'utilizzo di questa memoria aggiuntiva, e il ripristino dallo stato di \"sospensione\" di un notebook dovrebbe avvenire anch'esso ridotto del 50%. A sostegno della sua tesi Intel ha evidenziato come le prestazioni dei processori negli ultimi 10 anni siano aumentate di ben 30 volte, mentre quelle degli hard disk solo di 1,5 volte.\nIn aggiunta ai vantaggi \"velocistici\" ve ne sono anche dal punto di vista della vita utile dell'hard disk che subirebbe un numero di accessi decisamente ridotto, con la possibilit\u00e0 addirittura di spegnere, in certi frangenti, tale unit\u00e0 per poi riaccenderla o per accedere a dati non contenuti nella memoria flash oppure per scriverci in un'unica volta una serie di files accumulati durante l'utilizzo del computer, invece che scriverli uno alla volta come accade nei sistemi sprovvisti della tecnologia Robson. Gli hard disk odierni possono consumare infatti fino al 20% su un sistema medio. Se la memoria flash pu\u00f2 immagazzinare tutti i piccoli file a cui ha accesso in modo permanente il computer, l'hard disk sar\u00e0 chiamato in causa meno frequentemente, tramutando i minori consumi in 15-30 minuti in pi\u00f9 di batteria disponibili.\nImplementazione hardware.\nDal punto di vista hardware si tratta di un connubio tra parte hardware e software che prevede l'utilizzo di una memoria NAND Flash con capacit\u00e0 variabile da 64 MB sino a 4 GB, un nuovo controller e driver appositamente sviluppati che effettuano un \"pre-caching\" (ovvero un \"pre-caricamanento\") delle informazioni che potranno essere richieste dall'utilizzatore dall'hard disk in questa memoria.\nNella dimostrazione fatta da Intel ad ottobre 2005, tale memoria era collegata al PC portatile per mezzo di uno slot mini-PCI; \u00e8 presumibile per\u00f2 che a breve questo verr\u00e0 soppiantato da uno di tipo mini-PCI Express, in grado di fornire una superiore banda passante complessiva al sistema. Sono previste inoltre implementazioni direttamente sulla motherboard e in futuro, quando il processo di miniaturizzazione lo consentir\u00e0, addirittura integrate nel southbridge del chipset.\nIl chipset della scheda madre agir\u00e0 come controllore del traffico coordinando il flusso di bit verso Robson sul BUS PCI Express.\nI primi risultati mostrati da Intel.\nNel corso della dimostrazione citata in precedenza, utilizzando un quantitativo di memoria Flash da 512 MB (dimensione consigliata da Intel come ottima nel rapporto costo/prestazioni), il sistema con tecnologia Robson era stato in grado di avviare un'applicazione dopo 2,9 secondi dal comando dato dall'utente. La stessa operazione, in un notebook identico ma sprovvisto di tale tecnologia, ha richiesto 8 secondi di tempo.\nAl Computex di Taipei di giugno 2006 una nuova dimostrazione da parte di Intel riguard\u00f2 la versione beta di Windows Vista in cui venivano aperti dozzine di programmi e pi\u00f9 task. Su un sistema normale l'avvio di tutti i programmi ha richiesto 2 minuti e 45 secondi, sul sistema dotato della tecnologia Robson solamente 1 minuto e 10 secondi. \u00c8 necessario tenere presente per\u00f2 che la versione di Windows Vista utilizzata era una vecchia beta, in quanto l'ultima versione disponibile presenta una serie di problemi di stabilit\u00e0. Sembra quindi che sia necessario ancora molto lavoro da parte sia di Intel che di Microsoft per riuscire a rendere l'utilizzo di questa tecnologia disponibile al vasto pubblico.\nL'arrivo di Robson sul mercato.\nIntel ha deciso di implementare la tecnologia Robson nella piattaforma mobile per i sistemi Centrino Pro basati sul processore Core 2 Duo con core Merom, il successore della CPU Yonah alla base dei primi processori dual core destinati ai portatili, Core Duo. Tale piattaforma, destinata a prendere il posto della precedente Napa, \u00e8 conosciuta con il nome di Santa Rosa ed \u00e8 arrivata sui mercati nel mese di marzo 2007. Malgrado gli iniziali problemi di compatibilit\u00e0 con le versioni preliminari di Windows Vista, Intel ha dichiarato che ormai tutti i problemi sono stati risolti.\nIl costo di implementazione della tecnologia Turbo Memory, da parte dei produttori, dovrebbe partire da circa 20 $ per il modello con meno memoria (512 MB), di conseguenza non dovrebbero esserci grossi rincari per quanto riguarda i consumatori finali.\nPer quanto riguarda l'implementazione per il mondo dei Mactel, ovvero gli ultimi sistemi di Apple basati sul processore Core Duo di Intel, a fine 2006 \u00e8 stato annunciato che anche le future soluzioni della casa della mela utilizzeranno la tecnologia Turbo Memory.\nCritiche alla reale utilit\u00e0 della tecnologia Turbo Memory.\nI principali oppositori di questa tecnologia contestano il fatto che la sua reale utilit\u00e0 diverrebbe visibile solo in presenza di un limitato quantitativo di memoria RAM, dato che lavora in congiunzione con il file di SWAP su disco, molto utilizzato in caso di poca RAM disponibile. L'attuale costo della RAM non giustificherebbe l'utilizzo di una memoria di questo tipo, dato che a parit\u00e0 di costo si possono ottenere migliori risultati con un maggiore quantitativo di RAM. Inoltre le memorie flash, quanto meno quelle non appartenenti alle ultime generazioni, hanno un ciclo di vita (inteso come numero di letture e scritture possibili prima di un problema fisico) di diversi ordini di grandezza inferiore al ciclo di vita dei normali dischi rigidi, sebbene gli ultimi algoritmi statistici consentano di aggirare tale limitazione in maniera abbastanza efficace.\nProgetti simili di altre case.\nIntel non \u00e8 la sola compagnia che sta sperimentando la memoria flash per incrementare le prestazioni e ridurre i consumi energetici. Per esempio, Samsung ha svelato un hard disk ibrido nel corso del 2005 che combina fino a 1 GB di memoria flash con gli hard disk tradizionali. A giugno 2006 anche Seagate ha annunciato lo sviluppo di un hard disk ibrido in tutto analogo a quello di Samsung.\nTurbo Memory funziona in abbinamento al nuovo sistema operativo di Microsoft, appoggiandosi alla caratteristica \"SuperFetch\" di Windows Vista, la quale carica precedentemente le librerie di sistema pi\u00f9 utilizzate durante il normale avvio del sistema operativo. In realt\u00e0 la tecnologia Microsoft \u00e8 in grado di utilizzare anche le periferiche di archiviazione, come le chiavette USB, che possono essere utilizzate per estendere lo spazio di memoria virtuale del computer, cio\u00e8 come cache di sistema.\nIntel: perch\u00e9 Turbo Memory \u00e8 migliore delle altre tecnologie analoghe.\nSulla scia delle dichiarazioni di Samsung e Microsoft, Intel ha voluto sottolineare come la tecnologia Turbo Memory permetta di fruire di tutte le funzionalit\u00e0, legate all'uso di memoria flash, integrate in Windows Vista, contemporaneamente.\nConfronto con i dischi ibridi.\nIl primo vantaggio risiede nella possibilit\u00e0 di sfruttare i benefici del ReadyDrive senza disporre di un disco ibrido. Allo stesso tempo il quantitativo di memoria fungerebbe anche da cache di sistema, rendendo di fatto inutile l'utilizzo di periferiche esterne. Altro vantaggio consisterebbe nell'aggiornabilit\u00e0 dei moduli Robson, inseriti sulla scheda madre in stile modulo RAM e non saldato. Questo permetterebbe l'aggiornamento del quantitativo di memoria, qualora vi fosse l'esigenza di qualcosa in pi\u00f9.\nConfronto con le chiavette USB.\nL'interfaccia di tipo PCI-Express attraverso cui viene collegato il modulo Robson \u00e8 nettamente pi\u00f9 veloce di qualsiasi soluzione su chiavetta USB che si deve \"accontentare\" del pi\u00f9 lento standard USB 2.0. Anche il consumo energetico \u00e8 nettamente a favore della soluzione integrata, essendo ridotto a 1/3 rispetto a quello richiesto dalle unit\u00e0 esterne. Con il modulo Intel inoltre non \u00e8 previsto un intervento da parte dell'utente per collegare o scollegare la periferica come nel caso delle chiavette USB.\nLa versione desktop di Robson: Snowgrass.\nCome accennato sopra, la versione desktop del modulo Robson, che dovrebbe comunque chiamarsi commercialmente Turbo Memory, dovrebbe arrivare solo tra la fine del 2007 e l'inizio del 2008. Le indiscrezioni affermano infatti che Intel non sarebbe soddisfatta delle prestazioni, ravvisando alcuni problemi con BIOS e driver, che l'avrebbero indotta a posticipare il lancio proponendo direttamente la versione 1.5 della tecnologia."}
{"id": "227815", "revid": "6429", "url": "https://it.wikipedia.org/wiki?curid=227815", "title": "Reificazione (informatica)", "text": "In informatica, la reificazione \u00e8 il processo tramite cui un concetto astratto viene trasformato in un modello dei dati o altri oggetti creati tramite un linguaggio di programmazione. Un oggetto computabile/indirizzabile, detto \"risorsa\", viene creato nel sistema per incapsulare un oggetto non computabile o indirizzabile.\nInformalmente, reificare un concetto o comportamento astratti significa renderli un \"first-class object\", come un tipo, un oggetto, un'entit\u00e0 o un valore, ovvero una qualche struttura che supporti le operazioni pi\u00f9 comuni, quali l'essere passata come argomento, restituita da una funzione o assegnata ad una variabile.\nLa reificazione \u00e8 una tecnica molto comune nel paradigma orientato agli oggetti, in analisi concettuale e nella rappresentazione della conoscenza.\nReificazione e linguaggi riflessivi.\nNel contesto dei linguaggi di programmazione, la reificazione \u00e8 il processo tramite cui taluni aspetti del programma o del linguaggio programmazione, che altrimenti sarebbero impliciti nel codice compilato e a tempo di esecuzione, vengono espressi dal linguaggio stesso. Tramite la reificazione, il programma pu\u00f2 analizzare tutti questi aspetti come dati ordinari. Nei linguaggi riflessivi, il referente (ovvero la struttura creata tramite reificazione) \u00e8 causalmente connesso all'aspetto reificato, in modo che una modifica del primo riguardi anche il secondo.\nLa reificazione, almeno parzialmente, pu\u00f2 essere espressa nell'utilizzo di vari linguaggi:\n document.myform.object1.value=0\n document.myform.object2.value=0\n document.myform.object3.value=0\n In questo modo, come si pu\u00f2 notare \u00e8 molto semplice manipolare gli oggetti senza utilizzare direttamente i nomi delle variabili, bens\u00ec ricavandoli dinamicamente.\nReificazione dei dati e \"refinement\".\nNel metodo formale VDM, la reificazione \u00e8 detta \"refinement\" (\"raffinamento\"). Il \"data refinement\" consiste nel sostituire il tipo di dati astratto usato nella progettazione di un algoritmo o di un sistema con una rispettiva struttura dati concreta.\nReificazione nella modellazione concettuale.\nLa reificazione \u00e8 largamente impiegata nella modellazione concettuale. Reificare una relazione significa rappresentarla come un'entit\u00e0.\nPer esempio, considerando la relazione codice_4, un'istanza di codice_5 rappresenta il fatto che una persona sia membro di un comitato. La figura in basso raffigura un esempio di istanze della relazione in forma tabulare. La reificazione della relazione codice_5 consiste nel trasformarla in un'entit\u00e0 codice_7, la quale, tramite due relazioni \"ad hoc\" codice_8 e codice_9 viene collegata, rispettivamente, alle entit\u00e0 codice_10 e codice_11.\nNel contesto della modellazione dei dati, reificare una relazione \u00e8 indispensabile quando si vuole trattare la relazione stessa come un'entit\u00e0. Nell'esempio sopra, l'uso dell'entit\u00e0 codice_7 potrebbe servire a definire la relazione che indica quale persona stabilisce l'appartenenza di un'altra persona ad un comitato, ovvero codice_13.\nNel contesto dell'implementazione di una base di dati, la reificazione \u00e8 necessaria quando la relazione non ha vincoli di cardinalit\u00e0. Nell'esempio sopra, una persona pu\u00f2 essere membro di pi\u00f9 comitati, e un comitato pu\u00f2 avere pi\u00f9 membri. Questa situazione non \u00e8 esprimibile n\u00e9 integrando la relazione nella tabella codice_10 (tramite un eventuale attributo codice_15) n\u00e9 integrandola nella tabella codice_11 (tramite un eventuale attributo codice_17), in quanto un attributo pu\u00f2 contenere un solo valore. La soluzione pi\u00f9 semplice \u00e8 inserire tutte le istanze della relazione codice_5 in una tabella codice_7 avente due attributi, codice_20 e codice_21, imponendo i necessari vincoli di \"foreign key\" verso le tabelle codice_10 e codice_11, rispettivamente.\nAnalogamente, anche gli attributi di un'entit\u00e0 possono essere reificati, qualora siano troppo complessi.\nUML fornisce il costrutto \"association class\" per definire le relazioni reificate. Tale costrutto \u00e8 sia di tipo \"classe\" che \"associazione\".\nReificazione nel Web semantico.\nRDF e OWL.\nNei linguaggi per il Web semantico, come Resource Description Framework (RDF) e Web Ontology Language (OWL), ogni affermazione (\"statement\") \u00e8 costituita da una relazione binaria, formata da soggetto, predicato e oggetto. Uno \"statement\" viene utilizzato per collegare due risorse o una risorsa e un valore. Talvolta, tuttavia, pu\u00f2 essere necessario esprimere predicati riguardanti la stessa relazione. Ad esempio, potremmo voler rappresentare alcune propriet\u00e0 della relazione stessa, come il suo grado di affidabilit\u00e0, la sua rilevanza, la forza con cui soggetto e oggetto sono connessi, ecc.\nSeguendo l'esempio sui comitati riportato nella sezione sulla modellazione concettuale, una particolare persona pu\u00f2 essere indicata con codice_24, e un particolare comitato codice_25. La tripla RDF descrivente il fatto che codice_26 \u00e8 membro di codice_27 \u00e8 la seguente:\n person:p1 ex:AppartieneA ex:c1 .\nSi considerino ora i due seguenti casi:\nNel primo caso si pu\u00f2 attuare la classica reificazione (come sopra):\n ex:Appartenenza rdf:type owl:Class .\n ex:appartenenza0004 rdf:type ex:Appartenenza .\n ex:appartenenza0004 ex:dellaPersona persona:p1 .\n ex:appartenenza0004 ex:nelComitato ex:c1 .\n person:p2 ex:nomina ex:appartenenza0004 . \nNel secondo caso, si necessita di esprimere affermazioni riguardanti lo \"statement\" stesso. Per far ci\u00f2, RDF fornisce un vocabolario dedicato alla descrizione degli \"statement\", costituito dal tipo codice_28 e dalle propriet\u00e0 codice_29, codice_30, e codice_31.\n ex:appartenenza0004Stat rdf:type rdf:Statement .\n ex:appartenenza0004Stat rdf:subject person:p1 .\n ex:appartenenza0004Stat rdf:predicate committee:AppartieneA . \n ex:appartenenza0004Stat rdf:object ex:c1 .\nQueste quattro triple indicano che la risorsa indicata con codice_32 \u00e8 uno \"statement\" RDF, che il soggetto di tale \"statement\" si riferisce alla risorsa identificata con codice_33, il predicato alla risorsa identificata con codice_34 e l'oggetto alla risorsa identificata con codice_25. Utilizzando la reificazione secondo tale convenzione, possiamo successivamente esprimere il fatto che codice_36 ha aggiunto la suddetta affermazione nella base di dati:\n person:p3 ex:aggiungeNelDB ex:appartenenza0004Stat ."}
{"id": "227816", "revid": "1728", "url": "https://it.wikipedia.org/wiki?curid=227816", "title": "San Paolo fuori le Mura", "text": ""}
{"id": "227817", "revid": "729019", "url": "https://it.wikipedia.org/wiki?curid=227817", "title": "Walter Model", "text": "\u00c8 considerato uno tra i pi\u00f9 energici e combattivi generali tedeschi della seconda guerra mondiale, particolarmente abile nella tattica difensiva.\nMolto apprezzato dallo stesso Adolf Hitler, che lo defin\u00ec in pi\u00f9 occasioni \"il mio miglior feldmaresciallo\", Model si distinse prima alla testa di unit\u00e0 corazzate e poi al comando di armate e gruppi d'armate sia all'est che all'ovest, dove mise in mostra grande determinazione e notevoli capacit\u00e0 operative riuscendo in numerose circostanze a risolvere favorevolmente situazioni di grave difficolt\u00e0 per il fronte tedesco. Negli ultimi giorni della guerra, circondato con le sue truppe nella sacca della Ruhr, prefer\u00ec suicidarsi per non cadere prigioniero del nemico.\nBiografia.\nLa prima guerra mondiale.\nNato nel 1891 a Genthin in Sassonia, Model proveniva da una famiglia della piccola borghesia luterana. Non apparteneva quindi a quell'aristocrazia militare che aveva per anni costituito il nerbo dello Stato maggiore prussiano. Nel 1908 entr\u00f2 nell'accademia militare (\"Kriegsschule\") di Neisse. In quel contesto, Model si distinse come uno dei cadetti pi\u00f9 brillanti del suo corso, ottenendo la promozione al grado di \"Leutnant\" (tenente).\nNel 1910 fu assegnato al 6\u00ba Battaglione brandeburghese del 52\u00ba Reggimento di fanteria, dove ricopr\u00ec gli incarichi di aiutante di battaglione e poi di aiutante di reggimento. Con quest'unit\u00e0 prese parte alla prima guerra mondiale sul fronte occidentale, partecipando alle prime fasi della Battaglia di Verdun. I suoi meriti sul campo lo portarono, nel 1916, ad essere destinato al corso accelerato per ufficiali di Stato maggiore, e a ricoprire vari incarichi di Stato maggiore a livello di brigata, oltre che a una breve missione nell'Impero ottomano, alleato della Germania durante la Grande Guerra. In Turchia fu insignito, per il suo aiuto alle truppe ottomane, della Stella di Gallipoli o Mezzaluna di Ferro dal sultano Mehmet V.\nI meriti conseguiti sul campo nel corso del primo conflitto mondiale portarono Model a ricevere numerosi e importanti riconoscimenti: fu decorato con la Croce di Ferro di prima classe nel 1915 e con l'Ordine di Hohenzollern nel 1917; successivamente, nel marzo 1918 fu promosso al grado di \"Hauptmann\" (capitano).\nIl primo dopoguerra.\nAlla fine del conflitto Model godeva fama di essere uno dei pi\u00f9 capaci e promettenti giovani ufficiali tedeschi; questo gli consent\u00ec di diventare uno dei 4.000 ufficiali del ricostituito esercito della Repubblica di Weimar (\"Reichswehr\"). In quegli anni, Model ricopr\u00ec vari incarichi di Stato maggiore e di reparto: nell'ottobre 1925 ricevette il comando della 9\u00aa Compagnia dell'8\u00ba Reggimento di fanteria, mentre nel 1928 fu assegnato allo Stato maggiore della 3\u00aa Divisione di fanteria. Promosso \"Major\" (maggiore) nel 1929, fu trasferito a Berlino, presso lo Stato maggiore generale, dove assunse la direzione della sezione 4 del Ufficio addestramento (\"Truppenamt\") della \"Reichswehr\".\nNel 1933, con il grado di \"Oberstleutnant\" (tenente colonnello) torn\u00f2 ad un incarico operativo, quale comandante di battaglione presso il 2\u00ba Reggimento di fanteria, del quale assunse il comando l'anno seguente. Fra il 1935 e il 1938 fu nuovamente a Berlino, come capo della sezione 8 dello Stato maggiore generale, prima di essere trasferito, nel novembre del 1938 al IV Corpo d'armata come capo di Stato maggiore. Le esperienze realizzate nel primo dopoguerra presso lo Stato maggiore generale e presso le unit\u00e0 di \u00e9lite cui fu assegnato, portarono Model ad essere uno dei pi\u00f9 entusiasti sostenitori della necessit\u00e0 di ammodernamento dell'esercito tedesco, intuendo la centralit\u00e0 delle nuove armi nella guerra moderna. Il 1\u00ba maggio 1939, alla vigilia dello scoppio della Seconda guerra mondiale, fu promosso \"Generalmajor\" (maggiore generale).\nLa seconda guerra mondiale.\nI primi incarichi.\nNell'ottobre del 1939, dopo aver preso parte all'invasione della Polonia in veste di capo di stato maggiore del IV Corpo d'armata, venne trasferito alla XVI Armata, come capo di Stato maggiore. Dopo aver combattuto in Francia ed essere stato promosso \"Generalleutnant\" (tenente generale), nel novembre del 1940 assunse il comando della 3. Panzer-Division.\nLa campagna di Russia.\nAlla testa della 3. Panzer-Division, Model prese parte all'operazione Barbarossa sin dalle prime fasi, guidando l'avanzata tedesca in Ucraina e svolgendo un ruolo decisivo nell'accerchiamento di Kiev. Durante il periodo passato al comando di quest'unit\u00e0, Model inizi\u00f2 a sperimentare un programma di addestramento speciale che prevedeva la formazione di gruppi combattenti provenienti da diverse specialit\u00e0: fanteria, artiglieri, mezzi corazzati ed altro. In questo modo Model anticip\u00f2 di alcuni mesi la prassi dell'esercito tedesco di costituire regolarmente gruppi di combattimento combinati, confermando la sua fama di innovatore.\nPromosso \"General der Panzertruppen\", fu trasferito, nell'ottobre 1941, presso il 41\u00ba \"Panzerkorps\" dove si mise in evidenza per la sua abilit\u00e0 tattica, specialmente nelle manovre difensive. Fu principalmente merito suo, infatti, se la controffensiva sovietica dell'inverno 1941 (seguita al fallimento dell'operazione Tifone) non si trasform\u00f2 in una disfatta, salvando cos\u00ec le sue truppe dall'accerchiamento sovietico.\nLa tattica difensiva.\nLa tattica difensiva di Model si basava sull'osservazione che i sovietici attaccavano sempre in massa e con scarsa coordinazione tra i reparti; questo tipo di attacchi tendeva ad essere maggiormente efficace quando a fronteggiare la pressione degli attaccanti era disposta una linea difensiva organizzata su singoli punti fortificati, piuttosto che una linea di difesa continua. Per di pi\u00f9 Model aveva rilevato che l'organizzazione di supporto logistico sovietica era ancora in larga parte incapace di sostenere una battaglia di movimento e di penetrazione in profondit\u00e0 attraverso le linee nemiche; ci\u00f2 significava che, anche qualora il fronte difensivo fosse stato sfondato in un punto, tale sfondamento non avrebbe rappresentato necessariamente un elemento di crisi generale.\nCos\u00ec Model organizz\u00f2 la sua difesa distribuendo gli uomini su tutto il corso del fronte, in modo da sfruttare il vantaggio delle sue truppe in termini di artiglieria, lasciando nel frattempo a piccoli \"kampfgruppen\" meccanizzati operanti nelle retrovie l'onere di chiudere eventuali falle create da attacchi nemici. Questo schema difensivo, ancorch\u00e9 dispendioso, si rivel\u00f2 vincente contro i sovietici e condusse in salvo il XVI. Panzer-korps; Model guadagn\u00f2 la fama di maestro della difesa, continuando ad adottare la tattica appena descritta per il resto della sua carriera.\nAl comando della 9\u00aa Armata.\nIn virt\u00f9 della sua abilit\u00e0 nelle operazioni di difesa, Model fu posto al comando della 9\u00aa Armata, che tra gennaio 1942 e il marzo del 1943 si trovava a difendere una difficilissima posizione nel saliente di Rzhev. La nomina di Model fu accettata e condivisa da Hitler in persona: di lui il F\u00fchrer apprezzava non solo la reputazione di \"mastino della difesa\", ma soprattutto la determinazione e la forza dell'animo, qualit\u00e0 decisive per portare a successo un'operazione cos\u00ec complicata.\nQuando Model si insedi\u00f2 il 19 gennaio 1942 presso il suo nuovo comando a Sychevka, il settore affidato alla 9\u00aa Armata era in pieno scompiglio. Il Fronte Kalinin del Generale Ivan Konev aveva sfondato le linee tedesche, arrivando a minacciare la principale via di rifornimento dell'intero Heeresgruppe Mitte: l'autostrada Mosca-Smolensk. Le posizioni della 9\u00aa Armata, oltretutto, erano ulteriormente minacciate dallo sfondamento della XXXIX Armata sovietica che, attaccando sul fianco destro del saliente di Rzhev, raggiunse le rive del Dnepr, giungendo quasi a circondare le truppe tedesche operanti nell'area.\nA dispetto del pericolo, Model diede disposizioni di organizzare un immediato contrattacco, che colse di sorpresa le truppe sovietiche e port\u00f2 all'accerchiamento della XXXIX Armata sovietica. Nei durissimi scontri che ne seguirono, la 9\u00aa Armata riusc\u00ec a respingere i ripetuti tentativi sovietici di liberare le loro unit\u00e0 intrappolate: Model realizz\u00f2 cos\u00ec un'importante vittoria per il morale e per la tenuta di tutto il settore centrale delle difese tedesche. A seguito di questo successo, Model venne nominato \"Generaloberst\" (colonnello generale) il 28 febbraio 1942.\nUna volta risolta l'emergenza, Model, organizz\u00f2 la difesa del fronte facendo ricorso sia a tattiche militari convenzionali, sia a innovazioni da lui studiate negli anni precedenti. Questi erano i principi fondamentali su cui si bas\u00f2 la famosa difesa di Model:\nI principi su cui Model aveva fondato il suo schema di difesa contravvenivano ad alcune consolidate tradizioni dell'esercito prussiano; la cosa pi\u00f9 interessante da notare per\u00f2 \u00e8 che Model contravvenne anche a un ordine diretto di Hitler. Nonostante il F\u00fchrer avesse infatti ordinato di non costituire pi\u00f9 linee di difesa lungo il fronte, cos\u00ec da evitare la tentazione da parte dei soldati di arretrare su posizioni pi\u00f9 sicure nelle retrovie, Model continu\u00f2 lo stesso a basare la sua difesa su pi\u00f9 linee continue, ignorando di fatto quell'ordine.\nL'utilizzo di queste tattiche di difesa permise alla 9\u00aa Armata di difendere le sue posizioni fino alla primavera del 1943. In questo periodo gli attacchi sovietici furono continui e decisi, ma le truppe sotto il comando di Model riuscirono a respingerli tutti; uno di questi attacchi falliti (nome in codice operazione Marte) \u00e8 stato indicato come la pi\u00f9 grande sconfitta subita durante la guerra dal principale condottiero sovietico: il Maresciallo Georgy Zhukov.\nNel contesto di una riorganizzazione complessiva del fronte orientale, il comando tedesco autorizz\u00f2 l'avvio dell'operazione Bufalo, che nel marzo del 1943 port\u00f2 all'evacuazione del saliente di Rzhev da parte della 9\u00aa Armata e al suo riposizionamento presso la zona di Or\u00ebl. L'evacuazione fu eseguita con successo; tuttavia le azioni anti-partigiane condotte nel corso della stessa portarono alla morte di quasi 3.000 russi e alla distruzione di numerosi villaggi.\nNel luglio del 1943 la 9\u00aa Armata di Model prese parte alla battaglia di Kursk: la pi\u00f9 grande battaglia di carri armati di tutta la seconda guerra mondiale. In questa circostanza, Model ebbe un ruolo decisivo anche nella pianificazione dell'operazione; \u00e8 corretto attribuirgli, dunque, non poche responsabilit\u00e0 nella sconfitta che patirono i tedeschi. Contrariamente al parere del feldmaresciallo Erich von Manstein, infatti, Model spinse per ritardare il pi\u00f9 possibile l'attacco al saliente di Kursk, cos\u00ec da permettere l'arrivo al fronte di nuove unit\u00e0 corazzate di ultima generazione. Questo ritardo fu letale per le truppe tedesche: i sovietici riuscirono a rafforzare le loro posizioni nel saliente e a pianificare una controffensiva verso Or\u00ebl che mise in difficolt\u00e0 la 9\u00aa Armata.\nLa promozione a Feldmaresciallo.\nLa sconfitta a Kursk non riusc\u00ec ad offuscare la reputazione di mastino della difesa di Model. Anche il suo allontanamento dal comando della IX Armata, nel settembre del 1943, serv\u00ec semplicemente a tenerlo libero e a disposizione del F\u00fchrer per nuovi incarichi dopo un'eventuale offensiva sovietica.\nAll'inizio del 1944 dopo aver ottenuto la prestigiosa promozione al grado di feldmaresciallo, assunse in successione il comando dell'Heeresgruppe Nord (fra gennaio e marzo), dell'Heeresgruppe Nordukraine (fra marzo e giugno) e dell'Heeresgruppe Mitte (fra giugno e agosto). In tutti questi incarichi riusc\u00ec sempre a raggiungere l'obiettivo a lui richiesto: arginare le offensive sovietiche e riorganizzare le linee di difesa tedesche.\nSul Fronte occidentale.\nDopo che le truppe Alleate sbarcate in Normandia mandarono in crisi il fronte occidentale tedesco con le loro avanzate, Model fu trasferito al fronte occidentale, nella speranza che qui come in Unione Sovietica sapesse riportare ordine nelle confuse linee tedesche. Assumendo il comando dell'Heeresgruppe B, conferm\u00f2 al suo posto il generale Hans Speidel, capo di stato maggiore del Gruppo. Per alcuni giorni assunse anche l'incarico di \"Oberbefehlshaber West\" al posto di G\u00fcnther von Kluge.\nEvacuata la Francia, ripar\u00f2 con i suoi reparti nei Paesi Bassi e Belgio, dove prese parte alle operazioni per la difesa dei ponti di Arnhem e Nimega durante l'operazione Market Garden. In seguito, nell'inverno 1944-1945, fu impegnato con Josef Dietrich e Hasso von Manteuffel nell'offensiva delle Ardenne, l'ultima offensiva lanciata dai tedeschi sul fronte occidentale.\nDopo il fallimento dell'offensiva delle Ardenne, la situazione sul fronte occidentale si fece molto dura per Model; alle sue truppe mancavano rincalzi e rifornimenti e, oltretutto, un preciso ordine di Hitler vietava all'Heeresgruppe B di arretrare dietro la sponda occidentale del Reno. Model fu cos\u00ec costretto a organizzare la difesa nelle condizioni peggiori: non solo aveva contro un avversario superiore in numero e mezzi, ma le sue truppe furono costrette a combattere con il Reno alle spalle che tagliava ogni possibilit\u00e0 di una ritirata strategica.\nLe posizioni tedesche sul Reno, dunque, erano destinate a crollare, liberando agli Alleati la via per la conquista del bacino della Ruhr, centro fondamentale per l'industria bellica tedesca. Quando agli inizi di aprile del 1945 l'Heeresgruppe B, sotto il comando di Model, venne circondato dalle forze Alleate nella cosiddetta sacca della Ruhr, Model dapprima ordin\u00f2 un'accanita resistenza, respingendo diverse proposte di capitolazione; poi, resosi conto della disperata situazione, ordin\u00f2 ai suoi uomini di cessare i combattimenti nella sacca della Ruhr e sciolse il gruppo di armate. Oltre 300.000 soldati e 30 generali tedeschi furono cos\u00ec fatti prigionieri degli Alleati.\nPrima di arrendersi, Model chiese al suo Capo di stato maggiore: \"\"Secondo lei abbiamo fatto tutto il possibile per giustificare il nostro comportamento agli occhi della storia? C'\u00e8 dell'altro da fare?\". Poi dopo un breve momento di silenzio aggiunse: \"In passato i condottieri si avvelenavano\". Il 21 aprile 1945 segu\u00ec il loro esempio, sparandosi un colpo alla testa in un bosco; il suicidio risparmi\u00f2 al feldmaresciallo tedesco un processo per crimini di guerra, richiesto con decisione da parte dei sovietici, che lo avrebbe condotto a una sicura condanna a morte. Model fu seppellito nella Ruhr, nello stesso luogo dove si era suicidato. Nel 1955 suo figlio Hansgeorg Model, divenuto alto ufficiale della Bundeswehr, riesum\u00f2 il cadavere del padre, dandogli sepoltura in un cimitero militare tedesco.\nTutti i generali che avevano servito agli ordini di Model resero onore alle sue qualit\u00e0 di comandante, anche se spesso, a causa dei suoi modi bruschi, ebbe scontri violenti sia con i superiori che con i suoi subordinati. Disse di lui il generale Hasso von Manteuffel: \"Model era un tattico eccellente, migliore nella difesa che nell'attacco. Aveva una particolare abilit\u00e0 nel giudicare quel che la truppa poteva fare e quel che non poteva fare. Le sue maniere erano invise e i suoi metodi non sempre accettabili nell'ambiente pi\u00f9 elevato dell'esercito tedesco; ma a Hitler andavano a genio le une e gli altri. Model teneva testa a Hitler come quasi nessun altro ardiva fare\"\".\nI rapporti con Hitler e il nazismo.\nSeppur non svolgendo mai direttamente attivit\u00e0 politica, Model \u00e8 stato spesso indicato come un fervente nazionalsocialista. Ci\u00f2 sia per i ripetuti atti di fede che fece verso il F\u00fchrer e la sua politica, sia per le responsabilit\u00e0 che ebbe nel tacere delle atrocit\u00e0 compiute contro i civili dalle SS nei settori sotto il suo comando. Fallito l'attentato alla vita di Hitler del 20 luglio 1944, Model era stato il primo ufficiale a riproclamare la sua fede nel F\u00fchrer e a mandargli un telegramma che tale fede riaffermava; tali rassicurazioni rafforzarono le convinzioni di Hitler nelle capacit\u00e0 del suo generale. Tuttavia il rapporto di Model col suo F\u00fchrer non fu di assoluto servilismo e sottomissione: egli infatti non solo seppe tenere testa a Hitler durante le riunioni ufficiali, ma talvolta non tenne conto nemmeno dei suoi ordini militari, agendo spesso secondo il proprio giudizio."}
{"id": "227820", "revid": "1305772", "url": "https://it.wikipedia.org/wiki?curid=227820", "title": "Naso (popolo)", "text": "Il gruppo etnico Naso (nota anche come Teribe o Tjer-di) abita lungo i fiumi Teribe e San San, nella Cordillera di Talamanca, a ovest della provincia di Bocas del Toro, nello stato di Panama. Complessivamente, la comunit\u00e0 conta otto villaggi, e occupa un'area di 1300\u00a0km\u00b2 e conta 3500 abitanti.\nI Naso sono l'unico gruppo indigeno del Paese al quale non sia stata legalizzata una regione e l'unica etnia indigena ad avere una monarchia in America.\nStoria.\nLe prime popolazioni si stabilirono sull'area della del bacino del fiume Teribe, Changuinola y Sixaola; in una regione che includeva la parte occidentale della provincia di Bocas del Toro fino all'estremo nord della Costa Rica.\nGli europei conobbero questo gruppo attraverso Cristoforo Colombo, quando questi arriv\u00f2 sulla costa di Bocas del Toro nel quarto viaggio, nella baia di Almirante, il 6 ottobre 1502. Questo posto fu denominato \"Zorabar\u00f3\" per gli indigeni, e poi fu chiamato Carambar\u00f9 in onore di Colombo.\nNel 1564, il conquistador spagnolo Juan V\u00e1squez de Coronado, venne a conoscenza di una regione chiamata \"Texbi\", che era ricca di oro, ma anche di nativi del luogo molto ostili verso gli spagnoli e che non volevano far parte del dominio spagnolo. Egli giunge presso il popolo di Corcuru nella regione di Teribe, e si allea con vari caciques (i baroni spagnoli del centrosudamerica) e riesce a sottomettere i nativi agli spagnoli; e battezz\u00f2 il fiume Teribe come fiume della Stella, a causa delle pepite d'oro che si incontravano vicino a questo fiume. Questa situazione continu\u00f2 per il resto del XVI secolo.\nAgli inizi del XVII secolo, ancora esisteva un gruppo di indigeni dispersi nella recondita valle di Duy, molto ostili e belligeranti. Nel 1604, il conquistador Diego de Sojo riesce a controllare gli indigeni che abitavano il fiume Sixaola e li riunisce agli altri gruppi dispersi; per\u00f2 i Teribe si ribellarono contro gli spagnoli, uccidendone quattro; Sojo soffoc\u00f3 la ribellione con violenza; ma nel 1610 sorse un'altra ribellione. Nel 1618 attaccano i missionari francescani che evangelizzavano la regione e diedoro fuoco ad una chiesa.\nDi nuovo nel 1662, per ordine di Rodrigo Arias Maldonado y Velazco, vengono riuniti agli indigeni dispersi nella valle di Talamanca y Duy; In totale furono 1.200, per maggior parte teribes. Alla fine del XVII secolo continuavano le ribellioni contro gli spagnoli e gli altri gruppi indigeni; i missionari iniziano il trasferimento degli indigeni verso il sud, dalla parte dell'Oceano Pacifico. Nel 1695, un gruppo di indios teribes furono inviati nella regione di Boruca, nel sudest della Costa Rica, e fondarono il villaggio di San Francisco de T\u00e9rraba.\nQueste deportazioni continuavano all'inizio del XVIII secolo; nel 1702 si cerc\u00f2 di deportare tutti i Teribes a San Francisco de T\u00e9rraba, ma molti deciderono di non andare: questi indigeni furono detti \"norte\u00f1os\", quelli del Nord. Questa deportazione serv\u00ec ad evitare l'estinzione dei Teribes.\nQuesto problema si aggrav\u00f2 con l'arrivo degli indios miskito a Talamanca, nel fiume Teribe e a Changuinola da Bluefields, Nicaragua. Durante l'occupazione si ebbero guerre fra miskito e teribe, che fecero relegare i teribe verso le montagne, i quali si suddivisero in quattro sottogruppi. Nel XIX secolo i teribe affrontano la popolazione Bribri; questa disputa si risolse totalmente solo nel 2004.\nNella met\u00e0 del diciannovesimo secolo, con la formazione delle repubbliche centroamericane le minacce ai miskitos diminuirono e abbandonarono il bacino di Changuinola e i suoi affluenti, e cos\u00ec i teribes cominciarono a prosperare economicamente, sebbene con intermittenti conflitti con i Bribri e gli indios talamanca.\nDurante il XX secolo, questo popolo fu perlopi\u00f9 ignorato, sino all'avvento al trono di L\u00e1zaro Santana che port\u00f2 un'era di pace e prosperit\u00e0 nella regione, proseguita da suo figlio Simeone che promosse centri scolastici, e spinse per la creazione di una regione indigena nel 1973; egli, per\u00f2, mor\u00ec prematuramente e non c'era chi gli succedesse in famiglia, per questo si decise di adottare un metodo pi\u00f9 democratico per eleggere un re e fu scelta come regina Rufina Santana.\nPoich\u00e9 la regina Rufina fu contestata per il suo lavoro, si tennero nuove elezioni e fu eletto C\u00e9sar Santana come re nel 1988. Egli prosegu\u00ec nella preparazione e nell'approvazione della legge che creava la regione autonoma.\nNel maggio del 1997 il Congresso Generale sollecita il presidente de Panam\u00e1, Ernesto P\u00e9rez Balladares alla creazione di una Regione Naso Tjer-di; ma il 21 gennaio 1998 fu creata la circoscrizione giudiziaria di Teribe, fatto che fu protestato dal popolo naso, specialmente dal re C\u00e9sar, che chiede una revisione di quella legge.\nIl 31 maggio 1998 il Consiglio Generale sceglie Tito Santana come re, per\u00f2 vi sono differenze fra i suoi simpatizzanti e i suoi detrattori, sulla sua posizione nei confronti delle autorit\u00e0 locali della circoscrizione e il popolo naso. Nel 2002 si tenta di approvare la legge della Regione, che per\u00f2 fu respinta.\nIl 30 maggio 2004, si tenta di delegittimare il re Tito in un'assemblea, per\u00f2 fu contestata la sua legalit\u00e0. Quest'atto fu fatto perch\u00e9 il re partecipava alla costruzione della centrale idroelettrica a Bonyic, sul fiume Teribe. I suoi detrattori lo contestano perch\u00e9 non ha consultato il popolo e perch\u00e9 mette in pericolo l'ambiente della regione, per\u00f2 quelli che appoggiano il progetto affermano che la centrale porter\u00e0 benessere alla popolazione.\nPolitica e governo.\nDa tempo immemorabile, la comunit\u00e0 Naso \u00e8 retta da un re. Secondo la tradizione, solo gli uomini possono accedere al trono e l'incarico dura tutta la vita. Quando un re muore, il titolo passa all'uomo che lo segue in ordine di et\u00e0. Se questo non \u00e8 possibile, la successione passava al figlio maggiore del re precedente, che fino ad allora aveva il titolo di principe. Se la dinastia si estingueva completamente, tutti gli uomini sposati della trib\u00f9 si riunivano per scegliere un nuovo re, all'interno della famiglia pi\u00f9 potente.\nAttualmente presso i Naso vige una monarchia costituzionale ed ereditaria. Il re viene eletto dal popolo (possono candidarsi sia uomini che donne, come avvenne nel caso della regina Rufina) ma deve appartenere alla famiglia Santana, la dinastia regnante dalla prima met\u00e0 del XX secolo. Il re pu\u00f2 essere destituito dal Consiglio Generale del Popolo con un quorum di 900 voti, e sotto l'accusa di omicidio, tradimento e altri reati elencati nelle leggi tradizionali.\nIl palazzo reale \u00e8 a Sieyik, capitale della regione, e ivi si trovano il re e il Consiglio Generale, che pure viene eletto in maniera democratica. Il re non ha funzioni di controllo nell'amministrazione, in pratica svolge semplicemente una funzione di dirigente della vita comunitaria e come rappresentante cerimoniale dell'etnia.\nDemograf\u00eda.\nNell'area abitano circa 2.343 persone, repartite in 11 comunit\u00e0:\nSi stima che vi siano 1.000 abitanti di questa etnia fuori del territorio, in particolare nella citt\u00e0 di Changuinola.\nCultura.\nI Naso sono dediti all'agricoltura e alla pesca. Parlano la lingua teribe, sebbene la maggior parte di essi conosca anche lo spagnolo.\nLa religione cattolica ha oggi una certa diffusione nella comunit\u00e0, ma la religione tradizionale del luogo \u00e8 il culto di Sb\u00f6, dio supremo e creatore dell'universo. Nella popolazione \u00e8 anche diffuso il culto del fiume Teribe, che costituisce la prima fonte di sostentamento della popolazione, che essi chiamano \"Gran Abuela\", la grande nonna.\nLe famiglie si basano su un nucleo monogamico, ma \u00e8 diverso il numero di membri per famiglia nella varie localit\u00e0. Non ci sono attualmente riti tradizionali per il matrimonio.\nEssi vivono in case di legno, con tetti di foglie di palma di tipo yamb\u00fa; generalmente queste case sono situate in luoghi alti, per proteggersi dai forti straripamenti del fiume Teribe."}
{"id": "227822", "revid": "767487", "url": "https://it.wikipedia.org/wiki?curid=227822", "title": "Lindenhurst", "text": "Lindenhurst \u00e8 una delle tante piattaforme per processori Xeon DP per sistemi biprocessore, sviluppate da Intel, ed \u00e8 arrivata sul mercato insieme al processore Irwindale agli inizi del 2005.\nEra basata sui chipset E7520 e E7530 abbinati ai processori Irwindale e, successivamente a fine 2005, anche al primo processore Xeon DP dual core Paxville DP, basati entrambi sul Socket 604.\nCaratteristiche tecniche.\nOltre ad essere stata la prima piattaforma per gli Xeon DP a supportare un processore dual core, sebbene in maniera non ottimizzata, era in grado di fornire una banda passante per CPU e memoria di 6,4 GB/s e supportava un quantitativo massimo di 16 GB di RAM DDR2.\nIl suo pi\u00f9 grande limite risiedeva nella presenza di un unico BUS condiviso tra entrambi i processori del sistema. Se in un sistema biprocessore basato su Irwindale, che era una CPU single core questo poteva ancora essere sufficiente, in un sistema basato su Paxville DP, soprattutto se abbinato alla tecnologia Hyper-Threading, dove quindi figuravano ben 8 core \"logici\", l'unico BUS condiviso costituiva un vero e proprio \"collo di bottiglia\", dato che se 2 o pi\u00f9 core avevano bisogno di accedere simultaneamente alla memoria di sistema, le richieste dovevano essere accodate e non gestite in parallelo.\nIl successore.\nA maggio 2006, Lindenhurst \u00e8 stata sostituita dalla piattaforma Bensley, per il settore server, e Glidewell, per il settore workstation. Le 2 nuove piattaforme sono specificatamente ottimizzate per l'uso con processori dual core e sono arrivate sul mercato abbinate al core Dempsey e, rispettivamente, ai chipset Blackford e Greencreek. Tra le grandi innovazioni presentate con queste piattaforme si possono ricordare il supporto al Dual Indipendent BUS e alle memorie FB-DIMM."}
{"id": "227823", "revid": "10929", "url": "https://it.wikipedia.org/wiki?curid=227823", "title": "IBM 5150", "text": ""}
{"id": "227824", "revid": "10929", "url": "https://it.wikipedia.org/wiki?curid=227824", "title": "Spreadsheet", "text": ""}
{"id": "227825", "revid": "1442080", "url": "https://it.wikipedia.org/wiki?curid=227825", "title": "Teribe", "text": ""}
{"id": "227855", "revid": "2175", "url": "https://it.wikipedia.org/wiki?curid=227855", "title": "GN'R Lies", "text": ""}
{"id": "227862", "revid": "2912", "url": "https://it.wikipedia.org/wiki?curid=227862", "title": "Eug\u00e9nie Grandet", "text": ""}
{"id": "227868", "revid": "599013", "url": "https://it.wikipedia.org/wiki?curid=227868", "title": "Andrea Carnevale", "text": "Carriera.\nClub.\nDopo l'avvio di carriera con il Fondi nella stagione 1977-1978 si trasferisce al dall'anno seguente.\nIngaggiato nell'ottobre del 1979 dall', squadra con la quale esordisce in Serie A l'11 maggio 1980 in Avellino- 0-1; negli anni successivi gioca con la Reggiana, il Cagliari, il Catania e l'Udinese.\nNel 1986 si trasferisce al , allenato da Ottavio Bianchi, per 4 miliardi di lire. Al primo anno con 8 reti segnate, tra cui il goal del 10 maggio 1987 in Napoli-Fiorentina 1-1, contribuisce alla vittoria del campionato. La stagione successiva con l'arrivo di Careca \u00e8 spesso relegato in panchina, realizza solo 2 reti in campionato tra cui quello decisivo in Avellino-Napoli 0-1.\nIn Coppa Campioni viene espulso al San Paolo a pochi minuti dal termine dopo un fallo sul portiere madridista Buyo.\nLa stagione successiva compone il trio d'attacco del Napoli con Maradona e Careca. Realizza la sua prima e unica tripletta in Serie A in Napoli-Pescara 8-2. Realizza il primo gol in Juventus-Napoli 3-5. A fine campionato le sue reti saranno 13 (record personale). In Coppa UEFA realizza 3 reti fondamentali: il gol decisivo in Bordeaux-Napoli 0-1; il secondo gol in Napoli-Juventus che port\u00f2 la partita ai supplementari in cui Renica al 119\u00ba minuto segn\u00f2 il gol qualificazione; il goal che fiss\u00f2 il risultato di Napoli-Bayern 2-0 che mise una grossa ipoteca sul passaggio alla finale. In finale contro lo Stoccarda fu protagonista nell'azione con Maradona e Careca che port\u00f2 quest'ultimo a segnare il gol del 2-1 finale.\nLa stagione successiva segna le sue prime reti in campionato in Napoli-Milan 3-0 realizzando una doppietta. Il 14 aprile 1990 in Napoli-Bari 3-0 segnano Maradona, Carnevale e Careca. Per Carnevale sar\u00e0 l'ultima rete realizzata con la maglia azzurra. Il 29 aprile 1990 festeggia la vittoria del suo secondo tricolore con il Napoli.\nNell'estate 1990 passa alla Roma per 6,8 miliardi di lire. Dopo un inizio di campionato segnato da quattro gol in cinque partite, viene successivamente squalificato per doping, accusato, con il compagno di squadra Angelo Peruzzi, di avere assunto fentermina mediante pastiglie anti-obesit\u00e0 (Lipopill).\nTornato in campo dopo un anno, viene ceduto nel 1993 all'Udinese dove rimane solo pochi mesi per essere poi mandato in prestito al in Serie B. Tornato per un breve periodo all'Udinese, conclude la sua carriera ancora col Pescara nella stagione 1995-1996, con 10 gol in 28 presenze.\nIn carriera ha totalizzato complessivamente 255 presenze e 66 reti in Serie A e 151 presenze e 48 reti in Serie B.\nDopo il ritiro dal calcio giocato, lavora come responsabile osservatori dell'Udinese.\nNazionale.\nHa fatto parte della Nazionale olimpica che si classific\u00f2 quarta nel 1988 alle Olimpiadi di Seul, manifestazione in cui segn\u00f2 2 reti.\nNotato da Azeglio Vicini, viene convocato in Nazionale maggiore dove esordisce il 22 aprile 1989 nell'amichevole Italia-Uruguay 1-1. Quattro giorni pi\u00f9 tardi nell'amichevole Italia-Ungheria 4-0 realizza il suo primo gol in maglia azzurra.\nHa partecipato ai Mondiali di Italia 90 dove l'Italia arriv\u00f2 terza, partendo da titolare nella coppia d'attacco insieme a Gianluca Vialli. Il commissario tecnico Azeglio Vicini lo sostitu\u00ec poi con Salvatore Schillaci.\nIn totale ha disputato 10 partite con la Nazionale realizzando 2 reti.\nVita extracalcistica.\nNel 1999 si candid\u00f2 alle elezioni europee con l'UDEUR, nella circoscrizione Italia Meridionale ottenendo oltre 4.200 preferenze, senza risultare eletto."}
{"id": "227878", "revid": "1543377", "url": "https://it.wikipedia.org/wiki?curid=227878", "title": "Aoyama (Tokyo)", "text": " \u00e8 un distretto di Tokyo, in Giappone, situato nella parte nordoccidentale del quartiere speciale di Minato. Il distretto deve il nome al samurai Aoyama Tadanari, che serv\u00ec il bakufu Tokugawa.\nIl distretto si divide in due zone distinte, Kita-Aoyama, che si trova a nord della Aoyama-d\u014dri e in prossimit\u00e0 dell'Universit\u00e0 Aoyama Gakuin e il palazzo di Akasaka, e Minami-Aoyama, che si estende in direzione sud della Aoyama-d\u014dri fino al confine con Roppongi, Azabu e Hiroo. Durante il periodo Edo Aoyama ospit\u00f2 vari templi, santuari e dimore samurai. Oggi, insieme a Shibuya e Harajuku, \u00e8 una delle pi\u00f9 popolari aree di shopping e intrattenimento per i giovani a Tokyo. \u00c8 conosciuto per le boutique di moda, i ristoranti e i negozi.\nStoria.\nIl distretto deve il suo nome al samurai Aoyama Tadanari, che serv\u00ec lo shogunato Tokugawa durante il periodo Edo della storia del Giappone. La leggenda vuole che, durante una battuta di caccia, lo sh\u014dgun Ieyasu ordin\u00f2 al suo generale di cavalcare verso ovest finch\u00e9 il suo cavallo non fosse stramazzato al suolo esausto; al suo ritorno Tadanari ricevette in dono l'intera area che riusc\u00ec a percorrere.\nDurante il periodo Meiji la famiglia imperiale giapponese trasfer\u00ec la capitale da Kyoto a Tokyo, stabilendosi nel sito dell'ex castello di Edo. Tuttavia, a causa di un grave incendio occorso alla struttura alcuni anni prima, il palazzo di Aoyama divenne la residenza de facto almeno fino al 1888.\nAll'inizio del XX secolo lo sviluppo della rete ferroviaria elettrica municipale permise al distretto di fiorire. Essa collegava Miyakezawa al 4-ch\u014dme di Aoyama, nei pressi di Gaienmae. Nel 1938 venne inaugurata la linea Ginza, la pi\u00f9 antica linea metropolitana di Tokyo, che permise di raggiungere Shibuya partendo da Omotesand\u014d.\nDurante la seconda guerra mondiale Aoyama e la vicina area di Akasaka vennero rase al suolo dagli attacchi aerei alleati. Nel 1964 la zona fu completamente ricostruita in vista delle olimpiadi di Tokyo, e la via principale Aoyama-d\u014dri, allora larga solamente 22 metri, fu estesa alla larghezza attuale di 40 metri. La strada, considerata il cuore pulsante del distretto, ha visto aumentare negli anni la sua popolarit\u00e0 e di conseguenza il suo volume di traffico.\nMonumenti e luoghi d'interesse.\nIl centro del distretto di Aoyama si trova all'incrocio tra Omotesand\u014d e Aoyama-d\u014dri, con quest'ultima che divide l'area in due distinte zone, Kita-Aoyama a nord e Minami-Aoyama a sud. La prima \u00e8 incentrata sull'intrattenimento, grazie ai suoi numerosi ristoranti, negozi e boutique di moda, mentre la seconda \u00e8 caratterizzata da un'atmosfera pi\u00f9 rilassata e raffinata.\nKita-Aoyama.\nNella zona settentrionale di Aoyama la maggiore attrazione \u00e8 rappresentata da Omotesand\u014d Hills, un centro commerciale progettato da Tadao And\u014d e di propriet\u00e0 della Mori Building. Nei pressi della stazione di Omotesand\u014d si trova invece Spiral, un edificio polifunzionale progettato da Fumihiko Maki. A poca distanza dall'Universit\u00e0 delle Nazioni Unite, la quale ospita permanentemente lo staff dell'organizzazione, si trova il Castello nazionale dei bambini, uno spazio ricreativo pensato per i pi\u00f9 piccoli, il cui segno distintivo \u00e8 la particolare opera di Tar\u014d Okamoto che si staglia al centro della piazza.\nLo stadio Principe Chichibu si trova nella parte orientale di Kita-Aoyama, vicino ad Akasaka. A nord dello stadio vi \u00e8 la zona sportiva di Meiji Jingu Gaien, con il Jingu Ballpark, il Gaien Golf Practice Grounds, il Japan Youth Hall e il sito in cui sorgeva lo Stadio Olimpico, il quale per\u00f2 si trova interamente all'interno del vicino distretto di Kasumigaoka-machi a Shinjuku.\nMinami-Aoyama.\nA Minami-Aoyama, a sud dello stadio Principe Chichibu, sorge il cimitero di Aoyama, il primo cimitero municipale del Giappone, aperto nel 1872. A sud dell'incrocio con Omotesand\u014d, lungo la Nireke-d\u014dri, si trova invece il Prada Aoyama, un centro commerciale di sei piani ideato dagli architetti svizzeri Jacques Herzog e Pierre de Meuron. Sulla Kotto-d\u014dri sono numerosi i negozi di antiquariato, come gli store delle marche pi\u00f9 prestigiose.\nIstruzione.\nOltre alla gi\u00e0 citata Universit\u00e0 delle Nazioni Unite, il distretto d\u00e0 il nome a un istituto didattico comprensivo di cui fanno parte un'universit\u00e0, un college femminile, una scuola superiore, una scuola media, una scuola elementare e un asilo, tutti inquadrati nell'area che va da Aoyama a Shibuya.\nAd Aoyama si trovano inoltre due importanti musei, quali il Museo Nezu e il Tar\u014d Okamoto Memorial Museum, dedicato alla memoria dell'architetto e sito nel suo ex studio nella Kotto-d\u014dri.\nEconomia.\nAoyama \u00e8 sede di numerose aziende tra cui le filiali giapponesi di Oracle, Berlitz e Louis Vuitton e le compagnie giapponesi Itochu, Honda, Sony Financial, Nikka Whisky, Japan Credit Bureau e Comme des Gar\u00e7ons.\nTra le marche che hanno scelto di aprire un proprio store tra le vie del distretto vi sono Prada e Acne Studios."}
{"id": "227881", "revid": "2119199", "url": "https://it.wikipedia.org/wiki?curid=227881", "title": "Conformismo", "text": "Con il termine conformismo si fa riferimento a un atteggiamento o tendenza ad adeguarsi o omologarsi a opinioni, usi e comportamenti pre-definiti e politicamente o socialmente prevalenti. Questo atteggiamento si pu\u00f2 notare ad esempio nel modo di vestire o nel comportamento, o anche nelle idee e nei modi di pensare. Questo atteggiamento viene definito in psicologia con il termine conformit\u00e0.\nL'atteggiamento conformista.\nIn ambito sociale si definisce \"conformista\" colui che, ignorando o sacrificando la propria libera espressione soggettiva in modo pi\u00f9 o meno marcato, si adegua e si adatta nel comportamento complessivo, sia di idee e di aspetto esteriore che di regole, alla forma espressa dalla maggioranza o dal gruppo di cui \u00e8 parte.\nL'origine del conformismo risiede molto spesso nella radice animale dell'essere umano che attinge le sue paure dalla solitudine fuori dal branco.\n\u00c8 una sorta di comportamento mimetico: l'individuo si nasconde nell'ambiente sociale nel quale vive, assumendone i tratti pi\u00f9 comuni, in termini di modi di essere, di fare, di pensare. Il senso di protezione che ne deriva rafforza ulteriormente i comportamenti conformisti.\nL'anticonformismo.\nL'atteggiamento opposto al conformismo viene definito anticonformismo e consiste quindi in un rifiuto delle idee e dei comportamenti prevalenti.\nInfatti, normalmente, le persone non conformiste hanno gi\u00e0 sviluppato un livello di coscienza diverso che permette loro di poter sfidare i comportamenti comuni senza soffrirne.\nSolitamente si hanno personalit\u00e0 non conformiste negli artisti, negli scienziati, nei filosofi, negli statisti e nei santi, quindi in tutti coloro che si danno la possibilit\u00e0 di libera espressione di s\u00e9 stessi fuori dalla forma gi\u00e0 predefinita dall'ambito sociale e storico in cui vivono.\nL'antropologo francese Ren\u00e9 Girard ha svolto uno studio approfondito delle dinamiche di imitazione reciproca tra gli esseri umani, che a livello sociale conducono appunto al conformismo e ad altri automatismi di notevole importanza. Nel quadro teorico di Girard, l'imitazione \u00e8 la caratteristica fondamentale dell'essere umano (teoria mimetica). Girard rivela quindi che dietro ogni pretesa di anticonformismo si nasconde un altro comportamento conformista: l'anticonformista, che non sopporta di ammettere la sua somiglianza con gli altri esseri umani, si appoggia alla massa per sollevarsi al di sopra di essa, ma in questo movimento si lascia ispirare (imita, si conforma a...) quegli \"anticonformisti\" che lo hanno preceduto, nel suo o in altri campi e inoltre dimostra la sua dipendenza da quella massa che disprezza tanto: senza massa da cui distinguersi, non si ha niente da cui distinguersi.\nConformismo e obbedienza.\nIn psicologia sociale, accanto al concetto di conformismo, vi \u00e8 quello di obbedienza, laddove l'obbedienza implica anche conformismo. \u00c8 attraverso la socializzazione che le persone imparano a conformarsi a certe norme e a obbedire a certe figure di autorit\u00e0. A tal proposito Stanley Milgram ha proposto quattro concetti chiave con i quali mettere in evidenza tali assunti. Questi concetti si ravvisano in: \"gerarchia\" (fra persone di status diseguale vige usualmente un rapporto di obbedienza, fra persone di pari status emerge il conformismo), \"imitazione\" (l'obbedienza non comporta imitazione, il conformismo s\u00ec), \"contenuto esplicito\" (comandi espliciti si associano all'obbedienza, richieste tacite ed implicite presuppongono conformismo) e \"volontariet\u00e0\" (chi obbedisce fa riferimento all'obbedienza nello spiegare il loro comportamento, chi si conforma fa riferimento alla volontariet\u00e0). Tali concettualizzazioni sono state criticate per la loro riduttivit\u00e0, ma al contempo danno una visione efficace del rapporto tra conformismo e obbedienza.\nConformismo indotto dai mass media.\nSono oggetto di studio gli effetti della comunicazione di massa sul conformismo. Risale agli anni settanta del Novecento la teoria della spirale del silenzio sviluppata da Elisabeth Noelle-Neumann, fondatrice, nel 1947, dell'Istituto di Demoscopia di Allensbach (\"Institut f\u00fcr Demoskopie Allensbach\") a Magonza. \nLa tesi di fondo \u00e8 che i mezzi di comunicazione di massa, ma soprattutto la televisione, grazie al notevole potere di persuasione sui riceventi e quindi, pi\u00f9 in generale, sull'opinione pubblica, siano in grado di enfatizzare opinioni e sentimenti prevalenti, mediante la riduzione al silenzio delle opzioni minoritarie e dissenzienti.\nNello specifico, la teoria afferma che una persona singola \u00e8 disincentivata dall'esprimere apertamente e riconoscere a s\u00e9 stessa un'opinione che percepisce essere contraria alla opinione della maggioranza, per paura di riprovazione e isolamento da parte della presunta maggioranza. Questo fa s\u00ec che le persone che si trovino in tali situazioni siano spinte a chiudersi in un silenzio che, a sua volta, fa aumentare la percezione collettiva (non necessariamente esatta) di una diversa opinione della maggioranza, rinforzando, di conseguenza, in un processo dinamico, il silenzio di chi si crede minoranza.\nUno degli effetti della spirale del silenzio \u00e8 l'esercizio, da parte dei mass-media, di una pervasiva funzione conformista di omologazione e conservazione dell'esistente, ostili al rinnovamento delle sensibilit\u00e0, dei gusti, delle opinioni.\nRispetto al conservatorismo, si aggiunge qui un ulteriore elemento aggravante: essendo i mezzi di comunicazione di massa, per loro stessa natura, schiacciati sulla dimensione contingente del tempo presente, e incapaci di elaborare ed esprimere una visione e una coscienza storica, la spinta al conservatorismo e all'omologazione che essi sono in grado di promuovere si presentano anche privi di qualsiasi spessore e di alcuna consapevolezza storica."}
{"id": "227887", "revid": "2178", "url": "https://it.wikipedia.org/wiki?curid=227887", "title": "Killala bay", "text": ""}
{"id": "227890", "revid": "1154737", "url": "https://it.wikipedia.org/wiki?curid=227890", "title": "Baia di Killala", "text": "La baia di Killala (in inglese \"Killala Bay\", \"Cuan Chill Ala\" in gaelico irlandese) \u00e8 un'insenatura naturale formata dalla foce del fiume Moy, sulle coste settentrionali del Mayo, in Irlanda. Deve il nome al villaggio di Killala, situato nella parte occidentale."}
{"id": "227891", "revid": "767487", "url": "https://it.wikipedia.org/wiki?curid=227891", "title": "Martin Mendez", "text": "Biografia.\n\u00c8 stato anche membro di molte altre band con l'amico, ed ex-batterista degli Opeth, Martin Lopez, tra cui Fifth to Infinity, Proxima e Vinterkrig.\nMendez ha suonato con Martin Lopez (quando vivevano in Uruguay) nei Requiem Aeternam."}
{"id": "227892", "revid": "2912", "url": "https://it.wikipedia.org/wiki?curid=227892", "title": "Barde", "text": ""}
{"id": "227894", "revid": "125839962", "url": "https://it.wikipedia.org/wiki?curid=227894", "title": "Aleister Crowley", "text": "Nel 1898 si un\u00ec all'Ordine Ermetico dell'Alba Dorata che lo porter\u00e0 a trascorrere un periodo in Egitto, dove compose l'opera \"The Book of the Law\", nel 1904 e a elaborare la religione denominata Thelema. \nNel 1920, dopo una permanenza negli Stati Uniti d'America e altri viaggi in Cina, India, Algeria, Messico e Francia, si stabil\u00ec a Cefal\u00f9 in Sicilia, dove istitu\u00ec il suo centro mondiale con la comune dell'Abbazia di Thelema, luogo in cui visse con alcuni seguaci prima di essere espulso dal Regno d'Italia, ufficialmente per sospetto antifascismo, in realt\u00e0 a causa di una morte sospetta legata alle pratiche nell'abbazia.\nFigura assai controversa, che si definiva \"la Bestia 666\", \u00e8 considerato il fondatore del moderno occultismo e fonte di ispirazione per il satanismo, sebbene la maggioranza degli studiosi considerino Crowley non coinvolto con queste pratiche (sosteneva nella maggioranza dei suoi scritti che Satana/Lucifero non esistesse affatto, e non andasse quindi adorato in quanto contraltare del Dio ebraico-cristiano, anch'esso inesistente secondo Crowley) e sostanzialmente non violento (anche se probabilmente comp\u00ec dei sacrifici animali a Cefal\u00f9), ma solo protagonista di una \"leggenda nera\". \n\u00c8 considerato una figura chiave nella storia dei nuovi movimenti magici. A Crowley \u00e8 attribuito il maggior tentativo di creare una \u00abreligione magica\u00bb, fondata principalmente sulla magia sessuale e la via della mano sinistra, per l'epoca contemporanea e la sua influenza sul coevo ambiente magico \u00e8 stata fondamentale.\nBiografia.\nOrigini e formazione.\nCrowley nacque al 30 di Clarendon Square a Royal Leamington Spa, nel Warwickshire, tra le 23 e mezzanotte del 12 ottobre 1875. Il padre, Edward Crowley, studi\u00f2 da ingegnere ma non esercit\u00f2 mai la professione, limitandosi a dedicarsi all'attivit\u00e0 familiare di fabbricante di birra. Entrambi i suoi genitori erano membri di un raggruppamento di cristiani evangelici, ma nonostante questo il giovane Edward Alexander ebbe modo di conoscere e apprezzare i lavori grafici di Aubrey Beardsley.\nCrowley crebbe in un contesto fortemente religioso, al punto che i bambini della famiglia potevano avere contatti solamente con coloro che condividevano la fede religiosa dei coniugi Crowley. In particolare il padre predicava incessantemente la sua dottrina, era autore di diversi testi di divulgazione e studiava quotidianamente le sacre scritture, obbligando il figlio a partecipare alle sue attivit\u00e0.\nIl 29 febbraio 1880 i coniugi Crowley diedero alla luce una bambina di nome Grace Mary Elizabeth, che per\u00f2 mor\u00ec dopo solo cinque ore dal parto. Crowley vide il corpo inerte della sorella e anni dopo ricorder\u00e0 cos\u00ec l'evento (scrivendo in terza persona):\nIl 5 marzo 1887 Crowley perse il padre per via di un cancro alla lingua. Questo fu un punto cruciale della sua vita e dopo questo evento comincer\u00e0 a scrivere, in prima persona, le sue memorie. Dopo la morte del padre, Crowley si chiuse in s\u00e9 stesso, cominci\u00f2 a distaccarsi sempre pi\u00f9 dagli insegnamenti religiosi e i continui tentativi della madre di farlo tornare sui suoi passi servirono solo ad aumentare il suo scetticismo. La madre cominci\u00f2 a rimproverarlo per i suoi continui atteggiamenti ribelli arrivando anche a chiamarlo \"Bestia\" (dall\"Apocalisse di Giovanni\", un soprannome che il futuro Aleister far\u00e0 suo). In questo periodo Crowley si rese conto che molte di quelle attivit\u00e0 che la madre chiamava \u00abpeccaminose\u00bb in realt\u00e0 lo attraevano.\nUna volta ad esempio test\u00f2 se i gatti avessero nove vite e cos\u00ec ne uccise uno annotando il tutto sul suo diario.\nFormazione universitaria e occultismo.\nDopo aver frequentato il Malvern College e la Tonbridge School, nel 1895 si iscrisse al Trinity College dell'Universit\u00e0 di Cambridge con l'intento di studiare filosofia ma in seguito scelse, dietro consiglio di un \"tutor\" appartenente ai filomati, di studiare letteratura inglese. I tre anni trascorsi a Cambridge furono particolarmente piacevoli e allegri, anche perch\u00e9 Crowley poteva godere della consistente eredit\u00e0 paterna.\nIn questo periodo ruppe definitivamente con la religione. Scrisse:\nNel dicembre 1896 Crowley cominci\u00f2 a interessarsi di occultismo e misticismo. In breve tempo si dedicher\u00e0 sempre pi\u00f9 assiduamente alla lettura di libri di alchimia e misticismo, oltre che a libri di magia e paranormale. In questi anni ebbe anche la sua prima esperienza omosessuale. Nel 1897 Crowley s'iscrisse al club di scacchi del \"college\" ottenendo grande successo. In ottobre fu colpito da una malattia che lo port\u00f2 a riflettere molto sull'esistenza umana e lo convinse a mettere da parte la carriera diplomatica che aveva inizialmente pianificato.\nA Cambridge si defin\u00ec \"La Grande Bestia\" e \"666\", numero preso dal Capitolo 13 del \"Libro dell'Apocalisse\".\nUn anno dopo pubblic\u00f2 il suo primo libro di poesie: \"Aceldama\"; poi lasci\u00f2 Cambridge, incontrando Julian L. Baker (Fratello D. A.) che lo present\u00f2 a Samuel Liddell MacGregor Mathers, introducendolo nell'Ordine Ermetico dell'Alba Dorata (Golden Dawn).\nScoperta della bisessualit\u00e0.\nNegli anni universitari (successivi al 1895), Crowley fu sessualmente molto attivo, ebbe frequenti rapporti sessuali con ragazze abbordate nei locali del posto e spesso anche con prostitute; inoltre ebbe sempre pi\u00f9 frequenti relazioni omosessuali, in cui preferiva intraprendere il ruolo recettivo. Nel corso della sua vita, Crowley praticher\u00e0 pi\u00f9 volte rituali magico-sessuali sia con donne sia con uomini. Il biografo Sutin, nella sua opera biografica sull'occultista, racconta di un'importante relazione di Crowley con un individuo di nome Herbert Charles Pollitt, conosciuto a Cambridge nel 1897. Pollitt non condivideva gli studi occulti di Crowley e per questo pose fine alla loro relazione. Anni dopo Crowley commenter\u00e0 cos\u00ec:\nAdesione alla \"Golden Dawn\".\nA 23 anni Crowley entr\u00f2 a far parte dell\"Hermetic Order of the Golden Dawn\" e il suo percorso scocognomeico prosegu\u00ec con lo studio delle opere di William Butler Yeats e Arthur Edward Waite, criticandole aspramente sul \"The Equinox\" e diventando un nemico degli autori. Nel 1899 acquist\u00f2 e si trasfer\u00ec nella celebre Boleskine House. Un amico ed ex-membro della Golden Dawn, Allan Bennett, lo introdusse alle idee del Buddhismo, mentre Samuel Liddell MacGregor Mathers lo istruiva sulla magia del mondo occidentale. Mathers e Crowley in seguito inizieranno inesorabilmente a distaccarsi e Crowley perder\u00e0 rapidamente fiducia nel suo maestro. Nell'ottobre 1901, dopo aver studiato il Raja Yoga, afferm\u00f2 di aver raggiunto il \"dhy\u0101na\", descrivendone lo stato nel suo libro \"Magick\".\nUfficialmente Crowley e Mathers continuarono a coesistere nella Golden Dawn fino al 1904, tuttavia i primi attriti tra i due risalgono almeno al 1900 (se non prima). In seguito alla scissione all'interno del movimento, Crowley lasci\u00f2 il suo paese e and\u00f2 a vivere per un breve periodo in Messico con la moglie (Rose Edith Kelly, sposata nel 1903), abbandonando la Golden Dawn. Diversi anni dopo Mathers reclam\u00f2 la paternit\u00e0 (e i conseguenti diritti) su alcuni dei rituali e delle idee di Crowley. In Messico Crowley, che era stato iniziato alla massoneria in Francia l'8 ottobre 1904 nella \"Anglo-Saxon Lodge\" No. 343 della Gran Loggia di Francia e diventato maestro il 17 dicembre dello stesso anno, ricevette il 33\u00ba grado del Rito scozzese antico ed accettato e continu\u00f2 i suoi studi isolato dal resto della comunit\u00e0 esoterica, in questo periodo scopr\u00ec e cominci\u00f2 a usare con frequenza la parola \"Abracadabra\". Terminata l'esperienza in Centroamerica ritorner\u00e0 a Boleskine House.\nViaggio al Cairo.\nNel 1904, durante una vacanza a Il Cairo, fu protagonista di un evento mistico che lo spinse a fondare il culto di Thelema, successivamente praticato poi nella confraternita chiamata Ordo Templi Orientis (O.T.O.). La moglie di Aleister cominci\u00f2 a trovarsi in uno stato anormale, e questo convinse il marito che c'era una entit\u00e0 sovrumana che si era messa in contatto con lei. Il 20 marzo Crowley segu\u00ec le indicazioni dettate dalla moglie in stato di \"trance\" ed esegu\u00ec (con successo, secondo quanto scrisse in seguito) un rito di invocazione al dio egiziano Horus. Il dio gli avrebbe comunicato l'imminente inizio di un nuovo eone magico, e gli affidava l'incarico di profeta. L'8 aprile e i due giorni successivi Crowley afferm\u00f2 di aver udito una voce che gli dettava un testo che lui trascrisse e in seguito pubblic\u00f2 con il nome \"The Book of the Law\". Secondo Crowley la voce proveniva da uno spirito di nome Aiwass (o Aiwaz), il ministro di Horus. Una buona parte del testo \u00e8 composto da un cifrario numerico che lo stesso Crowely affermava di non essere in grado di decifrare.\nNel giugno del 1904 Rose e Aleister ebbero una figlia a cui fu dato il nome Nicole Ma Ahathoor Hecate Sappho Jezebel Lilith Crowley; la bambina morir\u00e0 nel 1906 al ritorno da un viaggio in Cina. Nell'estate dello stesso anno la coppia ebbe un'altra bambina, che essi chiamarono Lola Zaza. Aleister elabor\u00f2 un nuovo rituale per ringraziare della sua nascita. In seguito riprender\u00e0 ed elaborer\u00e0 pi\u00f9 volte questo ed altri rituali della sua dottrina. Nel 1907 accaddero due importanti eventi nella vita di Crowley. Riformulo' l'ordine dell'Argenteum Astrum (A\u2234A\u2234) e cominci\u00f2 a scrivere gli \"Holy books of Thelema\", ovvero i testi sacri del culto di Thelema. Aleister e Rose divorziarono nel 1909. Nel 1910, Crowley esegu\u00ec insieme ai membri dell'A\u2234A\u2234 una serie di riti detti Riti di Eleusis.\nIl periodo negli USA.\nCon le prime brezze della imminente prima guerra mondiale, Crowley prefer\u00ec trasferirsi negli Stati Uniti, a New York, dove pot\u00e9 tranquillamente praticare la magia da maestro dell'Argenteum Astrum (A\u2234A\u2234). Nel giugno del 1915 fu introdotto dall'amica Jeanne Foster e dalla giornalista Hellen Hollis nelle alte sfere fashion della Grande Mela. In particolare, ebbe poi una relazione con la Foster, dalla quale pretese un figlio maschio. Ma, a dispetto di una serie di operazioni e riti magico-sessuali, non rimase incinta.\nNello stesso anno \"scrisse alcuni pezzi eccellenti di astrologia che Evangeline Adams, l'astrologa delle celebrit\u00e0 dell'epoca, pubblic\u00f2 facendoli passare come farina del suo sacco, senza dare a Crowley credito n\u00e9 compensi di sorta\".\nA novembre dello stesso anno Crowley si rec\u00f2 a Vancouver, in Canada, per incontrare il membro della loggia O.T.O. (\"Ordo Templi Orientis\", che faceva parte del suo progetto Thelema, tale Wilfred Smith e che aprir\u00e0 una sede della setta in California, nel 1930). Al suo ritorno a New York, Crowley dapprima pratic\u00f2 della magia sessuale con la prostituta tedesca Gerda Von Kothek, e poi ebbe una relazione con il mezzosoprano Ratan Devi, al secolo Alice Richardson, moglie dello storico dell'arte Ananda Coomaraswamy. La cantante rimase incinta di Crowley, ma durante un viaggio in Inghilterra ebbe un aborto spontaneo.\nNel giugno del 1916 Crowley quindi si stabil\u00ec in una casetta del New Hampshire, dove continu\u00f2 i suoi studi ed esperimenti magici. Nel 1917 si ritir\u00f2 presso una isoletta del fiume Hudson. Dopo l'acquisto di grandi quantit\u00e0 di vernice rossa al posto del cibo, dipinse la frase \"Fai ci\u00f2 che vuoi\" sui grandi scogli di entrambi i lati dell'isola, ricevendo doni da parte dei visitatori curiosi. Per ultimo, esegu\u00ec poi un rito magico-sessuale con la pittrice Leah Hirsig, dopodich\u00e9 ritorn\u00f2 in Europa.\nIn Italia: l'abbazia di Thelema.\nCrowley diede vita al centro della sua religione magica con una comunit\u00e0 a Cefal\u00f9 dove, nel marzo del 1920, in una villa presa in affitto, cre\u00f2 la leggendaria Abbazia di Th\u00e9lema, ispirata a quella omonima che Fran\u00e7ois Rabelais, nel Cinquecento, aveva fatto erigere da uno dei suoi pi\u00f9 celebri personaggi, il gigante Gargantua, con l'unica regola: \"Fai ci\u00f2 che vuoi sar\u00e0 tutta la legge, Amore \u00e8 la legge, amore sotto la volont\u00e0\" \"perch\u00e9 le persone libere e colte, sentono per natura un istinto ed inclinazione che li spinge ad atti virtuosi, e li tiene lontani dal vizio, inteso come religione\".\nCon l'avvento del fascismo, fu espulso dall'Italia da Benito Mussolini alla fine del mese di aprile del 1923, ufficialmente per sospette attivit\u00e0 antifasciste, in realt\u00e0 a causa di una morte sospetta all'interno del suo tempio.\nNel febbraio 1924 Crowley visit\u00f2 l\"Institute for the Harmonious Development of Man\" di Georges Ivanovi\u010d Gurdjieff, ma non incontr\u00f2 il fondatore; nei suoi scritti privati Crowley criticher\u00e0 molti aspetti delle pratiche e degli insegnamenti di Gurdjieff. Quest'ultimo, dal canto suo, non tard\u00f2 a reagire in modo sdegnato alla visita di Crowley. Il 16 agosto 1929 Crowley spos\u00f2 Maria de Miramar a Lipsia, la donna proveniva dal Nicaragua. I due si separarono di fatto nel 1930 ma non divorziarono mai ufficialmente.\nPeriodo a Lisbona.\nNel settembre del 1930 Crowley giunse a Lisbona in compagnia della giovane artista tedesca Hanni Jaeger. A Lisbona incontr\u00f2 il grande poeta portoghese Fernando Pessoa, esperto astrologo e cultore dell'occultismo. I due si erano conosciuti tramite corrispondenza, dopo che Pessoa (oltre ad avere tradotto \"Inno a Pan\" in portoghese) aveva corretto un oroscopo fatto da Crowley, inviandogli la spiegazione dell'errore. Il mago inglese rimase colpito da tale gesto e da tanta perizia e volle incontrarlo durante la sua visita. La storia di questo incontro sfiora il paradosso. Sta di fatto che Crowley scomparve alcuni giorni dopo alla Boca do Inferno di Cascais, lasciando un porta sigarette e un misterioso messaggio. Sia Pessoa che il suo amico giornalista e occultista Ferreira Gomes furono a lungo interrogati dalla polizia, ma di Crowley nessuna traccia. Egli ricomparve a Londra alcuni giorni dopo: si tratt\u00f2, probabilmente di una farsa ordita dal mago, Pessoa e da Ferreira Gomes e perfettamente riuscita. Le dichiarazioni di Pessoa al \"Diario de Noticias\" sull'argomento sono raccolte in \"Ultimatum e altre esclamazioni\".\nRitorno in Inghilterra e morte.\nNel 1934 fu soggetto di una dichiarazione di bancarotta, infatti perse la causa legale con cui aveva citato l'artista Nina Hamnett, accusandola di averlo diffamato nel libro del 1932 \"Laughing Torso\". Durante la seconda guerra mondiale, alcuni personaggi illustri (tra cui lo scrittore Ian Fleming) affermarono che Crowley aveva aiutato l'MI5 in alcune operazioni riguardanti l'ufficiale nazista Rudolf Hess, che in piena seconda guerra mondiale si paracadut\u00f2 in Scozia per convincere gli inglesi ad allearsi al Terzo Reich, ma fu catturato e imprigionato dall'esercito inglese e infine processato e condannato a vita a Norimberga.\nNell'aprile 1945 viene ammesso nell'ordine di Crowley Lafayette Ronald Hubbard. Non \u00e8 chiaro se i due si siano mai incontrati personalmente ma \u00e8 certo che i due inizialmente erano affascinati dalla reciproca opera, ed \u00e8 probabile che si siano contattati tramite lettere e carteggi. Tuttavia in seguito Hubbard comincer\u00e0 a distanziarsi parecchio dall'ideologia comune (arrivando a fondare Dianetics e poi Scientology) e questo porter\u00e0 Crowley a disprezzarlo e a giudicarlo un ciarlatano arrivando a definirlo \u00abzoticone rubasoldi\u00bb in una lettera. Hubbard sostenne in pi\u00f9 occasioni di essere stato un grande amico personale di Crowley, tuttavia la citata lettera sembra provare il contrario e smentire le affermazioni di Hubbard.\nAleister Crowley mor\u00ec di degenerazione del miocardio e bronchite cronica ad Hastings la notte del 1\u00ba dicembre 1947 all'et\u00e0 di 72 anni. Nel corso della sua vita aveva fatto largo uso di eroina ma aveva smesso da alcuni anni per cominciare a fare uso in grandi quantit\u00e0 di morfina per curare asma e bronchite. Il suo ultimo dottore, un medico di nome Thomson, mor\u00ec il giorno dopo di lui e questo permise ai giornali di speculare sulla eventualit\u00e0 che Crowley avesse lanciato una maledizione sul medico. Fu cremato il 5 dicembre 1947 a Brighton.\nIl pensiero.\nL'interesse per la magia.\nNel mondo della magia cerimoniale contemporanea Crowley \u00e8 ritenuto un'indiscussa autorit\u00e0, in quanto uno fra i principali codificatori e divulgatori delle scienze occulte nel XX secolo. \nCrowley defin\u00ec la magia come \u00abla Scienza e l'Arte di causare cambiamenti in conformit\u00e0 con la Volont\u00e0\u00bb e, nel corso della sua vita, divulg\u00f2 progressivamente tutti i rituali e gli insegnamenti della Golden Dawn, di cui egli era a conoscenza, pubblicandoli sul suo giornale \"The Equinox\". Fu, probabilmente, la prima volta che apparvero in stampa i genuini insegnamenti operativi d'una societ\u00e0 ermetica, e non soltanto semplici testi cerimoniali o traduzioni in un linguaggio simbolico esoterico, incomprensibile ai \"profani\". Sempre per Crowley la magia e lo Yoga diventavano quindi come un percorso spirituale per avere il pieno controllo di s\u00e9 stessi e cambiare il mondo circostante tramite la Volont\u00e0. Nei rituali erano presenti strumenti come il calice, la spada, la campana, l'incenso, l'altare e la tunica. \nIl pensiero dell'occultista inglese influenz\u00f2 anche altri personaggi famosi, come L. Ron Hubbard il quale prima di fondare \"Scientology\", si ispirarono alle pratiche di Crowley, anche l'esoterista, musicista e scrittore Anton Lavey fondatore della chiesa di Satana e Gerald Gardner il fondatore della Wicca. \nIl culto di Thelema.\nElabor\u00f2 una filosofia Atea e magica denominata \"thelema\" in cui metteva al centro l'uomo e la sua libert\u00e0 da autorit\u00e0 divine superiori e si definiva come una filosofia in contrasto al Cristianesimo, all'Islam, al Comunismo e al Buddhismo. Questa religione \u00e8 caratterizzata anche dalle festivit\u00e0 quali il compleanno di Crowley, i due solstizi e i due equinozi. Crowley nel creare la Thelema si ispir\u00f2 alle teorie di Friedrich Nietzsche, Eliphas L\u00e9vi, Carl Jung, Sigmund Freud e James Frazer.\n\"Magia sexualis\".\nNon meno scandaloso fu l'atteggiamento verso la sessualit\u00e0: Crowley per esempio teorizz\u00f2 apertamente la pratica dell'omosessualit\u00e0 (oltre che dell'eterosessualit\u00e0). Il suo libro \"White Stains\" (\"Macchie Bianche\", 1898), definito dai detrattori come \u00abil pi\u00f9 schifoso libro mai pubblicato\u00bb o, in modo pi\u00f9 equilibrato da un critico contemporaneo come \u00abUna \"Psychopathia sexualis\" poetica\u00bb, contiene poesie dai titoli decisamente espliciti come \"A ballad of passive paederasty\" (\"Ballata della pederastia passiva\"). Il libro si ispira in parte al trattato \"Ohtsisenohn\" di Abdul Karid Janji.\nInteresse per i tarocchi.\nCome spiega lo storico dell'esoterismo Giordano Berti nell'introduzione all'edizione italiana del \"Book of Thoth\" crowleyano: \u00abL'interesse di Crowley per i tarocchi risaliva agli anni giovanili, quando fu accolto nell'Hermetic Order of the Golden Dawn. Nel settembre 1912, quando la fratellanza ermetica era ormai disgregata, Crowley pubblic\u00f2 sul primo volume della rivista \"The Equinox of Gods\" il \"Liber T\", vale a dire la descrizione dei Tarocchi fino ad allora riservata agli adepti della Golden Dawn. Molti anni pi\u00f9 tardi decise di creare una propria versione del mazzo e ne affid\u00f2 la realizzazione ad una pittrice surrealista, Frieda Harris (1877 \u2013 1962). Il lavoro si protrasse per quasi cinque anni, dal 1938 al 1942. I dipinti della Harris furono pubblicati in bianco e nero su \"The Book of Thoth\" (Londra, 1944), un manuale scritto da Crowley basandosi sul \"Liber T\" della Golden Dawn. Solo 33 anni pi\u00f9 tardi (e in seguito a diversi \u00ababorti editoriali\u00bb) vide la luce il primo mazzo che riproduceva fedelmente gli acquerelli della Harris (U.S. Games Systems e S. Weiser Pubbl., New York, 1977)\u00bb. I disegni della Harris sono oggi conservati al Warburg Institute di Londra.\nSatanismo.\nCrowley \u00e8 considerato da alcuni una fonte di ispirazione per il satanismo. Altri ritengono che sia lui stesso un satanista, sulla base di diverse affermazioni circa i sacrifici umani.Il Cesnur invece rileva che tali assimilazioni di Crowley come satanista siano frutto di una letteratura giornalistica dove il Satanismo \u00e8 spesso confuso con altri fenomeni, da cui tuttavia andrebbe distinto, e nel caso specifico con la corrente \u201cthelemita\u201d che deriva dalle idee di Crowley.\nAlcune invocazioni contenute in certi suoi scritti, tuttavia, non depongono a favore di una sua totale estraneit\u00e0 all'argomento.\nInteresse per arrampicata e alpinismo.\nCrowley si avvicin\u00f2 all'arrampicata nel 1892, in seguito ad un incontro casuale con Joseph Lister durante una vacanza sull'isola di Skye (Scozia). Ben presto divenne un arrampicatore di notevole abilit\u00e0, concentrandosi su imprese che oggi verrebbero definite \"free solo\". Nel 1893, a Beachy Head, apr\u00ec diverse vie su una falesia gessosa di 150\u00a0m, la pi\u00f9 difficile delle quali ha oggi una difficolt\u00e0 in scala americana pari a 5.10: un'impresa eccezionale per l'epoca. Nel 1895 si rec\u00f2 per la prima volta sulle Alpi, ove comp\u00ec numerose prime ascensioni, di cui molte in solitaria.\nNel 1898 conobbe Oscar Eckenstein, con il quale form\u00f2 una forte cordata che sal\u00ec parecchie vie nelle Alpi. Nel 1900 Eckenstein cominci\u00f2 a pensare a una spedizione al K2. La coppia si prepar\u00f2 per due anni, compiendo anche una spedizione di allenamento e acclimatazione sui vulcani che circondano Citt\u00e0 del Messico, e nel 1902 la spedizione ebbe luogo.\nEckenstein decise di tentare la scalata dalla cresta nord-est, ma la spedizione fu costretta ad arrestarsi a una quota di 6000\u00a0m circa. Su indicazione di Crowley, gli alpinisti effettuarono un secondo tentativo, puntando alla sella tra il K2 e lo Skyang Kangri. Uno dei membri della squadra (un alpinista austriaco) fu per\u00f2 colpito da edema polmonare da alta quota; intuendo la gravit\u00e0 della situazione, Crowley, in contrasto con il resto della squadra, decise di ritirarsi e portare il malato pi\u00f9 a valle. Secondo quanto riferito nella sua autobiografia, durante il secondo tentativo la spedizione raggiunse una quota di circa 6.600\u00a0m: all'epoca, era la massima altitudine mai raggiunta da una spedizione alpinistica. Dopo 63 giorni sul ghiacciaio Baltoro, la spedizione dovette ritirarsi a causa del maltempo.\nNel 1905 Crowley partecip\u00f2 a un'altra spedizione himalayana, diretta al Kangchenjunga, insieme al dottor Jules Jacot-Guillarmod. La spedizione fu un fallimento, e fu segnata da forti litigi e tensioni tra i due capi spedizione.. La squadra di punta raggiunse comunque una quota di 6500\u00a0m circa, ma sulla via del ritorno quattro uomini (tre portatori e un alpinista svizzero) morirono a causa di una valanga: in occasione di questo incidente, Crowley non si mosse in aiuto dei colleghi, sostenendo pi\u00f9 tardi che l'esito fatale dell'incidente era in gran parte colpa loro. Inoltre, fu accusato di maltrattamenti verso i portatori.\nLa carriera alpinistica di Aleister Crowley termin\u00f2 in pratica con l'infelice spedizione al Kanchenjunga.\nOpere e analisi.\nLe opere di Aleister Crowley si caratterizzano per l'utilizzo spregiudicato e apertamente magico della Qabalah e dei nomi angelici in lingua ebraica. In effetti, al di l\u00e0 di ogni valutazione etica ed estetica, con il suo determinare il proliferare di studi - propri o impropri - della tradizione cabalistica, l'opera di Crowley ha reso necessario un chiarimento autentico su cosa sia la Qabalah, e ci\u00f2 \u00e8 puntualmente avvenuto attraverso soprattutto le opere di uno studioso ebreo che rappresenta un altro punto di svolta fondamentale del pensiero moderno: Gershom Scholem.\nLibri come \"Le grandi correnti della mistica ebraica\" o \"Shabbatai Tzevi, il messia mistico,\" manifestano - sia pure con un richiamo a Crowley sporadico, se non del tutto assente - la preoccupazione e il dovere di chiarire a un Occidente sempre pi\u00f9 attento, cosa sia effettivamente la \"Qabalah\", allontanandola dalla prospettiva strettamente magica e inserendola in un contesto pi\u00f9 aderente alla realt\u00e0 tradizionale entro la quale tale pensiero si sviluppa e procede, restituendola al suo fondamentale valore di criterio interpretativo delle Sacre Scritture. Crowley ha estrapolato numerosi rituali da fonti bibliche.\nEsse sono:\nInfluenza culturale.\nMusica e nello spettacolo.\nDa molti anni Crowley \u00e8 popolare negli ambienti della musica rock e divi vecchi e nuovi hanno variamente espresso simpatia per la sua figura: gi\u00e0 i Beatles lo avevano inserito nella copertina del famoso \"Sgt. Pepper's Lonely Hearts Club Band\". Jimmy Page (chitarrista dei Led Zeppelin), al pari di Danny Carey (batterista dei Tool), \u00e8 uno dei maggiori collezionisti mondiali di materiale crowleyano e ha addirittura acquistato Boleskine House, la casa di Crowley a Boleskine. Page inoltre chiese e ottenne che due frasi di Crowley venissero vergate sulla parte interna, non incisa, del vinile dell'album \"Led Zeppelin III\", edito nel 1970.\nOzzy Osbourne e David Bowie lo hanno menzionato nelle loro canzoni: Ozzy gli ha dedicato la canzone \"Mr. Crowley\" nell'album \"Blizzard of Ozz\" del 1980, Bowie nell'album del 1971 \"Hunky Dory\" nel brano \"Quicksand\", mentre nella canzone \"Station to Station\" ha citato il suo libro \"White Stains\". Robbie Williams lo ha citato nella canzone \"Random Acts of Kindness\". Anche il gruppo britannico Fields of the Nephilim, i cui album hanno forti ispirazioni al mondo della magia e dell'occultismo, hanno portato riferimenti a Crowley in alcune canzoni, come \"Love Under Will\" (il titolo si riferisce ad uno dei \"credo\" della filosofia crowleyana). Inoltre, gli Edguy gli hanno dedicato la canzone \"Aleister Crowley Memorial Boogie\" come traccia extra nel loro album Rocket Ride in edizione limitata.\nMarilyn Manson ha affermato che ne \u00e8 stato \"ossessionato\" e Mick Jagger dei Rolling Stones \u00e8 un appassionato di Crowley, iniziato a quanto pare dal regista underground Kenneth Anger. Anche i Klaxons hanno dedicato il brano \"Magick\" a Crowley, mentre i Death SS gli hanno dedicato l'intero album \"Do What Thou Wilt\". Il gruppo tedesco degli Alphaville ha tratto ispirazione da Crowley per la realizzazione dell'album \"Afternoons in Utopia\", del 1986, e in particolare il cantante Marian Gold ha affermato di essersi ispirato alle opere di Crowley per il brano \"Red Rose\". Infine Bruce Dickinson, cantante del gruppo heavy metal britannico Iron Maiden, lo ha sempre annoverato come uno dei suoi miti, tanto che ha collaborato alla sceneggiatura di un film prodotto nel 2007 e incentrato sulla figura di Crowley, \"The Chemical Wedding\".\nIl brano \"Cult of Thelema\", degli italiani Dawn Under Eclipse, \u00e8 un evidente omaggio a Crowley.\nNel corso degli anni sono nati gruppi musicali esplicitamente crowleyani, come i Thelema gruppo rock-metal genovese, i Coil ed i Current 93, di cui almeno uno si \u00e8 evoluto in un nuovo movimento magico: il Thee Temple Ov Psychick Youth (T.O.P.Y., Tempio Della Giovent\u00f9 Psichica: la storpiatura dell'ortografia inglese \u00e8 voluta come gesto di ribellione alle regole) fondato nel 1981 dal cantante Genesis P-Orridge, in contemporanea alla fondazione del suo secondo complesso Psychic TV.\nLetteratura.\nLo scrittore William Somerset Maugham si ispir\u00f2 a lui per il suo romanzo \"Il mago\" (\"The Magician\"), da cui deriva l'omonimo film di Rex Ingram del 1926.\nUna versione personale dell'espulsione di Crowley dalla Sicilia \u00e8 data da Leonardo Sciascia nel suo racconto \"Apocrifi sul caso Crowley\" (nella raccolta \"Il mare colore del vino\").\nIn tempi recenti Crowley \u00e8 apparso come personaggio nel libro di Vincenzo Consolo \"Nottetempo, casa per casa\" (1992).\nCrowley viene menzionato nel romanzo \"Il paradiso degli orchi\" di Daniel Pennac (1991) come ispiratore di una setta dedita a riti con violenze su minori.\nUmberto Eco lo cita pi\u00f9 volte nel \"Pendolo di Foucault\" parlando dei riti iniziatici di adorazione della Bestia. In molte sue opere Mauro Cascio tenta una ricostruzione filosofica del suo pensiero, nell'ambito dell'idealismo magico. Nel romanzo \"L'isola dell'angelo caduto\" di Carlo Lucarelli (1999), uno dei personaggi \u00e8 un seguace di Crowley.\nCrowley \u00e8 anche il nome di uno dei due personaggi principali del romanzo \"Buona Apocalisse a tutti!\" di Terry Pratchett e Neil Gaiman. Come personaggio secondario, Crowley compare anche nel romanzo \"Notizie sul giocatore Ruba\u0161ov\" dello scrittore svedese Carl-Johan Vallgreen.\nCinema, fumetti e televisione.\nSpesso il nome e le imprese di Crowley vengono citate in vari fumetti. Viene citato nelle opere di Alan Moore \"Promethea\" e \"V per Vendetta\" (libro III, Capitolo IV: \"Vestigia\"); un giovanissimo Crowley \u00e8 protagonista di una breve scena di \"From Hell\" (cap. 9 pag. 3 e 4), altro romanzo a fumetti di Moore. Nei fumetti di \"Martin Myst\u00e8re\" esiste un personaggio chiamato Mabus, vagamente ispirato a Crowley, che fa un'apparizione anche in un crossover con \"Dylan Dog\" e in \"Storie da Altrove\" e in \"La grande bestia\" di Dampyr.\nNel 2003 il regista Carlos Atanes ha diretto \"Perdurabo\" \"(Where is Aleister Crowley?)\", ambientato presso l'abbazia di Thelema.\nNella serie \"Magico Vento\" figura il personaggio di un negromante, posseduto dagli Antichi, chiamato Aiwass, come l'entit\u00e0 assira con cui Crowley affermava di essere entrato in contatto. Nel fumetto \"Hellblazer\" viene citato alcune volte. Ne \"La Lega degli Straordinari Gentlemen\" viene ripresa, come uno dei principali antagonisti della serie, la figura di Oliver Haddo de \"Il Mago\", combinata con ulteriori riferimenti alla persona di Crowley.\nDalla 5\u00aa stagione del telefilm Supernatural viene introdotto un personaggio - un demone - dal nome \"Crowley\", tutto ispirato a Aleister Crowley. Mentre nella quarta stagione compariva, sempre sotto forma di un demone, il personaggio \"Alastair\".\nIn \"D.Gray-man\" uno degli esorcisti appartenenti al gruppo del protagonista, con aspetto e poteri molto simili a quelli di un vampiro, si chiama Aleister Crowley . Nella serie dell'hentai \"Shin Bible Black\" appare una ragazza nipote di Aleister Crowley, tale Jody Crowley. In \"A Certain Magical Index\" un personaggio della storia si chiama Aleister Crowley ed \u00e8 un mago che trama all'interno della fazione degli Esper.\nNella serie Le terrificanti avventure di Sabrina Aleister Crowley viene nominato pi\u00f9 volte, facendo intendere che fosse uno fra gli stregoni pi\u00f9 famosi e potenti della storia.\nNella serie The Midnight Gospel Alistair Crowley viene nominato nel terzo episodio, durante uno dei viaggi del protagonista, in un dialogo in cui si affronta il tema della magia occidentale.\nVideogiochi.\nCrowley \u00e8 un personaggio ricorrente nella serie di videogiochi di ruolo \"Megami Tensei\", in quale appare come avversario. Nella serie, Crowley \u00e8 anche identificato con il demone \"Master Therion\", o semplicemente Therion.\nViene citati anche in una nota in \"Assassin's Creed Odyssey\", nel DLC dedicato ad Atlantide."}
{"id": "227895", "revid": "123648481", "url": "https://it.wikipedia.org/wiki?curid=227895", "title": "Arco a tutto sesto", "text": "Larco a tutto sesto in architettura (\"sesto\" \u00e8 l'antico nome del compasso) \u00e8 la denominazione di un arco a sezione semicircolare unica e completa (180\u00ba). Costituisce il fondamento architetturale delle volte a botte. Originariamente era costituito da una sequenza di cunei in adobe, mattone o pietra.\nStoria.\nL'archeologo C.L. Woolley afferma che fu un arco a tutto sesto il primo arco costruito nella storia dell'Umanit\u00e0. In \"The excavation of Ur\" afferma di aver individuato nel piccolo arco semicircolare di E Dublal-Mah, presso Ur, il primo esempio di struttura ad arco utilizzato nella facciata di un edificio e fuori terra. Tuttavia l'esempio riconosciuto da Woolley risale al XV secolo a.C. e l'arco era gi\u00e0 da secoli utilizzato per coprire i canali di scolo e i condotti sotterranei nella stessa regione mesopotamica.\nIl suo utilizzo ebbe inizio nel terzo millennio avanti Cristo presso i Caldei. Pass\u00f2 quindi all'architettura etrusca e a quella greca, per poi essere adottato dai Romani. Dallo stile di questo arco derivarono tutti i successivi: il romanico, il rinascimentale e il barocco.\nComunque l'utilizzo sistematico dell'arco a tutto sesto (e dell'arco in generale) si deve ai Romani, che lo appresero dalla poliedrica funzione che aveva tra gli etruschi e lo utilizzarono prevalentemente in funzione della praticit\u00e0 piuttosto che dell'estetica, pur senza escludere quest'ultima. L'uso maggiore degli archi in successione trov\u00f2 applicazione nella costruzione degli acquedotti.\nL'arco venne utilizzato dagli architetti romani per marcare significativamente il ritmo degli edifici, inventando il motivo, poi divenuto simbolo dell'architettura rinascimentale, dell'arco inserito all'interno del sistema pilastro-trabeazione. Esempi importanti di questa invenzione architettonica si hanno nel Tabularium di Lucio Cornelio Silla e nel Colosseo a Roma. Tale invenzione formale, comunque, ha probabilmente un'origine prettamente strutturale: lavorando principalmente con il laterizio, la costruzione di archi era pi\u00f9 economica rispetto al sistema trilitico, poich\u00e9 un architrave ha bisogno di un grosso monolite.\nPer tutto il periodo classico, l'arco non ha mai \"poggiato\" su una colonna, perch\u00e9 era considerata una violazione dell'estetica dell'arco stesso e uno svilimento del ruolo della colonna, che doveva terminare sempre con la trabeazione. Tuttavia, gi\u00e0 nel periodo paleocristiano, si cominciarono a vedere archi impostati direttamente sui capitelli delle colonne: questo perch\u00e9, crollato l'impero, croll\u00f2 in parte anche la sensibilit\u00e0 geometrica dello stile classico. Uno dei primi esempi di archi impostati sui capitelli delle colonne si ha a Roma, nella basilica di Santa Sabina.\nL'arco a tutto sesto \u00e8 anche un elemento caratterizzante dell'architettura romanica durante il medioevo e fu utilizzato principalmente con funzione estetica, oltre che per separare le navate degli edifici religiosi, per portali, archi trionfali (l'arco che sottolinea lo sbocco della navata centrale nella crociera), chiostri e le successioni di archetti a tutto sesto sotto i cornicioni tipici del romanico lombardo.\nLa valenza estetica dell'arco a tutto sesto unito alla grammatica del sistema trilitico greco fu recuperata in toto dal Rinascimento italiano (in particolare da Filippo Brunelleschi, tra i primi), che seppe ulteriormente innovare ed evolvere il ruolo architettonico della forma dell'arco.\nCaratteristiche statiche.\nDal punto di vista della distribuzione statica delle forze, esso fa s\u00ec che tutti i suoi punti lavorino in compressione e il peso degli elementi da lui sorretti, oltre che il proprio, si distribuiscano in modo da gravare sulla struttura di appoggio. Ci\u00f2 significa che le basi di appoggio debbono essere realizzate massicce per sostenerne tutto il peso.\nAlla base dell'arco, oltre a quelle verticali, si hanno spinte orizzontali che debbono essere opportunamente contrastate dalle strutture di appoggio esterne all'arco.\nVarianti dell'arco a tutto sesto.\nA partire dalla forma di base dell'arco a tutto sesto, si possono distinguere tre varianti principali di questo elemento architettonico."}
{"id": "227896", "revid": "2912", "url": "https://it.wikipedia.org/wiki?curid=227896", "title": "Ben\u00e2te", "text": ""}
{"id": "227897", "revid": "1282260", "url": "https://it.wikipedia.org/wiki?curid=227897", "title": "Oblazione (diritto)", "text": "L'oblazione, nel diritto processuale penale italiano, \u00e8 una causa di estinzione del reato limitata alle contravvenzioni, prevista agli articoli 162 e 162-bis del codice penale italiano. Gli organi competenti sono il giudice dibattimentale (monocratico o di pace) e il GIP.\nEtimologia.\nIl termine \"oblazione\" deriva dal latino \"oblatio\\offerre\", che significa \"offrire\". Il suo significato letterale \u00e8: \"offerta, elemosina\". In senso figurato pu\u00f2 anche significare \"invocazione, preghiera, sacrificio\". Nel diritto \u00e8 una causa di estinzione del reato consistente nel pagamento volontario (quindi una \"offerta\") di una somma.\nDiritto.\nL'oblazione \u00e8 una causa di estinzione del reato limitata alle contravvenzioni, prevista agli articoli 162 e 162-bis del codice penale. Originariamente l'oblazione poteva essere concessa solamente per le contravvenzioni punite con la pena dell'ammenda (art. 162 Codice penale). Si \u00e8 poi prevista un'ulteriore ipotesi di oblazione facoltativa (ovvero che non spetta di diritto come nel caso precedente ma \u00e8 a discrezione del giudice), riguardante le contravvenzioni punite con la pena alternativa dell'arresto o dell'ammenda (art. 162-bis Codice penale)\nL'oblazione consiste nel pagamento di una somma di denaro pari a un terzo del massimo dell'ammenda stabilita dalla legge come pena per le contravvenzioni punite con la sola pena dell'ammenda, ovvero pari alla met\u00e0 del massimo, quando si tratti di contravvenzione punita alternativamente con l'arresto o con l'ammenda. Il pagamento di tale somma estingue per ogni effetto di diritto il reato e non consegue alcuna iscrizione nel certificato del casellario giudiziale dell'indagato/imputato. L'oblazione \u00e8 prevista per diversi reati quali il versamento di assegni in bianco o la violazione del diritto d'autore, ai sensi della legge n. 43 del 2005.\nNel caso di contravvenzioni punite con pena alternativa, l'oblazione \u00e8 inammissibile allorch\u00e9 il reo sia recidivo reiterato per delitti non colposi ovvero ne sia stata dichiarata l'abitualit\u00e0 nelle contravvenzioni o la professionalit\u00e0 nel reato. L'oblazione \u00e8 parimenti inammissibile allorch\u00e9 permangano conseguenze dannose o pericolose del reato eliminabili da parte del contravventore.\nIl Giudice pu\u00f2 altres\u00ec rigettare l'istanza d'oblazione avendo riguardo alla gravit\u00e0 del reato (art. 162-bis Codice Penale). Nel corso delle indagini preliminari la domanda d'oblazione \u00e8 presentata al pubblico ministero che ne cura la trasmissione (unitamente agli Atti d'indagine e al proprio parere) al Giudice per le indagini preliminari che \u00e8 competente a decidere sulla domanda (art. 141 Disposizioni Attuazione Codice Procedura Penale).\nPrima delle modificazioni introdotte con il decreto-legge n. 117/2007 (cosiddetto Decreto Bianchi), l'oblazione non era prevista per chi guidava in stato di ebbrezza. Con la sentenza della Corte di Cassazione n. 25056 del 28 giugno 2007 \u00e8 stato infatti accolto il ricorso della procura generale presso la Corte d'appello di Brescia, presentato contro una sentenza del GIP del Tribunale di Brescia di non luogo a procedere, emessa nei confronti di un automobilista positivo all'etilometro, per estinzione del reato per intervenuta oblazione. A seguito delle modifiche normative che hanno istituito le tre fasce entro cui ricondurre lo stato di ebbrezza, l'istituto dell'oblazione era concesso nell'ambito nella prima fascia (cio\u00e8 per la guida in stato di ebbrezza con un tasso alcolico accertato inferiore o uguale a 0,8 g/l, contravvenzione punita con la sola pena dell'ammenda), ma con le successive modificazioni al Codice della strada (agosto 2010), la prima fascia (0,50-0,80 g/l) \u00e8 stata depenalizzata a illecito amministrativo.\n\u00c8 molto importante valutare l'oblabilit\u00e0 dei decreti penali di condanna poich\u00e9 si evita qualsiasi iscrizione nel casellario giudiziale (di fatto si rimane incensurati). Inoltre il reato commesso e oblato, in quanto estinto, non costituir\u00e0 recidivit\u00e0 qualora venga commesso un reato analogo. \nNel caso di pagamento del decreto penale invece, si riceve di fatto una condanna penale e servono dai 2 ai 5 anni (a seconda dei casi) per chiedere la declaratoria di estinzione del reato (anche se a seguito della pronuncia di estinzione la condanna permane nel casellario giudiziario con l'indicazione che il reato \u00e8 estinto), sempre che in tale lasso di tempo il soggetto non commetta un delitto o una contravvenzione della stessa indole."}
{"id": "227898", "revid": "33689", "url": "https://it.wikipedia.org/wiki?curid=227898", "title": "Stato di Polizia", "text": ""}
{"id": "227899", "revid": "2912", "url": "https://it.wikipedia.org/wiki?curid=227899", "title": "Bois-Plage-en-R\u00e9", "text": ""}
{"id": "227901", "revid": "7", "url": "https://it.wikipedia.org/wiki?curid=227901", "title": "Ifigen\u00eca", "text": ""}
{"id": "227907", "revid": "767487", "url": "https://it.wikipedia.org/wiki?curid=227907", "title": "Martin Lopez", "text": "Biografia.\nLopez incorpora nel suo modo di suonare una grande quantit\u00e0 di stili differenti. Sono fortemente presenti influenze latine, cos\u00ec come alcune influenze jazz. La sua versatilit\u00e0 \u00e8 dimostrata dalla grande capacit\u00e0 di passare in modo rapido da parti rilassate e melodiche a battute veloci e brutali tipiche del death metal.\nNel 2003 ha avuto problemi legati ad una serie di attacchi di panico prima delle esibizioni degli Opeth ed \u00e8 stato costretto a farsi sostituire da Martin Axenrot, ed ha poi deciso, il 12 maggio 2006, di lasciare la band per dedicarsi totalmente al suo progetto personale.\nIl 28 maggio 2010 \u00e8 stato annunciato che Martin Lopez ha formato i Soen, insieme al noto bassista Steve DiGiorgio, il cantante Joel Ekel\u00f6f e il chitarrista Kim Platbarzdis.\nEquipaggiamento.\nBatteria\nPiatti"}
{"id": "227910", "revid": "1791", "url": "https://it.wikipedia.org/wiki?curid=227910", "title": "Karel Chapek", "text": ""}
{"id": "227912", "revid": "25185", "url": "https://it.wikipedia.org/wiki?curid=227912", "title": "Screening medico", "text": ""}
{"id": "227917", "revid": "155634", "url": "https://it.wikipedia.org/wiki?curid=227917", "title": "Serie A1 1988-1989 (pallacanestro maschile)", "text": "Il campionato di Serie A1 di pallacanestro maschile 1988-1989 \u00e8 stato il sessantasettesimo organizzato in Italia.\nRispetto alla stagione precedente, la formula \u00e8 rimasta invariata. Le 16 squadre si sono incontrante in un girone all'italiana, con partite di andata e ritorno. Al termine della stagione regolare, le squadre classificatesi tra il quinto e il decimo posto e le prime due della Serie A2, si sono incontrate negli ottavi dei play-off; nei quarti si sono aggiunte le prime quattro, che si sono affrontate per l'assegnazione dello scudetto. Le ultime due retrocedono direttamente, mentre le squadre tra l'undicesimo e il quattordicesimo posto si giocano la salvezza con le squadre classificatesi tra il terzo e il decimo posto in A2 ai play-out, divise in due gironi da sei.\nLa Philips Milano ha vinto il suo ventiquattresimo titolo, eliminando ai play-off Irge Desio, Benetton Treviso, Scavolini Pesaro ed Enichem Livorno.\nProprio la finale tra meneghini e labronici, disputata il 27 maggio 1989, rimane uno dei capitoli pi\u00f9 famosi e controversi nella storia del basket.\nPlay-out.\nPartecipano ai play-out Allibert Livorno, Phonola Roma, Cantine Riunite Reggio Emilia e Ipifim Torino. Si giocheranno la permanenza in serie A1 insieme a 8 squadre di A2 (classificate dal 3\u00ba al 10\u00ba posto). Sono previsti due gironi (verde e giallo) all'italiana con partite di andata e ritorno. Le prime due classificate di ogni girone sono ammesse al campionato di serie A1 1989-1990."}
{"id": "227918", "revid": "799504", "url": "https://it.wikipedia.org/wiki?curid=227918", "title": "Carlo di Castellamonte", "text": "\u00c8 stato conte di Castellamonte e uno dei maggiori esponenti del barocco piemontese.\nFu padre di Amedeo di Castellamonte.\nBiografia.\nNato nel 1571, come scoperto da Libero Manetti, questa datazione rende impossibile l'ipotesi, avanzata da Carlo Boggio, di un suo viaggio a Roma nel 1579 per studiare con Scamozzi.\nLe prime testimonianze su di lui risalgono alla fine del Cinquecento, quando compare al servizio del duca Carlo Emanuele I, come assistente del primo ingegnere di corte, il romano Ascanio Vitozzi. Il rapporto con Vitozzi fu particolarmente stretto, tanto che nel 1608 questi fu testimone di nozze di Carlo, il quale sposava allora Lucrezia Vinea (figlia di un notaio torinese). Da tali nozze sarebbe nato il 17 giugno 1613 Vittorio Amedeo di Castellamonte, anch'egli celebre architetto.\nNel 1607 allest\u00ec il progetto della facciata della Basilica del Corpus Domini a Torino. \nNominato \"architetto di sua altezza reale\" nel 1615, prosegu\u00ec il programma voluto da Carlo Emanuele I e iniziato dal maestro, mirante a dare a Torino il volto edilizio ed urbanistico di una capitale.\nSi devono a lui:"}
{"id": "227920", "revid": "958185", "url": "https://it.wikipedia.org/wiki?curid=227920", "title": "Oil-for-food", "text": "Il programma Oil-for-food (letteralmente \"petrolio in cambio di cibo\"), attivato dalle Nazioni Unite nel 1995 (con la risoluzione n. 986) e terminato nel 2003, puntava a permettere all'Iraq di vendere petrolio nel mercato mondiale, senza per questo agevolare l'Iraq nella ricostruzione del proprio esercito, in cambio di cibo, medicine, e altre necessit\u00e0 umanitarie indirizzate alla popolazione irachena che stava subendo dal 1990 pesanti sanzioni economiche che causarono tra l'altro pi\u00f9 di 500.000 decessi di bambini secondo il rapporto Unicef del 1999. Il petrolio era venduto in dollari, mentre il programma permetteva all'Iraq di detenere in euro le riserve di valuta estera per l'importazione di tali generi.\n\u00c8 stato il primo programma al mondo di aiuti umanitari il cui costo \u00e8 stato fatto pagare al destinatario degli aiuti.\nModalit\u00e0.\nIl petrolio doveva essere pagato dall'acquirente direttamente su un conto deciso dal Segretario Generale dell'ONU (1 b), che approvava prezzo e condizioni di trasporto delle singole transazioni (1 a). Il conto in questione alimentava il Fondo per lo Sviluppo dell'Iraq, che dopo l'invasione del 2003 fu gestito dalla Coalition Provisional Authority ().\nIl programma fu introdotto dal presidente statunitense Bill Clinton nel 1995, per cercare di ovviare ai disagi della popolazione civile irachena inflitti dalle sanzioni economiche istituite al fine di ottenere la demilitarizzazione dell'Iraq di Saddam Hussein durante la prima guerra del Golfo. Le sanzioni cessarono nel 2003 dopo l'invasione militare dell'Iraq, e le funzioni umanitarie del programma \"oil-for-food\" furono traslate nella Coalizione Provvisoria di stanza nel territorio.\nSotto l'egida dell'ONU, venne venduto sul mercato mondiale petrolio per pi\u00f9 di 130 miliardi di dollari. Ufficialmente, circa 90 miliardi furono usati per bisogni umanitari, una parte per ricostruire i danni della guerra del Golfo, una parte per supportare le operazioni amministrative e operative dell'UN (2.2%), e per finanziare i costi del programma di ispezione per la presenza di armi (0.8%).\nProgetto e contesto storico.\nIl Programma \"Oil-for-Food\" fu istituito per alleviare le sofferenze dei civili causate dalle vaste sanzioni contro l'Iraq deliberate dall'ONU all'indomani dell'invasione del Kuwait nell'agosto 1990.\nLa Risoluzione 706 del 15 agosto 1991 mirava a permettere all'Iraq di vendere petrolio scambiandolo con generi alimentari.\nLa Risoluzione 712 del 19 settembre 1991 confermava che l'Iraq poteva vendere fino a 1,6 miliardi $ per finanziare il Programma \"Oil-For-Food\"\nDopo iniziali rifiuti l'Iraq firm\u00f2 un \"memorandum of understanding\" (MOU) nel maggio 1996 per rendere operativa la risoluzione.\nIl Programma \"Oil-for-Food\" inizi\u00f2 nel dicembre 1996 e le prime spedizioni di cibo arrivarono nel marzo 1997. Circa il 60 per cento dei 26 milioni di iracheni furono semplicemente dipendenti dalle razioni del programma in quanto i bombardamenti della coalizione avevano distrutto gli impianti di produzione di energia elettrica e le strutture fognarie e di depurazione delle acque. Inoltre anni di sanzioni economiche avevano ridotto il reddito pro capite di quattro quinti, raddoppiato la mortalit\u00e0 infantile, causato epidemie di tifo e colera, fatto crollare i livelli di alfabetizzazione, un crescente numero di persone erano ridotte alla fame e secondo l'Unicef era triplicato il tasso di mortalit\u00e0.\nIl Programma usava un sistema di garanzia: il petrolio esportato dall'Iraq era pagato dai beneficiari su un conto di garanzia della Banca BNP Paribas piuttosto che del governo iracheno. Il denaro veniva quindi ripartito: una parte per pagare le riparazioni al Kuwait e le operazioni in corso della coalizione e dell'ONU, la restante (e la maggior parte del profitto) era a disposizione del governo iracheno per l'acquisto dei prodotti concordati.\nAl governo iracheno infatti fu permesso di acquistare solo prodotti che non fossero sottoposti a embargo. Alcuni prodotti, come i generi alimentari grezzi, furono spediti immediatamente, ma le richieste per la maggior parte dei prodotti, incluse cose semplici come matite e acido folico, furono bloccate in processi di autorizzazione che si esaurivano in media in circa sei mesi. L'afflusso di medicinali fu agevolato dopo un'inchiesta condotta dal quotidiano britannico \"Independent\", il cui corrispondente mediorientale Robert Fisk in una serie di articoli del 1997 aveva rivelato il picco dei dati di mortalit\u00e0 infantile riconducibili all'utilizzo di uranio impoverito nella prima guerra del Golfo.\nTutti i prodotti che si riteneva potessero avere una qualche applicazione nello sviluppo di armi chimiche, biologiche o nucleari non potevano essere a disposizione del regime a prescindere dalla funzione per la quale erano stati richiesti.\nProblematiche e abusi.\nNel 1998 il diplomatico internazionale Denis Halliday a capo del programma si dimise contestando le sanzioni definendole &lt;genocide&gt;.\nDue anni dopo si dimise il suo sostituto, il rispettato Hans von Sponeck per motivi analoghi.\nNel 2002, 300 personalit\u00e0 autorevoli di tutto il mondo, tra i quali i premi Nobel Desmond Tutu, Mairead Corrigan, Bernard Lown, firmarono l'appello di Hans-Christof von Sponeck, gi\u00e0 coordinatore umanitario delle Nazioni Unite per l'Iraq, per chiedere la fine delle sanzioni economiche all'Iraq, giudicate inique e ritenendole una violazione dei diritti umani e degli standard umanitari.\nSin dal 2000 il programma fu giudicato ad elevato livello di vulnerabilit\u00e0 a seguito di controlli interni alle Nazioni unite. Fu per\u00f2 con l'invasione dell'Iraq del 2003 che si ritenne di aver conseguito la prova dell'esistenza di uno schema illecito corruttivo che coinvolgeva funzionari dell'ONU e il governo iracheno.\nUna serie di indagini confermarono sostanzialmente gli addebiti, anche se condotte sotto diversi profili e da diverse autorit\u00e0: le Nazioni Unite incaricarono una commissione di indagine presieduta dall'ex governatore della FED Paul Volcker (il cui primo rapporto interinale individu\u00f2 uno dei gestori del programma, Benon Sevan, come destinatario di tangenti per quasi 150,000 dollari USA); la forza multinazionale di occupazione dell'Iraq dedic\u00f2 al problema parte del rapporto Duelfer del 30 settembre 2004 nel quale tra l'altro emersero cospicue vendite di petrolio illegali soprattutto alla Giordania e alla Turchia; nel Congresso degli Stati Uniti d'America il \"Committee on International Relations\" della Camera dei rappresentanti e la sottocommissione d'inchiesta Coleman del Senato dedicarono una serie di audizioni, nel corso delle quali emerse il coinvolgimento del parlamentare inglese George Galloway (destinatario, tra gli altri, di tangenti per 600,000 dollari USA); il Government Accountability Office (GAO) del Congresso americano valut\u00f2 in una sua analisi (citata da uno studio del Pentagono sul medesimo oggetto e prodotta nelle audizioni svolte dalla sottocommissione congressuale di inchiesta) che lo schema corruttivo aveva generato 10.1 miliardi di dollari USA in proventi illeciti, distribuiti dal governo iracheno a una vastissima platea di beneficiari; il giudice istruttore francese Philippe Courroye inquis\u00ec per corruzione i due funzionari ministeriali del Quay d'Orsay Jean-Bernard M\u00e9rim\u00e9e e Serge Boidevaix, unitamente a Bernard Guillet, collaboratore del senatore Charles Pasqua; la Corte distrettuale di Manhattan per le tangenti dispose l'arresto nel 2006 del sud-coreano Tongsun Park e il mandato di cattura per Sevan e per Efraim \"Fred\" Nadler, uomo d'affari newyorchese; il governo Maliki, a nome della Repubblica dell'Iraq, rappresentato da Mark Maney e Roliff Purrington (e poi anche dallo studio Bernstein Liebhard), intraprese nel 2008 un'azione civile dinanzi alla giustizia statunitense contro 100 ditte di vari paesi soprattutto americane per il ruolo da esse svolto nello schema corruttivo.\nFilmografia.\nLa vicenda \u00e8 stata raccontata in \"Backstabbing for Beginners: My Crash Course in International Diplomacy\", libro di memorie di Michael Soussan.\nA questo si \u00e8 poi ispirato il film \"Giochi di potere\" del 2018."}
{"id": "227922", "revid": "9", "url": "https://it.wikipedia.org/wiki?curid=227922", "title": "Codici a barre", "text": ""}
{"id": "227923", "revid": "453768", "url": "https://it.wikipedia.org/wiki?curid=227923", "title": "Monorotaia", "text": "Una monorotaia \u00e8 un sistema di trasporto ferroviario di passeggeri o merci dove un veicolo viaggia sopra (\"ferrovia a sella\") o sotto (\"ferrovia sospesa\") un'unica sede stretta (un'unica \"trave\"; da qui il nome monorotaia) con una traiettoria vincolata. La trave pu\u00f2 assumere forme diverse ed essere fatta di diversi materiali. Nella maggior parte dei casi \u00e8 sopraelevata, ma pu\u00f2 correre anche a livello del terreno o in tunnel. Nel caso delle \"ferrovie a sella\" sostegno e trazione sono assicurati da una serie di ruote generalmente dotate di pneumatici che agiscono sopra e ai lati della trave, rispettivamente ruote portanti e ruote guida. La locomozione dei mezzi delle monorotaie avviene generalmente tramite elettromotrici, anche se sono stati sperimentati motori a vapore e a combustione interna. La \"Schwebebahn\" di Dresda, classificabile come ferrovia sospesa, viene azionata con un cavo come una funicolare.\nTalvolta vengono definite, impropriamente, monorotaie i sistemi Translohr e GLT.\nStoria.\nApplicazioni abbandonate.\nSistema Palmer.\nNel 1821 Henry Robinson Palmer fece pubblicare un brevetto su una monorotaia. Secondo questo brevetto fu costruita a Cheshunt, in Inghilterra, una ferrovia per il trasporto di mattoni e attivata il 25 giugno 1825. I vagoni pendevano da una rotaia posta in alto e venivano trainati da un cavallo.\nSistema Boynton.\nNel 1852 Eben M. Boynton test\u00f2 un breve tratto della sua monorotaia, da Gravesend a Coney Island, su un tratto abbandonato di ferrovia tradizionale della \"Sea Beach and Brighton Railroad\" a scartamento standard. I veicoli erano vincolati da una rotaia centrale tradizionale di tipo Vignoles posata sul terreno ed erano mantenuti in posizione verticale tramite carrelli a ruote orizzontali (quindi con assi verticali) che insistevano sui lati di una trave longitudinale posta al di sopra della ferrovia.\nNonostante i cospicui investimenti, successivi tentativi di estendere la monorotaia fallirono, e il sistema Boynton fu abbandonato. Tuttavia nel 1910 venne attivata nel Bronx di New York un'altra monorotaia concettualmente identica a quella di Boynton: la \"Pelham Park and City Island Railway\", chiusa nel 1919. Un'altra monorotaia di questo tipo \u00e8 stata attivata nel 1912 all'interno del Senato degli Stati Uniti. \u00c8 rimasta in funzione fino al 1961 e l'utilizzo era riservato ai soli senatori.\nSistema Larmanjat.\nQuesto tipo di monorotaia fu inventato da J.Larmanjat, nato a Huriel, in Francia, il 4 marzo del 1826. Il sistema Larmanjat prevedeva una rotaia centrale di guida e due piste in legno laterali su cui correvano normali ruote non vincolate: nella locomotiva, che era a vapore, la trazione era fornita da queste ultime. Le ruote che agivano sulla rotaia centrale erano di tipo ferroviario a doppio bordino.\nLa prima applicazione fu in Francia, dove tra Le Raincy e Montfermeil venne costruita una ferrovia Larmanjat che funzion\u00f2 dall'agosto 1868 al novembre 1869. Sembra che il sistema di guida non fosse molto efficiente e che il treno in curva necessitasse quindi dell'assistenza di un operatore per evitare il deragliamento.\nIl 4 settembre 1873 venne inaugurata un'altra ferrovia \"Larmanjat\" in Portogallo, che collegava Lisbona con Torres Vedras. La linea era dotata di 15 locomotive a vapore, costruite nel 1872 dalla societ\u00e0 inglese \"Sharp, Stewart &amp; Co\". Le ruote esterne di queste macchine avevano un diametro di 3 piedi e 9 pollici (1,143 metri) ed erano azionate da stantuffi situati internamente da \nLa ferrovia non ebbe grande successo e fu chiusa l'8 aprile del 1875 dopo neppure due anni di attivit\u00e0.\nIl sistema Larmanjat non venne pi\u00f9 utilizzato ma dalla fine del XX secolo sono in uso due sistemi moderni molto simili seppur con differenze tecnologiche sostanziali: i sistemi Translohr e GLT. Tuttavia questi sistemi sono considerabili autobus guidati o tranvie su gomma pi\u00f9 che monorotaie.\nSistema Ewing.\nIl sistema \"Ewing\" fu in tipo di monorotaia sviluppata dall'inventore inglese W. J. Ewing negli ultimi anni del diciannovesimo secolo a partire da un'idea proposta nel 1868 dal William Thorold, un ingegnere civile inglese di Norwich, nel Norfolk, in occasione di una conferenza all'Associazione britannica per l'avanzamento della scienza. Il sistema prevedeva che la maggior parte del peso ricadesse sulle ruote di tipo ferroviario insistenti sulla rotaia centrale, mentre l'equilibrio sarebbe stato garantito da ruote esterne (poste per\u00f2 solo su un lato dei veicoli) che corressero non vincolate su una normale strada.\nL'unica applicazione di questo tipo fu la \"Patiala State Monorail Trainways\", una monorotaia situata nel Punjab in India che fu attiva dal 1910 al 1927. La locomotiva e i vagoni erano formati da ruote che insistevano nella rotaia centrale e da altre due ruote esterne, posto su un solo lato, per mantenere l'equilibrio. La monorotaia \u00e8 conservata, funzionante a scopo dimostrativo, al \"National Rail Museum\" di Nuova Delhi.\nIl sistema pu\u00f2 considerarsi simile a quello di Larmanjat, con la differenza che questo \u00e8 asimmetrico, in quanto i veicoli hanno le ruote di appoggio su un solo lato mentre il sistema Larmanjat le prevede su entrambi i lati.\nSistema Brennan.\nNel 1907 l'ingegnere inglese Louis Brennan (1852\u00a0\u2013 1932) sviluppa una monorotaia che si sposta su ruote d'acciaio a doppio bordino su una singola rotaia Vignoles e che viene attivamente stabilizzata su sistema giroscopico.\nIl sistema venne realizzato come prototipo funzionante, ma non ebbe ulteriori sviluppi.\nAltri sistemi.\nNel 1922 sul versante massese del Monte Sella, nelle Alpi Apuane, venne installata una monorotaia di circa 3,5\u00a0km per la lizzatura, ovvero il trasporto a valle del marmo proveniente dalle cave d'altitudine.\nIl sistema, chiamato \"monorotaia Denham\" dal nome dell'inventore, consisteva in un trattore motorizzato su rotaia che trainava una slitta di carico per i trasporto del marmo.\nNegli anni trenta del XX secolo, in Russia, venne testata, senza seguito, la monorotaia Yarmanchuk, nella quale i treni viaggiavano all'interno di una pista in cemento concava.\nNello stesso periodo, negli Stati Uniti, l'ingegnere Walter H.Judson propose un modello di monorotaia. in cui il peso del veicolo era scaricato su una rotaia centrale rivestita di gomma, mentre il veicolo stesso era mantenuto in posizione verticale da due rotaie laterali su cui agivano ruote orizzontali. In velocit\u00e0, la forma aerodinamica avrebbe generato una portanza che avrebbe ridotto l'attrito volvente delle ruote sulla rotaia gommata. Una ferrovia di questo tipo non fu mai costruita.\nApplicazioni in uso.\nLe infrastrutture precedentemente descritte utilizzavano tutte una sola rotaia generalmente d'acciaio e differiscono completamente dalle monorotaie attualmente in funzione. Le moderne monorotaie sono normalmente realizzate con travi in cemento collegate tra di loro senza soluzione di continuit\u00e0 (l'insieme di travi viene definito rotaia) e con tralicci metallici che sorreggono le travi. I veicoli possono correre o a cavallo sopra la trave (\"ferrovie a sella\") o appesi inferiormente (\"ferrovie sospese\"). Nel caso delle \"ferrovie a sella\", sostegno e trazione sono assicurati da una serie di ruote dotate di pneumatici che agiscono sopra (le ruote portanti) e ai lati (le ruote guida) della trave. Nelle \"ferrovie sospese\" il rotabile non ha alcun contatto continuo con il suolo, essendo vincolato e appeso in alto ad una sola rotaia posta su una struttura portante elevata rispetto alla superficie stradale.\nFerrovia a sella.\nLa prima ferrovia a sella fu la \"General LeRoy Stone's Centennial Monorail\" realizzata negli USA nel 1876. Il veicolo era dotato di tre ruote metalliche che insistevano su tre rotaie ferroviarie, una, quella portante, posta sulla sommit\u00e0 della trave e le altre due, con la funzione di guide, poste lateralmente formando una struttura a forma di A. La monorotaia \"Bradford &amp; Foster Brook Monorail\", aperta nel 1878 in Pennsylvania, era lunga 6,4\u00a0km e derivava dalla monorotaia \"General LeRoy\". \u00c8 stata chiusa nel 1879 a causa di un deragliamento dovuto all'esplosione del motore a vapore.\nNel 1880 in Algeria l'ingegnere francese Charles Lartigue fece costruire una monorotaia, simile alla \"General LeRoy Stone\", su un tragitto di 90 km. I vagoni di questa ferrovia avevano un carrello al quale ad entrambe le parti erano stati allacciati contenitori per il trasporto di spartocellulosa. La trazione era animale. Tratti ulteriori di questa monorotaia di Lartigue vennero costruiti con apposite locomotive a vapore per una mostra nel 1886 a Londra; nel 1888 tra Listowel e Ballybunion, nel sudovest dell'Irlanda, fu inaugurata una ferrovia Lartigue per il trasporto di passeggeri e merci. Questa ferrovia \u00e8 stata attiva per 36 anni fino al 1924 e dal 2001 \u00e8 stato ricostruito un tratto dimostrativo funzionante. Altre ferrovie Lartigue furono la \"Panissi\u00e8res-Feurs\" del 1894 e la \"Magnesium Monorail\" del 1924.\nNel 1886 il capitano Meigs realizz\u00f2 come prova un veicolo che si muoveva su una trave dove scorrevano 4 ruote (per carrello dei veicoli), due con asse verticale due disposte a V, ma il progetto venne abbandonato.\nWilliam Boyes nel 1911 realizz\u00f2 a Seattle, nello Stato di Washington, un impianto dimostrativo di una ferrovia a sella con le rotaie di guida in legno poste sopra e lateralmente alla trave sopraelevata. I veicoli potevano raggiungere una velocit\u00e0 massima di 30\u00a0km/h. Il progetto non venne per\u00f2 sviluppato.\nNel 1914 venne realizzata a Genova, in occasione dell'Esposizione Internazionale intitolata Igiene, Marina e Colonie, una ferrovia a sella, chiamata Telfer, smantellata negli anni successivi. Era dotata di tre rotaie: una portante posta sulla sommit\u00e0 della trave e due laterali di guida.\nI precedenti sistemi sono definiti monorotaie pur avendo pi\u00f9 di una rotaia in quanto viene considerata rotaia la trave o la struttura dove erano collocate le propriamente dette rotaie ferroviarie.\nLe ferrovie a sella moderne (con travi in cemento armato o acciaio e ruote, portanti e di guida, dotate degli pneumatici) sono nate nel dopoguerra (dal 1950) con il primo sistema Alweg. Tra le prime monorotaie costruite con il sistema Alweg vi \u00e8 la monorotaia di Torino oggi smantellata. Successivamente altre aziende hanno sviluppato altre monorotaie di tipo ferrovia a sella.\nFerrovia sospesa.\nLe ferrovie sospese sono sistemi in cui i veicoli viaggiano sospesi al di sotto dell'infrastruttura ferroviaria anzich\u00e9 sopra di essa. Tecnicamente non tutte le ferrovie sospese lo sono in quanto alcune di esse sono normali ferrovie a binario come ad esempio il sistema SAFEGE e derivati (\"Chiba Urban Monorail\") o la \"Memphis Suspension Railway\".\nNel 1901 venne aperta al pubblico la Wuppertaler Schwebebahn, ancora attiva, la quale riprendeva un progetto del 1887 della \"Enos Electric Company\" di Greenville nel New Jersey.\nLa monorotaia \"Bennie Railplane\" fu costruita come una ferrovia sospesa. Quest'ultima venne costruita dall'ingegnere George Bennie nel 1930 ed era un veicolo che si muoveva su una rotaia sospesa costruita presso Milngavie (dintorni di Glasgow). La propulsione era affidata a una coppia di eliche, anteriore e posteriore, da 2,7 metri di diametro, e l'oscillazione era controllata con un secondo binario inferiore. Era nato per collegare Londra e Glasgow alla velocit\u00e0 di 220\u00a0km/h senza bisogno di gallerie, ma Bennie and\u00f2 in bancarotta prima di completare il progetto. La linea di prova costruita venne smantellata nel 1941 e l'unico veicolo costruito venne rottamato negli anni sessanta.\nAltri sistemi furono poi sviluppati tra i quali il SIPEM della Siemens.\nVantaggi.\nIl principale vantaggio delle monorotaie \u00e8 che i veicoli normalmente sono sopraelevati e circolano in questo modo senza interferire con la sede stradale. Questo evita completamente incidenti con il traffico stradale e rende possibile un'affidabilit\u00e0 raggiungibile soltanto con le metropolitane sotterranee, con un costo sovente ridotto.\nDal punto di vista estetico, per il viaggiatore, c'\u00e8 il fascino decisamente futuristico e l'effetto della visuale proprio soltanto delle monorotaie.\nLa costruzione \u00e8 relativamente veloce e senza problemi, dato che il piano ferroviario viene montato con elementi prefabbricati; le travi si inseriscono, a parere di alcuni, abbastanza bene in scenari cittadini e le ferrovie possono essere introdotte addirittura dentro agli edifici. I costi di costruzione di monorotaie oscillano circa tra i 25 e i 60 milioni di Euro al km, decisamente meno rispetto a metropolitane sotterranee.\nEssendo piuttosto stretta la trave genera una zona d'ombra decisamente ridotta rispetto ad un sistema ferroviario convenzionale o ad una strada sopraelevata.\nI carrelli sono, soprattutto nel sistema SAFEGE, ma anche nelle ferrovie a sella, molto ben protetti dagli agenti atmosferici in confronto alle ferrovie tradizionali.\nL'apparato di rimozione della neve \u00e8 molto basso nelle ferrovie a sella, nel SAFEGE la rimozione della neve fallisce totalmente (tra questi anche gli esempi di impiego nelle regioni pi\u00f9 fredde del Giappone).\nI mezzi sono dotati di ruote con pneumatici e sono normalmente a trazione elettrica, questo consente di generare poco rumore e di ottenere nel contempo buone capacit\u00e0 di frenata, di accelerazione e la possibilit\u00e0 di superare pendenze piuttosto accentuate.\n\u00c8 possibile ottenere raggi di curvatura molto ridotti rispetto a quelli ottenibili nelle ferrovie tradizionali.\n\u00c8 praticamente impossibile per una monorotaia deragliare.\nSvantaggi e incidenti.\nNon esistono al momento standard dimensionali. In pratica con l'esclusione di alcuni impianti in Giappone ogni linea adotta proprie soluzioni rendendo impossibili economie di scala nella costruzione dei componenti.\nIn caso di emergenza \u00e8 molto difficile evacuare i mezzi in quanto facilmente gli stessi si troveranno ad una notevole altezza da terra. Svantaggio che si \u00e8 notato quando, a Sydney, i passeggeri rimasero bloccati in un treno per ore. La realizzazione di un marciapiede per l'evacuazione dei mezzi aumenterebbe i costi e l'impatto paesaggistico della linea. In tal senso \u00e8 per\u00f2 ipotizzabile l'utilizzo di scivoli di emergenza come sugli aerei.\nInoltre un servizio merci da prendere sul serio nei sistemi realmente applicati \u00e8 impossibile, poich\u00e9 questi pretendono un utilizzo esclusivo con locomotive a causa delle numerose ruote perlopi\u00f9 pneumatiche o a gomma piena, soprattutto quando sussistono grandi pendenze o sopraelevazioni.\nSistemi di costruzione.\nMonorotaie a levitazione.\nVengono definite rotaie a levitazione quei sistemi che eliminano il contatto meccanico con l'infrastruttra ferroviaria durante la corsa, allo scopo di minimizzare l'attrito, come la ferrovia a levitazione magnetica (ad esempio il Transrapid e la M-Bahn di Berlino) e la ferrovia a levitazione aerodinamica (A\u00e9rotrain).\nMonorotaie \"cantilevered\".\nNel sistema Futrex e OTG HighRoad, attualmente solo sperimentali, i veicoli sono attaccati da un solo lato alla trave, che pu\u00f2 essere percorsa su entrambi i lati. Negli altri tipi di monorotaie ci\u00f2 non pu\u00f2 avvenire. Rappresentano una evoluzione delle monorotaie a sella.\nSistemi esistenti.\nLa pi\u00f9 lunga monorotaia \u00e8 quella di Osaka con una lunghezza di 28\u00a0km.\nLe seguenti tabelle sono parziali in quanto, soprattutto negli USA, esistono diverse monorotaie installate nei parchi divertimento."}
{"id": "227924", "revid": "768068", "url": "https://it.wikipedia.org/wiki?curid=227924", "title": "Capo Nord", "text": "Capo Nord (\"Nordkapp\" in norvegese) \u00e8 un promontorio/falesia che si trova sulla punta nord dell'isola di Mager\u00f8ya, nella parte pi\u00f9 settentrionale della Norvegia continentale, nella regione di Nord-Norge, compresa politicamente nella contea di Finnmark e pi\u00f9 precisamente nel comune di Nordkapp.\nIl suo nome \u00e8 dovuto all'esploratore inglese Richard Chancellor che cos\u00ec lo battezz\u00f2, dopo esservi approdato nel 1553, durante la spedizione per la ricerca del \"passaggio a nord-est\". A Capo Nord \u00e8 presente un centro turistico costruito nel 1988 sull'altopiano. Insieme ad esso sono presenti anche una caffetteria, un ristorante, un ufficio postale, un negozio di souvenir, un piccolo museo e un cinema.\nGeografia.\nLa falesia, posta a 71\u00b0 10' 21\" di latitudine nord ed a 25\u00b0 47' 04\" di longitudine est, \u00e8 alta 307 metri, con un caratteristico strapiombo che si affaccia sul Mare glaciale artico.\nCapo Nord \u00e8 comunemente considerato il punto pi\u00f9 a nord dell'Europa, ma ci\u00f2 \u00e8 inesatto in quanto il promontorio di Knivskjellodden, situato sempre sull'isola di Mager\u00f8ya, ad ovest di Capo Nord, visibile dalla falesia stessa, si trova ad una latitudine nord di 71\u00b0 11' 08\", ovvero circa 1400 metri pi\u00f9 a nord; tuttavia, trovandosi i due punti entrambi su di un'isola, il \"punto geografico\" pi\u00f9 a nord dell'Europa \"continentale\" \u00e8 da considerarsi il Capo Nordkinn, o \"Kinnarodden\", situato sul confine delle municipalit\u00e0 di Gamvik e Lebesby, della contea norvegese di Troms og Finnmark (nella penisola di Nordkinn), e che si trova a 71\u00b0 08' 01\" di latitudine nord e 27\u00b0 40' 09\" di longitudine est, a circa 70\u00a0km a est da Capo Nord.\nIl sole di mezzanotte e l'aurora boreale.\nCon l'approssimarsi del solstizio d'estate, nelle regioni al di sopra dei circoli polari si verifica il fenomeno del sole di mezzanotte: in questi luoghi, il Sole non scende mai sotto l'orizzonte per almeno 20 ore e di conseguenza non cala mai la notte. Tale effetto \u00e8 dovuto al fatto che l'asse di rotazione terrestre \u00e8 inclinato di 23\u00b0 e 27' rispetto al piano dell'orbita (eclittica).\nCapo Nord si trova a poco pi\u00f9 di 500 chilometri oltre il circolo polare artico, e quindi dall'11 maggio al 10 agosto \u00e8 possibile ammirare il fenomeno del sole di mezzanotte; al contrario, nel periodo invernale, pur non sorgendo mai il sole al di sopra dell'orizzonte per circa due mesi e mezzo, il promontorio \u00e8 estraneo al fenomeno della cosiddetta notte polare, in quanto il crepuscolo impedisce che si verifichi il buio totale.\nInoltre, sempre nei mesi invernali, a Capo Nord - al pari di tutte le zone situate tra i poli magnetici e 10\u00b0-20\u00b0 di distanza dai poli magnetici stessi - \u00e8 possibile ammirare anche il fenomeno dell'aurora boreale.\nStoria.\nIl primo straniero a raggiungere Capo Nord fu l'italiano Francesco Negri, un esploratore di Ravenna.\nDal 1929 Capo Nord \u00e8 territorio protetto ed \u00e8 proibita la raccolta delle piante presenti (la vegetazione dell'isola \u00e8 piuttosto rara).\nIl 26 dicembre 1943, al largo del promontorio, fu combattuta la battaglia di Capo Nord (o \"battaglia dell'Isola degli Orsi\"), ultimo scontro navale tra unit\u00e0 di superficie Alleate e tedesche durante la seconda guerra mondiale, che si concluse con la vittoria Alleata e l'affondamento dell'incrociatore da battaglia tedesco \"Scharnhorst\".\nTurismo.\nCapo Nord \u00e8 stato occasionalmente visitato (via mare e tramite brevi salite sulle rocce) fin dal XVII secolo. Nel 1798 il primo a raggiungere il Capo via terra fu Giuseppe Acerbi. Poi, pi\u00f9 frequentemente, a partire dalla fine del XIX secolo diventando una vera e propria meta turistica, e, tra i suoi visitatori pi\u00f9 famosi, i cui viaggi ebbero anche significati politici e simbolici, vi furono il Re Oscar II di Svezia nel 1873, ed il Re di Thailandia Chulalongkorn nel 1907.\nPrimo turista a Capo Nord viene considerato il ravennate Francesco Negri per il viaggio affrontato nel XVII secolo. A partire dagli anni sessanta Capo Nord \u00e8 divenuto meta ogni anno di numerosissimi \"pellegrinaggi\" da parte di turisti ed amanti dell'avventura, e frequenti sono i viaggiatori che intraprendono il viaggio in moto. Data la costante mole di turisti, anche Capo Nord ha subito un sempre crescente sfruttamento commerciale. \nSul promontorio \u00e8 stato costruito un grande \"blockhaus\", la \"Nordkapphallen\", una struttura informativa e turistica che al suo interno comprende: un ristorante, alcuni negozi di souvenir, mostre permanenti relative alla storia del Capo, il \"Royal North Cape Club\", dove \u00e8 possibile ottenere un diploma che attesta la presenza al Capo una sala cinematografica con schermo a 270\u00b0 che proietta immagini sulla natura del Capo, un piccolo museo thailandese (in ricordo della visita di Chulalongkorn) ed una galleria scavata nella roccia (a circa met\u00e0 del percorso vi \u00e8 una piccola cappella) che termina in una sala dove, al di qua di una enorme vetrata, \u00e8 possibile ammirare il sole di mezzanotte comodamente seduti.\nMonumenti.\nSul promontorio sono presenti tre monumenti:\nPedaggio.\nNel 2011 il governo norvegese ha richiesto che il costo per accedere all'area venisse ridotto. Al momento il costo \u00e8 di 282,50 corone norvegesi (circa 30\u20ac) a persona.\nCollegamenti.\nCapo Nord \u00e8 raggiungibile con autoveicoli o motoveicoli percorrendo la strada europea E06 e, una volta arrivati a Olderfjord, continuando per gli ultimi 129\u00a0km sulla strada europea E69. Tale strada attraversa un tunnel sottomarino, il \"Tunnel di Capo Nord\" (in norvegese: \"Nordkapptunnelen\") - della lunghezza di circa 7 chilometri, ad una profondit\u00e0 di 212 metri sotto il livello del mare - che collega l'isola di Mager\u00f8ya alla terraferma. Tra il 1\u00ba novembre e il 30 aprile, la porzione pi\u00f9 settentrionale della strada \u00e8 chiusa ai veicoli privati.\nIn alternativa, \u00e8 possibile prendere un traghetto che unisce K\u00e5fjord a Honningsv\u00e5g, sull'isola. Il porto di Honningsv\u00e5g, infatti, \u00e8 compreso tra gli scali previsti dai battelli Hurtigruten.\nUtilizzando il treno \u00e8 utile conoscere che la linea ferroviaria norvegese, a causa dei ghiacci invernali, ha il suo capolinea a Bod\u00f8, oltre il quale, per proseguire verso il nord del paese, \u00e8 previsto un servizio di autobus e di pullman.\nEsiste anche un collegamento aereo da e per la citt\u00e0 di Hammerfest, con scalo all'aeroporto di Lakselv.\nBen tre itinerari del progetto EuroVelo hanno come tappa finale Capo Nord: EV1, EV7 ed EV11.\nGemellaggi.\nDal 2013, grazie al record del mondo su ultraleggero del dottor Giuseppe Alabiso, \u00e8 nato il gemellaggio tra l'estremo nord e l'estremo sud d'Europa (Gela e Capo Nord)."}
{"id": "227925", "revid": "155634", "url": "https://it.wikipedia.org/wiki?curid=227925", "title": "Serie A1 1989-1990 (pallacanestro maschile)", "text": "Il campionato di Serie A1 di pallacanestro maschile 1989-1990 \u00e8 stato il sessantottesimo organizzato in Italia.\nLe sedici squadre della massima serie si affrontano in un girone all'italiana in partite di andata e ritorno. Lo scudetto \u00e8 assegnato alla societ\u00e0 che vince i play-off, disputati dalle compagni che si classificano tra il primo e il decimo posto, pi\u00f9 le due vincitrici della Serie A2. A retrocedere sono tre squadre, le ultime due dell'A1 e una terza decisa ai play-out tra l'undicesima, la dodicesima, la tredicesima e la quattordicesima di A1 e la terza di Serie A2.\nVince il titolo la Scavolini Pesaro, alla seconda affermazione in tre anni, che supera l'A. Ranger Varese in finale dei play-off.\nPlay-out.\nPartecipano ai play-out Benetton Treviso, Arimo Bologna, Paini Napoli e Neutroroberts Firenze. Si giocheranno la permanenza in serie A1 insieme a 8 squadre di A2 (classificate dal 3\u00ba al 10\u00ba posto). Sono previsti due gironi (verde e giallo) all'italiana con partite di andata e ritorno. Le prime due classificate di ogni girone sono ammesse al campionato di serie A1 1990-1991."}
{"id": "227926", "revid": "196390", "url": "https://it.wikipedia.org/wiki?curid=227926", "title": "Arimo Bologna", "text": ""}
{"id": "227929", "revid": "63727", "url": "https://it.wikipedia.org/wiki?curid=227929", "title": "Champion", "text": ""}
{"id": "227932", "revid": "287204", "url": "https://it.wikipedia.org/wiki?curid=227932", "title": "Spartito", "text": ""}
{"id": "227934", "revid": "1791", "url": "https://it.wikipedia.org/wiki?curid=227934", "title": "Pallarello", "text": ""}
{"id": "227935", "revid": "155634", "url": "https://it.wikipedia.org/wiki?curid=227935", "title": "Serie A1 1990-1991 (pallacanestro maschile)", "text": "Il campionato di Serie A1 di pallacanestro maschile 1990-1991 \u00e8 stato il sessantanovesimo organizzato in Italia.\nIn Serie A1, dopo un girone all'italiana con partite di andata e ritorno (la vittoria vale 2 punti, la sconfitta 0) le prime 10 classificate si sfidano ai play-off scudetto insieme alle 2 prime classificate della Serie A2. I play-off si disputano al meglio delle 3 gare, ad eccezione della finalissima che si gioca al meglio delle 5 gare.\nLe squadre classificate dall'11\u00ba al 14\u00ba posto partecipano ai play-out insieme a 10 squadre della Serie A2 (classificate dal 3\u00ba al 10\u00ba posto). Le 12 squadre vengono divise in due gironi (verde e giallo) di 6 squadre ciascuno che si sfideranno in un girone all'italiana con partite di andata e ritorno. Le prime 2 classificate di ogni girone sono ammesse al campionato di A1 1991-92. Le restanti parteciperanno al campionato di Serie A2.\nLe ultime 2 squadre classificate in Serie A1 retrocedono in direttamente Serie A2.\nPlay-out.\nLe prime 2 classificate di ogni girone giocheranno la stagione successiva in Serie A1, le altre in Serie A2."}
{"id": "227936", "revid": "124283942", "url": "https://it.wikipedia.org/wiki?curid=227936", "title": "Francesco de Angelis (velista)", "text": "\u00c8 stato il primo skipper non anglosassone a vincere la Louis Vuitton Cup ad Auckland nel 2000 al timone di Luna Rossa (ITA45).\nBiografia.\nNato a Napoli l'11 settembre 1960, \u00e8 stato sei volte campione del mondo in varie classi, vincitore dell'Admiral's Cup nel 1995, di tre Sardinia Cup, di due Swan Cup, del Middle Sea Race Trophy (2005, 2013, 2015), della Giraglia (2018), dell'Aegean 600 (2021), completano il suo palmar\u00e8s due titoli europei e nove titoli italiani in differenti classi. \nNel 2000, dopo la vittoria della Louis Vuitton Cup, il torneo dei challengers, ha condotto Luna Rossa nelle regate della XXX America's Cup contro Black Magic NZL60 timonata da Russell Coutts e Dean Barke, perdendo 5-0.\nNel 2003 nella XXXI America\u2019s Cup, sempre come skipper e timoniere raggiunge le semifinali, eliminato per\u00f2 dagli americani di OneWorld.\nNel 2007, XXXII America\u2019s Cup a Valencia, \u00e8 Team Director e skipper di Luna Rossa pur lasciando il timone a James Spithill, raggiunge di nuovo la finale della Louis Vuitton Cup, dopo aver sconfitto per 5 a 1 BMW Oracle Racing. In finale, Luna Rossa perde di nuovo contro Team New Zealand.\nHa ricevuto quattro Medaglie d'Oro al valore sportivo dal CONI ed \u00e8 Honorary Officer del New Zealand Order of Merit (O.N.Z.M.).\nFrancesco de Angelis \u00e8 stato anche commentatore televisivo per La7 a Valencia durante la XXXIII America\u2019s Cup, talent di Sky per la vela in occasione delle Olimpiadi di Londra 2012 e commentatore tecnico per la Rai in occasione della XXXVI America's Cup di Auckland 2021."}
{"id": "227943", "revid": "125756604", "url": "https://it.wikipedia.org/wiki?curid=227943", "title": "Sindrome di Stendhal", "text": "La sindrome di Stendhal \u00e8 un'affezione psicosomatica che provoca tachicardia, capogiri, vertigini, confusione e allucinazioni in soggetti messi al cospetto di opere d'arte di straordinaria bellezza, specialmente se sono localizzate in spazi limitati.\nEtimologia.\nIl nome di questa sindrome \u00e8 attribuito allo scrittore francese Stendhal, pseudonimo di Marie-Henri Beyle (1783-1842), che ne fu personalmente colpito durante il suo Grand Tour effettuato nel 1817, e ne diede una prima descrizione che riport\u00f2 nel suo libro \"Roma, Napoli e Firenze\":\nStoria.\nIl disturbo venne individuato ed analizzato per la prima volta nel 1977 dalla psichiatra fiorentina Graziella Magherini, che descrisse alcuni casi di turisti stranieri in visita a Firenze colpiti da episodi acuti di sofferenza psichica ad insorgenza improvvisa e di breve durata. Tali pazienti, perlopi\u00f9 di sesso maschile, di et\u00e0 compresa fra 25 e 40 anni e con un buon livello di istruzione scolastica, viaggiavano da soli, erano provenienti dall'Europa Occidentale o dal Nord-America e si mostravano molto interessati all'aspetto artistico del loro itinerario. L'esordio del disagio si present\u00f2 poco tempo dopo il loro arrivo a Firenze, e si verific\u00f2 all'interno dei musei durante l'osservazione delle opere d'arte.\nI sintomi descritti all'esordio non furono ascrivibili ad uno specifico disturbo psichiatrico, bens\u00ec abbracciavano pi\u00f9 aree della tradizionale psicopatologia, da quella psicotica a quella nevrotica/dissociativa. Dei 106 turisti descritti dalla Magherini, infatti, alcuni presentavano disturbi del contenuto e della forma del pensiero con intuizioni e percezioni deliranti associate a disturbi delle senso/percezioni con allucinazioni uditive, fenomeni illusionali e cenestofrenie; altri presentavano disturbi affettivi, con umore orientato in senso depressivo con contenuti olotimici di colpa e di rovina o, viceversa, in senso maniacale con euforia e manifestazioni di estasi. Altri ancora manifestavano sintomi riferibili agli attuali criteri diagnostici per il disturbo di panico, con crisi acute di ansia libera o situazionale.\nIn et\u00e0 contemporanea \u00e8 stato scoperto che anche la musica moderna, di forte impatto psicologico ed emotivo, pu\u00f2 essere causa di stati molto simili a deliri comuni e allucinazioni, la cui diagnosi \u00e8 tuttavia accostabile di preferenza alla psicosi.\nInterpretazione psicoanalitica.\nNumerosi psicoanalisti a partire da Freud, si sono interessati all'interpretazione delle opere d'arte, alla creativit\u00e0 degli artisti e alle risposte del fruitore e molti concordano nell'affermare che gli artisti tramite le loro opere comunicano conflitti infantili profondi, fantasie edipiche represse che si manifestano sotto forma di espressione artistica, come accade con i sogni.\nL'interpretazione della sindrome di Stendhal da parte di Graziella Magherini si basa su diverse teorie psicoanalitiche dalle quali ha estratto una formula che tenta di spiegare il rapporto tra fruitore ed opera d'arte: \"Fruizione artistica = Esperienza estetica primaria madre-bambino + Perturbante + \"Fatto scelto\" + \"F\"\", dove per esperienza estetica primaria madre-bambino \u00e8 inteso il primo incontro del bambino con il volto, i seni e la voce della madre, rispecchiando cos\u00ec anche il primo rapporto con l'estetica ed il primo contatto con la bellezza; il perturbante, concetto ripreso da Freud, consiste in un'esperienza conflittuale passata rimossa, molto significativa da un punto di vista emotivo che ritorna prepotentemente attiva nel momento in cui c'\u00e8 l'incontro con l'opera d'arte e in particolar modo con il \"Fatto Scelto\", ossia un particolare dell'opera sul quale la persona concentra tutta la sua attenzione, che richiama alla mente particolari vissuti personali e, quindi, conferisce all'opera quel particolare e personale significato emozionale responsabile secondo Magherini dello scatenamento della sintomatologia psichica.\nInterpretazione neurobiologica.\nLa sindrome di Stendhal, anche se dalla sua prima descrizione ad oggi non \u00e8 stata indagata approfonditamente dal punto di vista scientifico, per vari motivi appare un fenomeno privo di una sua specificit\u00e0 psicopatologica. In primo luogo questo disturbo non sembra verificarsi esclusivamente a Firenze ma esistono descrizioni di casi simili in molte altre parti del mondo, come la cosiddetta sindrome di Gerusalemme, la sindrome Indiana di Airaud e la sindrome di Parigi. Questi quadri clinici hanno tutti un comune denominatore caratterizzato dall'insorgenza improvvisa di uno scompenso psichico acuto nel corso di un viaggio intrapreso di solito in solitudine in luoghi ed ambienti fortemente suggestivi e capaci di indurre forti reazioni emozionali. Inoltre, i sintomi presentati dai soggetti colpiti non sono sempre i medesimi e riferibili ad un quadro psicopatologico univoco, per cui non \u00e8 possibile inquadrare la sindrome di Stendhal in una particolare categoria diagnostica psichiatrica.\nSe appare improbabile che visitare Firenze o osservare un'opera d'arte siano eventi specifici e sufficienti a provocare da soli uno scompenso psichico, \u00e8 molto pi\u00f9 verosimile che il viaggio di per s\u00e9 o la fruizione artistica agiscano in maniera aspecifica su soggetti gi\u00e0 predisposti o gi\u00e0 affetti da specifici disturbi mentali, attraverso la stimolazione di aree cerebrali coinvolte sia nei meccanismi neurologici che permettono la fruizione artistica (simulazione incarnata-neuroni specchio) sia nella formazione degli stati emozionali normali e patologici (amigdala, striato ventrale, corteccia orbito frontale laterale e mediale, corteccia anteriore del cingolo, sistema dei neuroni specchio, ecc.).\nAttraverso il meccanismo della simulazione incarnata mediata dai neuroni specchio l'osservazione di un'opera d'arte potrebbe teoricamente generare nell'osservatore in maniera automatica, non consapevole e pre-riflessiva i medesimi stati emozionali consci o inconsci che il suo autore ha voluto pi\u00f9 o meno consapevolmente esprimere, in alcuni casi cos\u00ec intensi da generare in soggetti predisposti quadri psicopatologici complessi come quelli osservati nella sindrome di Stendhal. Anche l'interpretazione psicoanalitica della sindrome proposta dalla Magherini riletta alla luce delle recenti scoperte sui neuroni specchio e dei meccanismi relativi alla simulazione incarnata pu\u00f2 non apparire un costrutto totalmente privo di fondamento scientifico.\nSe \u00e8 stato dimostrato che provare una emozione e osservare la stessa emozione provata da altri attivano la stessa struttura neurale, questi meccanismi potrebbero essere utilizzati per spiegare l'empatia o fenomeni come l'identificazione proiettiva: il \u201c\"Fatto Scelto\"\u201d nell'interpretazione psicoanalitica della sindrome di Stendhal potrebbe rappresentare quel particolare dell'opera d'arte che elicita una popolazione di neuroni specchio responsabile della simulazione di un particolare stato d'animo nell'osservatore e del conseguente scatenamento della sintomatologia psichica. Quello che va notato \u00e8 che secondo la teoria della simulazione incarnata da parte del soggetto non ci sarebbe alcuna intenzione inconscia: l'empatia e l'identificazione proiettiva secondo questa teoria sarebbero fenomeni automatici e ubiquitari ed in ogni relazione umana vi sarebbe una induzione automatica di quello che l'altro prova.\nSe la sindrome di Stendhal non pu\u00f2 essere considerata un disturbo con una propria specificit\u00e0 ed identit\u00e0 in termini psicopatologici, essa potrebbe rappresentare comunque un modello teorico di studio \u201ca ponte\u201d fra psicoanalisi e neuroscienze per comprendere in termini neuroscientifici alcuni concetti psicoanalitici (empatia, proiezione, internalizzazione, ecc.) che in passato sono stati accusati di essere puramente metaforici o \u201cmetapsicologici\u201d soprattutto perch\u00e9 il loro substrato neurale era totalmente sconosciuto."}
{"id": "227945", "revid": "155634", "url": "https://it.wikipedia.org/wiki?curid=227945", "title": "Serie A1 1991-1992 (pallacanestro maschile)", "text": "Il campionato di Serie A1 1991-1992 \u00e8 stato il settantesimo massimo campionato di pallacanestro maschile in Italia ed \u00e8 stato vinto per la prima volta dalla Benetton Treviso, che ha sconfitto in finale la Scavolini Pesaro.\nFormula.\nRispetto alla stagione precedente, la formula \u00e8 invariata. Le 16 squadre si incontrano in un girone all'italiana, con partite di andata e ritorno. Le prime 10 classificate accedono ai play-off insieme alle prime due classificate della serie A2. I play-off si disputano al meglio delle tre gare, ad eccezione della finalissima che si gioca al meglio delle cinque gare. Le squadre classificate dall'11\u00ba al 14\u00ba posto partecipano ai play-out insieme a otto squadre della Serie A2 (classificate dal 3\u00ba al 10\u00ba posto). Le dodici squadre vengono divise in due gironi (verde e giallo) di sei squadre ciascuno che si affrontano in un torneo all'italiana con partite di andata e ritorno.\nLe ultime due squadre classificate in Serie A1 retrocedono direttamente in Serie A2.\nPlay-out.\nI play-out sono organizzati in due gironi da 6 squadre ciascuno; tutte le squadre si sfidano in partite di andata e ritorno. Vi partecipano le classificate dall'11\u00ba al 14\u00ba posto di Serie A1, e le classificate dal 3\u00ba al 10\u00ba posto di A2. Le prime 2 classificate di ogni girone giocheranno la stagione 1992-1993 in Serie A1, le altre in Serie A2."}
{"id": "227947", "revid": "1573940", "url": "https://it.wikipedia.org/wiki?curid=227947", "title": "Iuput I", "text": "Biografia.\nFiglio di Petubastis I, venne nominato coreggente durante il 15\u00ba anno di regno del padre; tuttavia, non giunse mai a regnare da solo in quanto gli premor\u00ec.\nIl suo nome compare in due rilevazioni del nilometro di Karnak. Il fatto che tale nome sia inserito nel cartiglio implicherebbe che abbia comunque avuto i titoli regali pur non avendo di fatto mai regnato.\n&lt;-i-mn:n:N36-E9-U33-i-&gt;\nipwt (mr) i mn - \"Iuput-meriamon\" (Iuput amato da Amon)\nSecondo l'egittologo Kenneth Kitchen si tratterebbe invece di un governatore della regione tebana."}
{"id": "227950", "revid": "339392", "url": "https://it.wikipedia.org/wiki?curid=227950", "title": "Petubastis I", "text": ""}
{"id": "227952", "revid": "108728671", "url": "https://it.wikipedia.org/wiki?curid=227952", "title": "\u042d", "text": "La \u042d, minuscolo \u044d, chiamata E capovolta, \u00e8 una lettera dell'alfabeto cirillico. Viene usata nella versione russa ed in quella bielorussa dell'alfabeto cirillico, oltre che in poche altre lingue. Rappresenta la vocale non iotizzata IPA o .\nViene chiamata \u042d \u043e\u0431\u043e\u0440\u043e\u0442\u043d\u043e\u0435 (\"\u0116 oborotnoe\", cio\u00e8 E capovolta) ed \u00e8 la terzultima lettera dell'alfabeto russo e di quello bielorusso. La sua frequenza nelle parole \u00e8 molto bassa, ad eccezione che nel pronome \u044d\u0442\u043e\u0442 (questo). Compare soprattutto in parole di origine straniera, adattate o meno, come \u044d\u043b\u0435\u043a\u0442\u0440\u043e\u043d\u043d\u044b\u0439 (elettronico) o \u043c\u044d\u0440 (sindaco, dal francese \"maire\"). Equivale all'incirca alla E aperta italiana."}
{"id": "227953", "revid": "2178", "url": "https://it.wikipedia.org/wiki?curid=227953", "title": "Killala Bay", "text": ""}
{"id": "227955", "revid": "1305772", "url": "https://it.wikipedia.org/wiki?curid=227955", "title": "D\u00e9coupage", "text": ""}
{"id": "227957", "revid": "31789", "url": "https://it.wikipedia.org/wiki?curid=227957", "title": "\u0410 (cirillico)", "text": "La \u0410, minuscolo \u0430, \u00e8 la prima lettera dell'alfabeto cirillico. La \u0410 cirillica appare esattamente come la A dell'alfabeto latino. In russo, serbo, macedone e bulgaro viene pronunciata come la A italiana.\nPosizione nei codici.\nI corrispondenti codici HTML sono: &amp;#1040; o &amp;#x410; per il maiuscolo e &amp;#1072; o &amp;#x430; per il minuscolo."}
{"id": "227958", "revid": "124697589", "url": "https://it.wikipedia.org/wiki?curid=227958", "title": "San Secondo", "text": " \nBiografia.\nEra luogotenente di san Maurizio, comandante della legione Tebea inviata dall'imperatore Diocleziano in aiuto a Massimiano per combattere alcune popolazioni della Gallia che rifiutavano di rinnegare la religione cristiana.\nDi fronte al rifiuto di combattere una popolazione inerme, per di pi\u00f9 salda nella fede cristiana, l'imperatore Massimiano ordin\u00f2 la flagellazione pubblica e quindi la decapitazione dei militari. L'esecuzione avvenne nei pressi di Salussola, antico \"vicus\" di \"Victimula\" nel 286 o nel 302 (presunte coordinate ).\nCulto.\nLe sue spoglie sono tuttora conservate nel duomo di Torino, citt\u00e0 di cui fu uno dei patroni dal 1630 fino al 1850, mentre il capo dal X secolo \u00e8 conservato a Ventimiglia, della cui diocesi \u00e8 patrono. La sua festivit\u00e0 cade il 26 agosto.\nLa sua figura viene talvolta confusa con quella di altri santi omonimi, come ad esempio san Secondo di Asti."}
{"id": "227960", "revid": "1719883", "url": "https://it.wikipedia.org/wiki?curid=227960", "title": "Self-Realization Fellowship", "text": "La Self-Realization Fellowship (abbreviata in SRF) \u00e8 un'organizzazione spirituale internazionale fondata dal monaco induista Paramahansa Yogananda nel 1920, con sede principale stabilita a Los Angeles dal 1925, e legalmente costituita come associazione religiosa senza scopo di lucro nel 1935.\nNacque come strumento per la conservazione e la diffusione mondiale degli scritti e gli insegnamenti di Yogananda, e in particolare per rendere accessibile al vasto pubblico la dottrina del \"Kriya Yoga\", un ramo dello yoga introdotto in India dal maestro Lahiri Mahasaya, ma le cui origini risalirebbero a migliaia di anni fa, essendo attribuite a un dono ricevuto da Manu, l'Adamo primordiale. Tra i suoi principi ispiratori vi \u00e8 comunque il dialogo interreligioso, soprattutto con il cristianesimo.\nOggi la Self-Realization Fellowship comprende templi, ritiri, centri di meditazione e comunit\u00e0 monastiche in tutto il mondo, che portano il nome di Self-Realization Order.\nScopi e attivit\u00e0.\nTra gli obiettivi della Self-Realization Fellowship vi \u00e8 la diffusione in tutti i paesi delle tecniche per poter sperimentare Dio in maniera personale e diretta, utilizzando un linguaggio scientifico idoneo all'epoca contemporanea. Per questo essa intende mostrare la perfetta armonia e l'unit\u00e0 fondamentale del Cristianesimo originario insegnato da Ges\u00f9 Cristo con lo Yoga primordiale tramandato da Bhagavan Krishna, ritenendo che questi principi di verit\u00e0 siano la base scientifica comune a tutte le vere religioni. \nPromuovendo l'unit\u00e0 della scienza con la religione, e favorendo la comprensione culturale e spirituale tra Oriente e Occidente sull'esempio di Yogananda, l'organizzazione si propone di aiutare l'umanit\u00e0 a conseguire il proprio autentico S\u00e9, esercitandosi a distogliere l'attenzione dai processi della mente.\nLe lezioni della Self-Realization.\nLa Self-Realization Fellowship continua a pubblicare gli scritti e i discorsi di Yogananda seguendo i suoi obiettivi e ideali dichiarati, includendo letture, materiali audio-video, e specialmente le \"Self-Realization Lessons\" che vengono spedite per uno studio a domicilio a chiunque le richieda. \nSi tratta di un corso di studi tradotto in diverse lingue, costituito da lezioni inviate per corrispondenza per un periodo di circa tre anni e mezzo, che \u00aboccupano un posto speciale, poich\u00e9 contengono le istruzioni graduali sulle tecniche yoga di energizzazione, concentrazione e meditazione da lui insegnate\u00bb, compresi i segreti del \"Kriya Yoga\".\nOltre alle spiegazioni dettagliate sulla scienza del \"Kriy\u0101 Yoga\", in queste lezioni vengono fornite principalmente informazioni sugli aspetti della vita di Yogananda, e in generale su come ottenere forza e salute, quale dieta seguire, come sostituire cattive abitudini con buone, come farsi degli amici, come ottenere successo nella vita in campo sia materiale che spirituale, come entrare in comunione con Dio, come sviluppare il potere della mente incluse memoria e intuizione, varie tecniche di meditazione, fino all'apprendimento di ricette vegetariane.\nIl Circolo di Preghiera.\nLa Self-Realization Fellowship coordina anche il \u00abCircolo Mondiale di Preghiera\u00bb (\"Worldwide Prayer Circle\"), una rete di gruppi e individui che pregano per coloro che ne hanno bisogno, istituita da Paramahansa Yogananda stesso, e tuttora portata avanti dai monaci, membri e amici della SRF.\nAltre attivit\u00e0.\nAltre attivit\u00e0 e servizi della SRF includono:\nSettimanalmente si svolgono inoltre cerimonie religiose con con canti, letture dagli scritti di Yogananda, dalla Bhagavad Gita o dalla Bibbia, a cui seguono servizi di meditazione silenziosa o di preghiera.\nStoria.\nPrima di giungere in America, Yogananda aveva iniziato la sua opera spirituale in India nel 1917 fondando la Yogoda Satsanga Society of India (YSS) a Ranchi. Quando arriv\u00f2 negli Stati Uniti nel 1920, divenne celebre per un suo intervento al \"Congresso dei Religiosi Liberali\" organizzato dalla Chiesa Unitariana di Boston. Quello stesso anno egli fond\u00f2 la Self-Realization Fellowship. \nLa sede internazionale dell'organizzazione venne poi stabilita a Mount Washington a Los Angeles, in California.\nYogananda la presiedette fino al 1952, anno della sua morte, a partire dal quale subentr\u00f2 Rajarsi Janakananda come suo successore e nuovo presidente dell'organizzazione, scelto dallo stesso Yogananda, ruolo che questi ricopr\u00ec per soli tre anni. Imprenditore statunitense di successo, Jakananda contribu\u00ec a garantirne il sostentamento a lungo termine, grazie a una dotazione totale di circa sei milioni di dollari.\nAlla sua morte, la carica di presidente della SRF fu tenuta quindi da Sri Daya Mata, dal 1955 fino alla sua scomparsa nel 2010, avvenuta all'et\u00e0 di 96 anni, e successivamente da Sri Mrinalini Mata (1931\u20132017), anch'essa discepola diretta di Paramahansa Yogananda sin dal 1945. Tra le iniziative dell'organizzazione vi fu nel 2014 la realizzazione di un documentario sulla vita e l'opera del maestro, intitolato \"Awake: the Life of Yogananda\" (\"Il sentiero della felicit\u00e0\").\nL'attuale presidente della SRF \u00e8 Swami Chinananda che occupa questa posizione dal settembre 2017, ed \u00e8 il primo presidente che non ha conosciuto personalmente Yogananda in vita.\nIn Italia le prime comunit\u00e0 risalgono al 1951, mentre nel 1998 l'organizzazione ha avuto riconoscimento come associazione religiosa senza scopo di lucro col nome di \u00abEnte della Chiesa nella Fratellanza della realizzazione del S\u00e9\u00bb (S.R.F.). Gli iscritti in Italia sono quasi diecimila. \nIl quartier generale orientale dell'opera gemella di Paramahansa Yogananda, conosciuta come Yogoda Satsanga Society of India, dimora invece a Dakshineswar, vicino a Calcutta, e serve centri e gruppi di meditazione in tutta l'India.\nEremitaggi della SRF.\nOggi la Self-Realization Fellowship comprende oltre 500 templi, ritiri, ashram, centri e circoli di meditazione in tutto il mondo. \nNegli Stati Uniti vi sono sette templi in California: Berkeley, Glendale, Hollywood, Fullerton, Encinitas, Pacific Palisades e San Diego. In Arizona sorge un tempio a Phoenix. I centri di ritiro si trovano a Pacific Palisades, Lake Shrine (Los Angeles), Encinitas, Valley Center, Hidden Valley Ashram (solo per uomini), Greenfield (presso Front Royal in Virginia). \nIn Europa c'\u00e8 un centro di ritiro a Bermersbach, in Germania. C'\u00e8 anche un ritiro ad Arma\u00e7\u00e3o, in Brasile. Diversi altri centri e circoli di meditazione sono situati in 54 paesi.\nIn Italia la sede principale della Self-Realization Fellowship \u00e8 a Milano, ma esistono centri in quasi tutte le principali citt\u00e0 della penisola.\nOrdine della Self-Realization Fellowship.\nPur essendo un'organizzazione di laici, la Self-Realization Fellowship \u00e8 gestita da un ordine monastico ad essa associato. I monaci e le monache dell'Ordine della Self-Realization Fellowship, alcuni dei quali divengono ministri di culto con licenza di celebrare battesimi, matrimoni e funerali, lavorano nei suoi ashram e templi, insegnando lo spirito di comunit\u00e0 (\"fellowship\") e le pratiche del \"Kriya Yoga\".\nL'avanzamento progressivo nell'Ordine della Self-Realization Fellowship \u00e8 scandito da quattro fasi, che rappresentano un graduale approfondimento dell'impegno alla vita di rinuncia ed ai voti monastici: postulato, noviziato, \"brahmacarya\" e \"sannyas\". I monaci e le monache dell'Ordine della Self-Realization Fellowship che giungono a prendere i voti finali di rinuncia diventano membri dell'ordine degli Swami, che fa risalire il suo lignaggio spirituale ad Adi Shankara. Paramahansa Yogananda fond\u00f2 l'ordine monastico della SRF nei primi anni 30."}
{"id": "227964", "revid": "767487", "url": "https://it.wikipedia.org/wiki?curid=227964", "title": "\u0404", "text": "La \u0404, minuscolo \u0454, chiamata je ucraina, \u00e8 una lettera dell'alfabeto cirillico. Viene usata solo nella lingua ucraina per rappresentare la vocale iotizzata // o // poich\u00e9, a differenza del russo, la \u0415 rappresenta la vocale IPA // o //. Deriva dalla lettera greca epsilon (\u0395, \u03b5).\nI corrispondenti codici HTML sono: &amp;#1028; per il maiuscolo e &amp;#1108; per il minuscolo."}
{"id": "227966", "revid": "5296", "url": "https://it.wikipedia.org/wiki?curid=227966", "title": "Papillomavirus", "text": ""}
{"id": "227967", "revid": "599013", "url": "https://it.wikipedia.org/wiki?curid=227967", "title": "Hpv", "text": ""}
{"id": "227968", "revid": "599013", "url": "https://it.wikipedia.org/wiki?curid=227968", "title": "Teofilo Torri", "text": "Biografia.\nTeo\ufb01lo Torri, pittore e decoratore formatosi nell\u2019orbita vasariana, soggetto molto interessante nella storia della pittura locale specialmente del secolo XVII, discendeva da Capolona (Arezzo). In una comunicazione di Cesare Verani alla Reale Accademia Petrarca di Arezzo (v. Vol. XXII-XXIII degli \u201cAtti e Memorie\u201d di quest\u2019istituto) si ricorda che Teofilo Torri, come risulta dalle \u201cRicordanze\u201d scritte da lui medesimo, nacque nel 1554 da nobile famiglia originaria di Cenina. Ora, per chi non lo sappia, Cenina \u00e8 attualmente un piccolo borgo del Comune di Capolona a poco pi\u00f9 di due chilometri dall\u2019attuale sede municipale. \nIl Torri lavor\u00f2 soprattutto ad Arezzo e dintorni affrescando chiese e palazzi: chiesa di Santa Maria in Gradi, palazzo Fossombroni, palazzo Brandaglia. \nFra il 1606 e il 1609 esegu\u00ec affreschi anche all'interno del palazzo vescovile."}
{"id": "227973", "revid": "770813", "url": "https://it.wikipedia.org/wiki?curid=227973", "title": "McDonnell Douglas F/A-18 Hornet", "text": "L'F/A-18 Hornet \u00e8 un cacciabombardiere di costruzione statunitense. Costruito dalla McDonnell Douglas a seguito di una richiesta della US Navy, \u00e8 uno degli aerei pi\u00f9 versatili attualmente in servizio: infatti \u00e8 stato appositamente progettato per coprire il ruolo di aereo da caccia, da attacco al suolo, da supporto aereo ravvicinato, da bombardamento tattico, ricognizione e controllo aereo avanzato. Grazie alla capacit\u00e0 di coprire tutti questi ruoli \u00e8 un ottimo aereo imbarcato; il suo grande difetto (originario) per\u00f2 \u00e8 lo scarso raggio d'azione, corretto nella nuova versione F/A-18E. Il progetto \u00e8 ora seguito dalla Boeing dopo aver acquisito la McDonnell Douglas nel 1997.\nSviluppo.\nLe origini dell'Hornet risalgono agli anni settanta. La US Navy contava di acquistare la versione navalizzata del nuovo LWF (Light Weight Fighter) come aereo complementare all'F-14 Tomcat e come sostituto dei vecchi F-4 Phantom e A-7 Corsair II. Quando il concorso per il LWF fu vinto dal F-16, la Marina degli Stati Uniti d'America prefer\u00ec prendere in considerazione il perdente Northrop YF-17 in virt\u00f9 dei suoi due motori. Tuttavia questa scelta comport\u00f2 dei problemi: il prototipo era piccolo pur essendo bimotore (si riteneva che gli aerei imbarcati dovessero avere due motori per maggiore sicurezza) e la Northrop non aveva abbastanza esperienza nella costruzione di aerei imbarcati. La Northrop quindi si alle\u00f2 con la McDonnell Douglas che godeva di maggiore esperienza nella costruzione di aerei per la Marina (come l'F-4) e svilupp\u00f2 due prototipi diversi: l'F-18 da caccia e l'A-18 da attacco. In seguito a problemi logistici i due progetti furono fusi in un unico aeroplano che prese la denominazione di F/A-18.\nIl primo volo avvenne il 18 novembre 1978 e il primo aereo di serie (denominato F/A-18A nella versione monoposto e F/A-18B in quella biposto) fu consegnato nel maggio 1980.\nNel 1987 vol\u00f2 la versione migliorata F/A-18C (e F/A-18D nella versione biposto): disponeva di radar e avionica aggiornati e poteva portare nuovi missili come l'AIM-120 Amraam, l'AGM-65 Maverick e l'AGM-84 Harpoon. Montava inoltre i nuovi seggiolini eiettabili della Martin-Baker e un sistema di protezione da attacchi elettronici. I modelli consegnati dal 1989 montavano nuovi sistemi per l'attacco notturno (come il sistema di navigazione termico Hughes AN/AAR-50, il sistema FLIR Loral AN/AAS-38 Nite Hawk e occhiali per la visione notturna), nuovi schermi multifunzione MFD e una mappa mobile a colori.\nPrestazioni e caratteristiche.\nL'F/A-18 \u00e8 un aereo bimotore estremamente agile: questo perch\u00e9 dispone di un'ottima spinta, del sistema di volo digitale fly-by-wire e del LERX (\"Leading Edge Root Extensions\"). Il LERX \u00e8 l'estensione del bordo di attacco dell'ala ed \u00e8 in grado di generare, durante le manovre ad alto angolo d'attacco, forte turbolenza che ritarda il distacco dello strato limite sul dorso alare, causante lo stallo. Anche le derive di coda sono realizzate per diminuire al massimo le turbolenze, garantendo la manovrabilit\u00e0 del velivolo anche con forti angoli d'attacco; inoltre sono progettate per sopportare danni in combattimento, in modo che l'Hornet possa tornare alla base anche con una sola di esse funzionante.\nNonostante sia un efficace caccia, non raggiunge elevate velocit\u00e0 (massimo mach 1,8) a causa del tipo di prese dinamiche; a velocit\u00e0 inferiori \u00e8 per\u00f2 in grado di superare in virata quasi tutti gli aerei statunitensi. Il carrello \u00e8 estremamente robusto per sopportare gli appontaggi, le ali sono ripiegabili per risparmiare spazio sui ponti di volo e l'abitacolo \u00e8 dotato di schermi polifunzionali MFD e di un avanzato HUD (\"Head-Up Display\"). La sua sezione radar \u00e8 pari a 1 metro quadrato.\nL'Hornet pu\u00f2 svolgere diversi compiti all'interno di una stessa missione: pu\u00f2 essere armato per gli attacchi a obiettivi di superficie e, una volta sganciate le armi, pu\u00f2 svolgere missioni da caccia con il suo armamento aria-aria. Questo perch\u00e9 all'interno dell'abitacolo \u00e8 presente un bottone che permette di cambiare rapidamente la modalit\u00e0 di utilizzo del radar: da aria-terra ad aria-aria. L'Hornet \u00e8 molto popolare ed apprezzato tra i suoi piloti proprio perch\u00e9 questa caratteristica lo rende in grado di difendersi da solo, anche quando la sua missione primaria non \u00e8 la caccia.\nDurante la fase di progettazione \u00e8 stata attribuita molta importanza alla manutenibilit\u00e0: l'F18 richiede la met\u00e0 del tempo necessario agli altri aerei della Marina per effettuare la manutenzione e la probabilit\u00e0 di rottura dei suoi componenti \u00e8 tre volte inferiore. Ad esempio, il motore pu\u00f2 essere facilmente smontato perch\u00e9 \u00e8 fissato alla fusoliera in soli tre punti, mentre su altri aerei \u00e8 necessario addirittura smontare la coda.\nVersioni.\nA e C versioni monoposto;\nB e D versioni biposto;\nA e B versioni prodotte dal 1980;\nC e D versioni prodotte dal 1987.\nUtilizzatori.\nLe ottime caratteristiche dell'Hornet ebbero anche un grande riscontro di mercato. I paesi che lo utilizzano sono:\nImpiego operativo.\nI circa 160 velivoli usati dimostrarono una grande efficacia, precisione nei bombardamenti ed in 5 casi riuscirono a rientrare alla base dopo esser stati colpiti da un missile a guida infrarossi.\nIl loro difetto fu individuato nel raggio d'azione, insufficiente per la maggior parte delle missioni.\nNella prima notte di guerra, il 17-1-1991, il primo velivolo alleato ad essere abbattuto fu un F/A-18C della Marina USA in missione SEAD con 2 missili AGM-88 HARM antiradar a bordo, il cui pilota, LCDR (Lieutenant Commander) Michael Scott Speicher, inizialmente considerato il primo caduto della coalizione, divenne l'unico soldato alleato rimasto disperso in azione dopo la fine della guerra. Per diversi anni la verit\u00e0 sull'abbattimento \u00e8 stata nascosta, mettendola in lista con le altre attribuite ad un generico SAM a guida radar, poi identificato come SA-6 o SA-3. Trattandosi di un grosso SAM a guida radar veniva detto che il caccia era stato polverizzato in cielo, il pilota ucciso istantaneamente. La verit\u00e0 \u00e8 che l'abbattimento restava un mistero visto che nella zona dove l'F/A-18C \u00e8 stato colpito non era segnalata nessuna attivit\u00e0 missilistica antiaerea irachena, n\u00e9 dagli aerei AWACS n\u00e9 da altri equipaggi. Subito dopo la fine della guerra una squadra di ricerca statunitense arrivata sul posto individu\u00f2 il relitto ancora ragionevolmente integro e riconoscibile, tranne il \"cockpit\" che era stato rimosso. Un rapporto non classificato della CIA del 2001 dichiar\u00f2 che l'aereo di Speicher era stato abbattuto da un missile lanciato da un aereo Iracheno, probabilmente il MiG-25 pilotato dal Tenente Zuhair Dawood dell'84\u00ba squadrone della Iraqi Air Force. Il cadavere di Speicher, che si eiett\u00f2 dall'aereo ma non sopravvisse al lancio, venne recuperato solo nel 2009.\nUno scontro degno di nota avvenne il primo giorno di combattimento dell'Operazione Desert Storm, quando due Hornet statunitensi ottennero altrettante vittorie aeree contro aerei iracheni inizialmente considerati MiG-29 e poi identificati correttamente come MiG-21. Il tenente Nick Mongilio e il comandante (ora ammiraglio) Mark Fox, decollati dalla portaerei USS Saratoga (CV-60) per bombardare un aeroporto nell'Iraq sudoccidentale con a bordo ciascuno quattro bombe da 2000 libbre, furono informati da un AWACS Grumman E-2C dell'approssimarsi dei MiG-21. Gli Hornet li abbatterono senza dover sganciare il carico e, terminato il combattimento, terminarono regolarmente la missione di attacco facendo poi ritorno sulla Saratoga. Mongilio e Fox divennero cos\u00ec i primi piloti ad eseguire un combattimento aria-aria e finalizzare poi la loro originaria missione aria-suolo.\nA differenza dei pi\u00f9 celebrati F-14, F-15 e F-16, l'F/A-18 non \u00e8 molto amato dal pubblico del mondo dell'aviazione: nelle guerre a cui ha partecipato ha sempre svolto il ruolo di \"trasporto bombe\" e ha al suo attivo un modesto scambio aria-aria di 2:1 che sicuramente non gli rende giustizia, ma che difficilmente sar\u00e0 modificato negli anni a venire vista la mancanza di nemici con un'aviazione militare. Da poco tempo nell'F/A-18 \u00e8 stato inserito uno strumento che permette all'aereo di ritornare autonomamente in volo livellato nel momento in cui il pilota dovesse andare in G-LOC per l'eccesso di carico G."}
{"id": "227975", "revid": "23", "url": "https://it.wikipedia.org/wiki?curid=227975", "title": "Self Realization Fellowship", "text": ""}
{"id": "227977", "revid": "22475", "url": "https://it.wikipedia.org/wiki?curid=227977", "title": "\u0401 (cirillico)", "text": "La \u0401, minuscolo \u0451, chiamata jo, \u00e8 una lettera dell'alfabeto cirillico. Venne inventata per rimpiazzare l'uso confuso di \u0415 ed \u041e per il ruolo di O debole relativamente poco dopo l'introduzione dell'alfabeto civile. Viene usata in russo ed in bielorusso, insieme ad altre lingue caucasiche ed altaiche, ma non in altre lingue slave.\nViene pronunciata come una \u041e iotizzata (IPA o ), ma quando segue una postalveolare fricativa (chiamate anche sibilanti), come \u0436, \u0447, \u0448 e \u0449, viene pronunciata semplicemente come una \u041e. Questa lettera pu\u00f2 esistere solo accentata.\nLa \u0401 \u00e8 identica nella forma alla \u0415 (je), cos\u00ec come alla E dell'alfabeto latino, eccetto per il simbolo sopra di essa, simile ad un umlaut o una dieresi. Questo segno diacritico non ha una funzione regolare in russo (come in tedesco o in francese) e viene aggiunto solo per differenziare questa lettera dalla \u0415.\nDopo la seconda guerra mondiale, nell'uso comune scritto la \u0401 \u00e8 praticamente scomparsa dagli scritti manuali e dalle stampe, rimpiazzata dalla lettera \u0415, a causa della sua somiglianza (ed equivalenza etimologica). Viene usata ancora nei libri per bambini e libri di testo per studenti stranieri. La pronuncia o non \u00e8 per\u00f2 stata modificata.\nIl fatto che la \u0401 venga spesso sostituita dalla \u0415 causa parecchia confusione ai non-russi, poich\u00e9 rende le parole ed i nomi russi difficili da trascrivere accuratamente. Un problema ricorrente sono i cognomi russi: molti presentano la desinenza finale -\u0435\u0432 (-\"ev\") e -\u0451\u0432 (-\"\u00ebv\") (una specie di genitivo plurale). Nella trascrizione inglese \u00e8 stato fatto l'errore comune di trascrivere la desinenza -\u0451\u0432 con \"-ev\", formando trascrizioni come \"Khrushchev\" e \"Gorbachev\". La trascrizione italiana si \u00e8 attenuta in questo caso pi\u00f9 alla pronuncia reale, trascrivendo in \"Gorbaciov\" (traslitterazione scientifica: \"Gorba\u010d\u00ebv\") o \"Krusciov\" (traslitterazione scientifica \"Chru\u0161\u010d\u00ebv\"), \u00e8 per\u00f2 possibile trovare \"Gorbacev\" o \"Khruscev\".\nIn bielorusso viene considerato errato ed improprio rimpiazzare \u0401 con \u0415."}
{"id": "227992", "revid": "115751652", "url": "https://it.wikipedia.org/wiki?curid=227992", "title": "Peso massimo al decollo", "text": "In aviazione, il peso massimo al decollo di un aeroplano, in gergo tecnico alcune volte abbreviato con MTOW, \"max take-off weight\", MTOM, \"maximum take-off mass\", o anche MGTOW, \"max gross take-off weight\", indica il peso massimo che un aeromobile non pu\u00f2 eccedere onde evitare danni strutturali e diminuzione delle prestazioni del velivolo nella fase di decollo. Viene indicato nel manuale operativo dell'aeromobile dal costruttore. Il peso massimo al decollo dipende dalle caratteristiche aerodinamiche e strutturali delle cellula, dalla potenza o spinta erogata dal motore e da altri fattori che non dipendono dall'aereo stesso, ma dall'ambiente esterno, come le condizioni meteorologiche e la lunghezza della pista. Viene calcolato come la somma del peso dell'aeromobile a vuoto (apparecchiature, equipaggiamenti e liquidi non consumabili), del combustibile, dei passeggeri, dell'equipaggio e dal bagaglio.\nLa categoria di peso massimo al decollo di un aereo \u00e8 definita in base alle \u00abcondizioni normali\u00bb stabilite dall'ICAO. Spesso per\u00f2 le condizioni reali sono diverse dalle condizioni normali: la densit\u00e0 dell'aria dipende dall'elevazione aeroportuale, dalla pressione barometrica, dalla temperatura dell'aria e dall'umidit\u00e0 atmosferica. Variazioni di questi valori possono influenzare l'effettivo peso massimo al decollo di un aereo.\nCon le sue 640 tonnellate di peso massimo al decollo, l'Antonov An-225 Mriya \u00e8 l'aereo pi\u00f9 pesante del mondo."}
{"id": "227993", "revid": "23013", "url": "https://it.wikipedia.org/wiki?curid=227993", "title": "Anchilosauro", "text": ""}
{"id": "227996", "revid": "17351", "url": "https://it.wikipedia.org/wiki?curid=227996", "title": "F/A-18", "text": ""}
{"id": "227997", "revid": "17351", "url": "https://it.wikipedia.org/wiki?curid=227997", "title": "F-18", "text": ""}
{"id": "227999", "revid": "396099", "url": "https://it.wikipedia.org/wiki?curid=227999", "title": "Utilit\u00e0 (economia)", "text": "In economia lutilit\u00e0 \u00e8 la misura della felicit\u00e0 o soddisfazione individuale. Un bene \u00e8 dunque utile se considerato idoneo a soddisfare una domanda.\nSecondo l'utilitarismo, la massimizzazione dell'utilit\u00e0 sociale dovrebbe essere il fine ultimo della societ\u00e0, che dovrebbe quindi tendere ad ottenere \"la felicit\u00e0 maggiore per il maggior numero di individui\".\nUtilit\u00e0 cardinale e ordinale.\nIn economia, l'utilit\u00e0 individuale era implicitamente assunta come una quantit\u00e0 misurabile e addizionabile. Il principio di massima felicit\u00e0 sopra accennato era infatti commisurato alla possibilit\u00e0 di:\nQuesta nozione di utilit\u00e0, come una quantit\u00e0 misurabile e aggregabile tra gli individui, \u00e8 stata poi denominata utilit\u00e0 cardinale. Secondo tale nozione ciascun individuo \u00e8 in grado di assegnare un valore esatto a ciascun bene su una scala cardinale.\nPer superare le critiche mosse da pi\u00f9 parti, a partire dai contributi di Vilfredo Pareto, gli economisti neoclassici svilupparono il concetto di utilit\u00e0 ordinale, per la quale si argoment\u00f2 che l'unica cosa realmente necessaria alla fondazione della teoria del valore e della teoria del consumo neoclassiche era la possibilit\u00e0 che gli individui potessero disporre su una scala ordinale i diversi beni in base alle loro preferenze, quindi contava solo l'ordine, non la grandezza assoluta dell'utilit\u00e0.\nCos\u00ec, ad esempio, se l'utilit\u00e0 fosse intesa in senso cardinale e un individuo attribuisse utilit\u00e0 10 ad una tazza di caff\u00e8 e utilit\u00e0 2 ad un bicchiere di aranciata, questo starebbe a significare che l'individuo preferisce cinque volte di pi\u00f9 la tazza di caff\u00e8 all'aranciata; laddove l'utilit\u00e0 venisse invece intesa in senso ordinale, l'unica cosa che potrebbe essere detta circa le preferenze dell'individuo in questione, sarebbe che egli preferisce il caff\u00e8 all'aranciata, senza con questo quantificare in termini assoluti tale preferenza.\nFunzione di utilit\u00e0.\nSi consideri un insieme di consumo formula_1, cio\u00e8 l'insieme di tutte le possibili combinazioni di consumo individuale, e una relazione formula_2, detta di preferenza debole, su formula_1: formula_4 significa cio\u00e8 che un consumatore le cui preferenze sono rappresentate da formula_2, posto di fronte alla scelta tra formula_6 e formula_7, preferir\u00e0 formula_6 o sar\u00e0 indifferente tra le due opzioni. Si stabilisce cos\u00ec un ordinamento degli elementi dell'insieme formula_1. Sia inoltre formula_2 caratterizzata dalle seguenti propriet\u00e0:\nSotto tali ipotesi, formula_2 si definisce una relazione di preferenza razionale (in linguaggio matematico preordine totale); si dimostra inoltre che, sotto l'ulteriore ipotesi di continuit\u00e0 di detta relazione, \u00e8 possibile rappresentare formula_2 attraverso una funzione di utilit\u00e0, una funzione cio\u00e8 che leghi il consumo di beni al livello di utilit\u00e0. \u00c8 banale osservare che l'ipotesi di completezza implica la riflessivit\u00e0 della relazione formula_2: ossia formula_19 si ha formula_20.\nIn termini formali, sotto l'ipotesi che ci siano formula_21 beni di consumo, l'insieme di consumo si riduce allo spazio euclideo formula_22. Qualsiasi paniere consumato formula_23 \u00e8 un vettore di dimensione formula_21. Una generica funzione di utilit\u00e0 \u00e8 definita come:\ntale che formula_4 se e solo se formula_27.\nIn particolare, tale funzione formula_28 sar\u00e0 unica a meno di una trasformazione monotona crescente; in altri termini, se formula_29 \u00e8 una funzione di utilit\u00e0 che rappresenta le preferenze formula_2 e formula_31 \u00e8 una funzione monotona crescente, allora anche formula_32 rappresenta le preferenze formula_2. Tale propriet\u00e0 implica la natura ordinale dell'ordinamento stabilito in termini di utilit\u00e0 - per cui non ha significato affermare che un consumatore trae dal consumo del paniere formula_6 un'utilit\u00e0 doppia rispetto a quella che ottiene dal consumo del paniere formula_7.\nNella teoria economica vengono utilizzate diverse specificazioni della funzione di utilit\u00e0:"}
{"id": "228001", "revid": "111373", "url": "https://it.wikipedia.org/wiki?curid=228001", "title": "Mammern", "text": "Mammern (toponimo tedesco) \u00e8 un comune svizzero di 650 abitanti del Canton Turgovia, nel distretto di Frauenfeld.\nGeografia fisica.\nMammern si affaccia sul lago di Costanza (\"Untersee\").\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nFino al 2010 ha fatto parte del distretto di Steckborn. Ogni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nInfrastrutture e trasporti.\nMammern \u00e8 servito dall'omonima stazione sulla ferrovia Sciaffusa-Rorschach."}
{"id": "228002", "revid": "1543377", "url": "https://it.wikipedia.org/wiki?curid=228002", "title": "Apatite", "text": "Con il termine di apatiti vengono comunemente denominati alcuni minerali con formula generica Ca5(PO4)3[F, OH, Cl], in particolare la clorapatite, la fluorapatite e l'idrossiapatite. Questi minerali fanno parte a loro volta del gruppo dell'apatite definito dall'IMA.\nLe apatiti vanno considerate strutture ioniche e di conseguenza sono caratterizzate da un elevato punto di fusione (oltre i 1400\u00a0\u00b0C) e notevole durezza.\nEtimologia.\nFu descritta dal mineralogista tedesco Abraham Gottlob Werner nel 1786, che ne deriv\u00f2 il nome dal verbo greco \"apat\u00e1o\" (\"io inganno\") a indicarne la natura ingannatrice.. Infatti, nella storia, questa pietra fu molte volte scambiata con altri minerali a causa della vastissima gamma di colori di cui dispone che varia dal giallo al blu elettrico.\nSpecie.\nL'International Mineralogical Association (IMA) riconosce tre specie, denominate in funzione dell'anione prevalente:\nLa fluorapatite, sebbene si trovi in natura in variet\u00e0 pi\u00f9 o meno pure, riveste una peculiare importanza in ambito geologico essendo costituente dei maggiori depositi minerali di sali di fosforo.\nL'idrossiapatite invece, nonostante la sua abbondanza in forma minerale sia piuttosto limitata, \u00e8 un composto di notevole importanza in ambito medico e biologico poich\u00e9 la sua struttura \u00e8 squisitamente legata al fosfato basico di calcio, componente principale delle ossa.\nStruttura.\nLa struttura globale cristallografica del sale dipende principalmente dalle caratteristiche dell'anione PO43- e soprattutto dalla sua geometria di tipo tetraedrico che non \u00e8 molto dissimile da quella di una sfera nella quale il tetraedro pu\u00f2 essere inscritto. Il monostrato di struttura bidimensionale che deriver\u00e0 dall'intima associazione di questi anioni avr\u00e0 di conseguenza una disposizione a simmetria esagonale.\nLa struttura tridimensionale pluristratificata derivante a sua volta dalla sovrapposizione di pi\u00f9 monostrati tender\u00e0 invece al minimo ingombro, dunque l'ingombro sferico di ogni gruppo fosfato si sistemer\u00e0 secondo questo imperativo energetico nell'incavo ideale lasciato dall'associazione di tre ingombri sferici degli strati sotto e soprastanti. In ultima analisi, a strati alterni, i monostrati si troveranno nella stessa posizione ed ogni anione PO\u20843- sar\u00e0 a contatto con altri 6 anioni.\nDa questa struttura cristallina deriva la formazione di tunnel d'importanza non trascurabile. Essi infatti vengono di solito occupati da ioni calcio, ossidrilici e floruro. Inoltre proprio la natura ionica del cristallo permette la sostituzione di ioni del reticolo con altri di analoga grandezza e carica come tutti gli alogeni, AsO43-, HPO42-, Sr2+, Ba2+, Pb2+.\nPresenza sulla Luna.\nI campioni di roccia lunare raccolti dagli astronauti del Programma Apollo contengono tracce di apatite. Una pi\u00f9 accurata analisi di questi campioni condotta nel 2010 ha rivelato tracce di acqua intrappolata nel minerale sotto forma di gruppi ossidrilici, portando ad una stima del contenuto di acqua sulla superficie lunare di almeno 64 parti per miliardo (cento volte pi\u00f9 elevata della stima precedente) e che potrebbe anche arrivare fino a 5 parti per milione.\nSe questa apparentemente piccola quantit\u00e0 di acqua intrappolata nei minerali fosse ipoteticamente trasformata tutta in liquido, sarebbe in grado di ricoprire l'intera superficie lunare con circa un metro d'acqua."}
{"id": "228004", "revid": "484362", "url": "https://it.wikipedia.org/wiki?curid=228004", "title": "Trappola per topi", "text": "La trappola per topi \u00e8 un dispositivo usato per la cattura o l'uccisione di piccoli roditori, in particolare topi e ratti.\nIl modello tradizionale fu inventato da Hiram Maxim e consiste di una semplice tavoletta dotata di una molla molto forte congiunta ad una sbarra e ad un punto che aziona il meccanismo. Secondo lo stereotipo, il formaggio \u00e8 l'esca usualmente utilizzata, anche se in realt\u00e0 non funziona sempre in quanto ad alcuni topi non risulta gradito, mentre sembrano pi\u00f9 appetibili cioccolato, pane, carne e burro di arachidi. Quando la trappola scatta, il meccanismo dovrebbe provocare la rottura del collo o lo schiacciamento della cassa toracica.\nAl giorno d'oggi esistono anche le trappole che, dopo la cattura non cruenta, permettono di liberare l'animale vivo e senza danni in un altro ambiente.\nIn questo caso bisogna ricordare che andrebbe liberato nel minor tempo possibile in quanto il forte stress potrebbe provocarne la morte.\nInoltre andrebbe liberato lontano dal luogo della cattura a causa del forte istinto a tornare nel proprio territorio.\nLe trappole sono divenute un comune sostituto delle pallottole di cereali imbevute di stricnina, abbandonate a causa dell'estrema tossicit\u00e0 della sostanza e del pericolo che rappresentano per gli esseri umani, soprattutto per i bambini e i neonati ma anche per gli animali domestici.\nRalph Waldo Emerson fece un commento, spesso citato, in favore dell'innovazione: \"Costruisci una trappola per topi migliore, ed il mondo ti verr\u00e0 a cercare (letteralmente: batter\u00e0 un sentiero per la tua porta)\" (\u00ab\"Build a better mousetrap, and the world will beat a path to your door\"\u00bb). Questa osservazione ha ispirato molti altri derivati cinici, come \"Se costruirai una trappola per topi migliore, qualcuno costruir\u00e0 un topo migliore\" (\"If you build a better mousetrap, someone will build a better mouse\"), il che significa che non importa quanto uno \u00e8 bravo a fermare eventi come rapine, scassi, ecc. (o cacciare coloro che ci si dedicano), qualcuno trover\u00e0 il modo per aggirare quello che hai pensato. Ironicamente, dovrebbe essere notato che Maxim fu un energico divulgatore delle sue invenzione e non avrebbe certamente aspettato che le persone \"battessero un sentiero alla sua porta\".\nLe trappole per topi sono molto comuni nella \"slapstick comedy\", e in questo caso vengono usate quando delle persone ci si siedono sopra o ci infilano un dito.\nIn cartoni come \"Tom &amp; Jerry\" vengono spesso usate trappole per topi astruse, divertenti e fantastiche."}
{"id": "228005", "revid": "23013", "url": "https://it.wikipedia.org/wiki?curid=228005", "title": "Sauropode", "text": ""}
{"id": "228011", "revid": "1305772", "url": "https://it.wikipedia.org/wiki?curid=228011", "title": "Trappola per topi (disambigua)", "text": "Una trappola per topi \u00e8 un dispositivo per la cattura di topi e ratti.\nTrappola per topi pu\u00f2 anche riferirsi a:"}
{"id": "228014", "revid": "965226", "url": "https://it.wikipedia.org/wiki?curid=228014", "title": "Gaetano Azzariti", "text": "Biografia.\nNacque nel Palazzo Spinelli di Fuscaldo, a Napoli. Il fratello maggiore Francesco Saverio Azzariti fu senatore del Regno.\nMagistrato, fu tra i protagonisti della riforma dei codici, nonch\u00e9 Presidente della Corte costituzionale. Allievo della scuola napoletana, fu vicino a Ludovico Mortara (con cui collabor\u00f2 alla redazione del volume \"Dell'esercizio delle azioni commerciali e della loro durata\") e a Vittorio Scialoja.\nLa sua lunga carriera lo vide a soli venticinque anni, nel 1906, segretario della commissione per l'esame dei codici per la colonia eritrea. Nel 1908 partecipa alla commissione per la riforma degli altri codici, costituita da Vittorio Emanuele Orlando. Nel 1909 divenne segretario particolare del Ministro di grazia e giustizia Vittorio Scialoja. Nel 1918 fu nominato segretario della Commissione per il dopoguerra.\nGran parte della sua opera fu svolta presso l'Ufficio legislativo del Ministero di Grazia e Giustizia di cui fu responsabile dal 1927 sino al 1949, con una sola sospensione tra il 25 luglio 1943 e il 4 giugno 1944. All'interno di questo ministero percorse tutti i gradi della carriera: nel 1923 divenne consigliere di Corte d'appello, nel 1928 divenne consigliere di Corte di cassazione, nel 1931 presidente di sezione di corte d'appello. Di particolare rilievo il suo ruolo nella preparazione dei testi del codice civile e di quello di procedura civile del 1942, della legge fallimentare del 1942 e di quella sull'ordinamento giudiziario del 1940. Oltre a coordinare i relativi lavori preparatori, fece parte di alcune delle commissioni incaricate della stesura materiale delle norme e redasse intere parti delle relazioni ministeriali di accompagnamento. Nel 1924 fu nominato giudice di primo grado per le cause penali della Repubblica di San Marino.\nAntisemita convinto, in un discorso del 28 marzo 1942, scrive compiacendosi come \u00abl\u2019egualitarismo dominante (\u2026) senza differenza di et\u00e0 di sesso di religione o di razza\u00bb, non sia pi\u00f9 \u00abuna specie di dogma indiscutibile\u00bb: col fascismo \u00abora \u00e8 relegato in soffitta\u00bb. E afferma che \u00abla diversit\u00e0 di razza \u00e8 ostacolo insuperabile alla costituzione di rapporti personali, dai quali possano derivare alterazioni biologiche o psichiche alla purezza della nostra gente\u00bb. Nel 1938 ader\u00ec al \"Manifesto della Razza\", documento fondamentale, che ebbe un ruolo non indifferente nella promulgazione delle cosiddette leggi razziali (redatto da dieci scienziati italiani per conto del Ministero della cultura popolare) e divenne presidente di una Commissione, cosiddetto \"tribunale della razza\", istituita presso la Direzione generale per la demografia e la razza del ministero dell'Interno. La commissione poteva dichiarare la \"non appartenenza alla razza ebraica anche in difformit\u00e0 delle risultanze degli atti dello stato civile\" e accolse 104 delle 143 domande sottoposte al riguardo.\nIl 25 luglio 1943 fu nominato Ministro di grazia e giustizia nel primo Governo Badoglio. Fuggito il Governo a Brindisi e poi a Salerno, rimase a Roma e trov\u00f2 rifugio nei conventi della capitale. Dopo la liberazione, nel giugno del 1944, riprese servizio presso l'ufficio legislativo del ministero di Grazia e Giustizia senza che \u2013 ovviamente \u2013 avesse alcun effetto il suo collocamento a riposo deciso d'autorit\u00e0 dal Governo della Repubblica Sociale Italiana il 22 dicembre 1944.\nDal giugno 1945 al luglio 1946 collabor\u00f2 con il Ministro di grazia e giustizia Palmiro Togliatti. Poi fu membro delle due Commissioni per la riorganizzazione dello Stato e per la riforma dell'amministrazione (Commissioni Forti), nell'ambito del ministero per la Costituente. Nominato presidente del Tribunale Superiore delle acque pubbliche, fu collocato a riposo per raggiunti limiti d'et\u00e0 nel 1951. Il 3 dicembre 1955 venne nominato giudice costituzionale dal Presidente della Repubblica Giovanni Gronchi. Relatore della prima storica sentenza (che affermava la competenza della Corte a giudicare la legittimit\u00e0 costituzionale delle norme entrate in vigore prima della Costituzione repubblicana), divenne Presidente della Corte il 6 aprile 1957 rimanendo in carica sino al 5 gennaio 1961, giorno della sua morte.\nVia Azzariti a Napoli.\nNel 1970, durante la giunta guidata da Giovanni Principe, gli fu dedicata una via sita nell'odierna Municipalit\u00e0 2 di Napoli, nei pressi dell'Universit\u00e0. Nel maggio 2015 il consiglio di municipalit\u00e0 ha approvato all'unanimit\u00e0 una mozione per re-intitolare la strada a Luciana Pacifici, nata il 28 maggio 1943 (non lontano dalla via che le \u00e8 stata dedicata) e morta nel febbraio successivo, durante la deportazione da Milano ad Auschwitz. Il 16 ottobre 2015 anche il Comune di Napoli deliberava la cancellazione dell'odonimo Gaetano Azzariti e la contestuale sostituzione con quello di Luciana Pacifici, la cui vicenda umana e familiare \u00e8 stata ricostruita dal giornalista e storico della Shoah Nico Pirozzi nel libro \"Traditi. Una storia della Shoah napoletana.\" Il 17 novembre, settantasettesimo anniversario della promulgazione delle leggi razziali, il sindaco di Napoli, Luigi de Magistris, e Leda Pacifici, cugina della bambina morta durante la deportazione ad Auschwitz, scoprivano la lapide della strada dedicata alla pi\u00f9 piccola delle vittime napoletane della Shoah. A marzo 2019 il Comune di Napoli deliberava la rimozione della lapide apposta sulla facciata dello stabile dove era nato."}
{"id": "228016", "revid": "14365", "url": "https://it.wikipedia.org/wiki?curid=228016", "title": "VaR", "text": ""}
{"id": "228018", "revid": "31789", "url": "https://it.wikipedia.org/wiki?curid=228018", "title": "\u0415 (cirillico)", "text": "La \u0415, minuscolo \u0435, chiamata je, \u00e8 una lettera dell'alfabeto cirillico. Appare esattamente come la E dell'alfabeto latino.\nIn russo e bielorusso la lettera \u0415 rappresenta la vocale iotizzata IPA o .\nIn bulgaro, macedone, serbo ed ucraino viene invece chiamata e e rappresenta la vocale non iotizzata o , esattamente come la E italiana."}
{"id": "228024", "revid": "1305772", "url": "https://it.wikipedia.org/wiki?curid=228024", "title": "Ambra Vallo", "text": "Carriera.\nDiplomatasi in Belgio al \"Ballet Royal des Flandres\", ha vinto numerosi premi e concorsi internazionali di danza (Primo premio, \"Luxemburg International Grand Prix\"; Medaglia d'argento, Houlgate, Francia); in Italia, \"Danza e danza\" (Migliore ballerina, 2004), \"Positano\" (Premi della critica, 1991 e 2002), \"Rieti\" (Medaglia d'oro).\nA soli diciotto anni \u00e8 stata invitata da Vladimir Vassiliev come ospite dal Teatro dell'Opera di Roma, inaugurando la stagione di balletto e le sono state consegnate le chiavi del Teatro.\nGi\u00e0 prima ballerina a diciassette anni dell'\"Op\u00e9ra Royal of Wallonie\" e, subito dopo, del \"Ballet Royal des Flandres\", \u00e8 stata dal 1993 \"Senior soloist\" e poi prima ballerina dell'English National Ballet, dove fu scelta da Rudolf Nureyev per il ruolo di Giulietta.\nHa danzato al Metropolitan Opera House di New York dove \u00e8 stata l'etoile in una rara ricostruzione di balletti di Frederick Ashton (\"Ambra Vallo extraordinary\" per Anna Kisselgoff sul New York Times .\n\u00c8 dal 2001 la pi\u00f9 nota \"Principal\" (Prima ballerina) del Royal Ballet con sede a Birmingham.\nRiconoscimenti.\nAlla sua prima interpretazione di Giulietta ebbe l'onore di essere nominata in palcoscenico Prima Ballerina ricevendo i complimenti personali di Lady Diana presente in sala.\nMolto amata dal pubblico inglese: \u00e8 stata definita \"diamond\" dal Times (Debra Crain) e \"First Class Ballerina\" da \"The Stage\" (Emma Manning). Indicata tra i mille personaggi pi\u00f9 famosi del Regno Unito per eccezionali meriti artistici, culturali, scientifici o politici dal \"Debrett's people of today\".\nAll'Expo 2005, in Giappone, ha rappresentato l'Italia insieme a Roberto Bolle.\nNel 2009 riceve al teatro San Carlo, insieme a Gianluigi Aponte, Fabio Cannavaro ed altri \"napoletani eccellenti nel mondo\" il relativo premio dell'Unione industriali di Napoli dalle mani del Presidente del Consiglio Silvio Berlusconi.\n\"Dancing Times\", la principale rivista britannica di danza, le dedica la copertina di dicembre 2010."}
{"id": "228027", "revid": "583609", "url": "https://it.wikipedia.org/wiki?curid=228027", "title": "Royal Ballet", "text": "Il Royal Ballet \u00e8 una compagnia di balletto di fama internazionale, con sede presso la Royal Opera House del Covent Garden, Londra, Regno Unito. La pi\u00f9 grande delle quattro principali compagnie di balletto in Gran Bretagna, il Royal Ballet fu fondata nel 1931 da Dame Ninette de Valois, \u00e8 diventata la compagnia di balletto residente della Royal Opera House nel 1946 e le \u00e8 stata concessa una licenza reale nel 1956, diventando riconosciuta come compagnia ammiraglia di balletto nazionale della Gran Bretagna.\nIl Royal Ballet era una delle compagnie di danza pi\u00f9 importanti del XX secolo, e continua a essere una delle compagnie di danza pi\u00f9 famose al mondo fino a oggi, universalmente conosciuta per i suoi valori artistici e creativi. La compagnia impiega circa 110 ballerini e ha appositamente costruito strutture all'interno della Royal Opera House. La scuola ufficiale associata alla compagnia \u00e8 la Royal Ballet School e ha anche una consociata, il Birmingham Royal Ballet, che opera in modo indipendente. \nLa Prima ballerina assoluta del Royal Ballet \u00e8 Dame Margot Fonteyn.\nStoria.\nNel 1926 la ballerina di origine irlandese Ninette de Valois fond\u00f2 l'Accademia di Arte Coreografica, una scuola di danza per le ragazze. La sua intenzione era quella di formare una compagnia di balletto di repertorio e la scuola, portandola a collaborare con il produttore teatrale inglese e proprietario del teatro Lilian Baylis. Baylis possedeva i teatri The Old Vic e il Sadler's Wells e nel 1925 lei ingaggi\u00f2 la de Valois per mettere in scena spettacoli di danza in entrambe le sedi.\nIl Sadler's Wells riapr\u00ec nel 1931 e il Balletto Vic-Wells e Vic-Wells Ballet School furono istituiti nei locali del teatro. Questi sarebbero diventati i predecessori degli odierni Royal Ballet, Birmingham Royal Ballet e Royal Ballet School. Prima del suo ritorno in Gran Bretagna Ninette de Valois era stata membro dei Ballets Russes una delle compagnie di danza pi\u00f9 rinomate e importanti del XX secolo. La compagnia si sciolse nel 1929 dopo la morte del suo fondatore Sergej Djagilev. Quando de Valois form\u00f2 il Vic-Wells Ballet, impieg\u00f2 un po' di ex stelle della compagnia tra cui Alicia Markova e Anton Dolin che si erano inseriti come primi ballerini e Tamara Platonovna Karsavina che ha lavorato con l'azienda come consulente. Il Fondatore direttore musicale era il direttore d'orchestra e compositore Constant Lambert che ha avuto una notevole influenza artistica e musicale nel corso dei primi anni della compagnia.\nDopo aver perso il legame con il teatro Old Vic, nel 1939 la societ\u00e0 \u00e8 stata rinominata Sadler's Wells Ballet e la scuola divent\u00f2 Sadler's Wells Ballet School. Entrambi hanno continuato al Sadler's Wells Theatre fino al 1946, quando la compagnia fu invitata a diventare la compagnia di danza residente del Royal Opera House al Covent Garden, riaperto di recente, sotto la direzione di David Webster. La compagnia si trasfer\u00ec al teatro dell'opera dello stesso anno nel 1946, con la loro prima produzione nella sede, \"La bella addormentata\" con le coreografie di Marius Petipa\nIn seguito al trasferimento della compagnia, la scuola si trasfer\u00ec nei propri locali nel 1947. Fu costituita una societ\u00e0 sorella per continuare gli spettacoli al Sadler's Wells, chiamato Sadler's Wells Theatre Ballet, sotto la direzione di John Field. Nel 1955, la societ\u00e0 sorella ha perso temporaneamente il suo legame con Sadler Wells e ritorn\u00f2 al Royal Opera House come unit\u00e0 itinerante della compagnia principale.\nNel 1956, fu concessa una licenza reale per entrambe le compagnie e la scuola; furono successivamente rinominati il Royal Ballet, il Sadler's Wells Royal Ballet e la Royal Ballet School.\nIl Sadler's Wells Royal Ballet torn\u00f2 al Sadler's Wells Theatre nel 1970, pur continuando a fare tour nazionali. Nel 1987, tuttavia, la societ\u00e0 fu invitata a diventare la compagnia di danza residente al Birmingham Hippodrome. Si trasfer\u00ec a Birmingham nel 1990, venne ribattezzata Birmingham Royal Ballet e cess\u00f2 di far parte del Royal Ballet nel 1997, quando fu resa indipendente dalla Royal Opera House, con Sir Peter Wright come direttore artistico. Il Birmingham Royal Ballet mantiene stretti rapporti sia con il Royal Ballet che con la Royal Ballet School, anche se ora ha una propria scuola associata di danza classica, la Scuola Elmhurst per la Danza.\nNel 1964 il Royal Ballet fond\u00f2 \"Balletto per Tutti\" sotto la direzione di Peter Brinson. Tra il 1964 e il 1979 \"Balletto per Tutti\" and\u00f2 in tour in tutto il paese, presentando circa 150 spettacoli annui e raggiungendo circa 70.000 persone ogni anno. Nel 1976 la Royal Opera House fond\u00f2 il suo programma matin\u00e9e per la sua scuola.\nOggi il Royal Ballet rimane la compagnia di danza residente alla Royal Opera House, conducendo i propri tour a livello internazionale, e continua ad essere il capogruppo del Royal Ballet School, che ha ora sede a White Lodge, Richmond Park e locali in Floral Street, (in particolare per la Royal Ballet Upper School) , per che sono adiacenti e hanno accesso diretto alla Royal Opera House, tramite un piccolo ponte, il \"Bridge of aspiration\", che collega i due edifici, visibile dalla strada. Il ponte \u00e8 stato progettato da Flint &amp; Neill e Buro Happold per lo studio Wilkinson Eyre architects.\nNikol\u00e1j Grigor'evi\u010d Serg\u00e9ev.\nDurante i suoi anni formativi, il Sadler's Wells Ballet sarebbe diventata una delle prime compagnie di balletto al di fuori dell'Unione Sovietica a mettere in scena produzioni complete di balletti di Marius Petipa e Lev Ivanov, che erano al centro del repertorio del Balletto imperiale russo. Per mettere in scena questi balletti con la sua compagnia di nuova costituzione, de Valois impieg\u00f2 Nikol\u00e1j Serg\u00e9ev, un ex r\u00e9gisseur dell'Imperial. Egli mise in scena produzioni di Petipa de \"La bella addormentata\"; Petipa e \"Il lago dei cigni\" di Ivanov e \"Lo Schiaccianoci\"; Petipa e la produzione di Cecchetti di \"Copp\u00e9lia\"; e \"Giselle\" di Petipa. Create con l'ausilio di notazioni coreografiche scritte in San Pietroburgo a cavallo del XX secolo, queste opere sono state nel repertorio del Royal Ballet da allora. La societ\u00e0 ora utilizza la produzione del 1984 di Peter Wright dello \"Schiaccianoci\", che utilizza alcune delle notazioni di Serg\u00e9ev. riprese di questi balletti a Londra di Serg\u00e9ev sono considerate come la base del tradizionale repertorio di danza classica, e ha portato alla loro rimonta in tutto il mondo. Si stima generalmente che Serg\u00e9ev abbia dato uno dei contributi pi\u00f9 significativi alla popolarit\u00e0 del balletto in tutto il mondo. Le sue notazioni coreografiche ed altri materiali ad esso relativi sono stati conservati nella \"Collezione Sergeev\", parte della collezione del teatro della Biblioteca dell'Universit\u00e0 di Harvard.\nPrima ballerina assoluta.\nIl Royal Ballet \u00e8 una delle poche compagnie di danza al mondo ad aver impiegato quattro ballerine considerate Prima ballerina assoluta, di cui tre che hanno studiato alla Royal Ballet School. La prima \u00e8 stata Alicia Markova, che, essendo stata pupilla di Ninette de Valois, come membro dei Ballets Russes di Sergej Djagilev, fu invitata a diventare una delle ballerine fondatrici del Royal Ballet. Lei era stata designata prima ballerina della compagnia e, successivamente fu riconosciuta come prima ballerina assoluta. Margot Fonteyn studi\u00f2 alla Royal Ballet School e trascorse tutta la sua carriera con la compagnia. Come regalo per il suo 60\u00ba compleanno fu nominata Prima ballerina assoluta dalla regina Elisabetta II. Phyllis Spira si un\u00ec alla Royal Ballet School nel 1959, diplomandosi durante un tour del Royal Ballet. Dopo torn\u00f2 al suo paese natale, il Sudafrica, dove fu nominata Prima ballerina assoluta dal Presidente nel 1984. La pi\u00f9 recente \u00e8 Alessandra Ferri, che complet\u00f2 la sua formazione presso la Royal Ballet Upper School e inizi\u00f2 la sua carriera con il Royal Ballet. Dopo aver ballato con la compagnia per 4 anni, \u00e8 stata in seguito nominata Prima ballerina assoluta del Corpo di Ballo del Teatro alla Scala di Milano. Altre prime ballerine assolute sono apparse con il Royal Ballet anche come ballerine ospiti, tra cui la ballerina francese Yvette Chauvir\u00e9 e la ballerina georgiana Nina Ananiashvili.\nStruttura.\nIl Royal Ballet ha sei ranghi di ballerini in ordine crescente:\nIl Royal Ballet ha anche i ranghi particolari di \"artista ospite e\" artista ospite principale \". Il titolo di artista ospite \u00e8 dato a una ballerina in visita, che \u00e8 stata inserita in un ruolo per un balletto specifico o per una stagione limitata. Il titolo di artista ospite principale a volte \u00e8 dato agli artisti ospiti che si esibiscono con la compagnia su una base a lungo termine.\nLa compagnia.\nIl Royal Ballet impiega circa 110 ballerini e un elenco completo \u00e8 mostrato sotto. La societ\u00e0 ha anche personale dirigente, personale artistico e musicale, tra cui i seguenti:"}
{"id": "228028", "revid": "82000", "url": "https://it.wikipedia.org/wiki?curid=228028", "title": "Funzione di utilit\u00e0 CES", "text": "La funzione di utilit\u00e0 CES (dall'inglese \"Constant Elasticity of Substitution\") \u00e8 una particolare funzione di utilit\u00e0, caratterizzata da elasticit\u00e0 di sostituzione tra due suoi argomenti costante. \nQuesta classe di funzioni fu originariamente proposta da Kenneth Arrow, come generalizzazione delle propriet\u00e0 delle funzioni di utilit\u00e0 \"\u00e0 la\" Cobb-Douglas.\nEsiste inoltre una classe di funzioni di produzione CES, avente la medesima forma algebrica della funzione di utilit\u00e0 qui esaminata.\nFormulazione e propriet\u00e0.\nLa forma generale di una funzione di utilit\u00e0 CES (\"Constant Elasticity of Substitution\") \u00e8:\ncon formula_2, dove formula_3 indica il livello di consumo del bene i-esimo, U indica il livello di utilit\u00e0, mentre formula_4 e b sono parametri.\nL'utilit\u00e0 marginale di i \u00e8 data da:\nIl saggio marginale di sostituzione (SMS) del bene i con il bene j, essendo uguale al rapporto tra le utilit\u00e0 marginali dei due beni, \u00e8 dato dunque da:\nda cui deriva la seguente relazione:\nDerivando rispetto a formula_8 si ottiene l'elasticit\u00e0 di sostituzione (\u03c3): \nFormulazioni alternative.\nPoich\u00e9, in base all'equazione precedente, si ha:\nformulazione alternativa ed equivalente della funzione di utilit\u00e0 CES di cui sopra \u00e8:\nPoich\u00e9 inoltre, nel caso di funzioni di utilit\u00e0, qualsiasi trasformazione monotonica crescente in senso stretto che lascia inalterato il saggio marginale di sostituzione rappresenta lo stesso sistema di preferenze, formulazioni alternative sono:\ne, nel caso in cui \u03c3 &gt; 1 e l'utilit\u00e0 assuma solo valori strettamente positivi,\nFunzioni CES simmetriche e non simmetriche.\nData la formulazione generale precedente, uguagliando SMS e prezzi relativi si ha:\nSe i parametri \u03b1i sono uguali, la funzione viene detta simmetrica. In tal caso infatti, a prezzi uguali (pi = pj), corrisponde la stessa quantit\u00e0 domandata (ci = cj).\nIn caso di simmetria la CES diventa: \nPer contrasto, nel caso in cui gli \u03b1i sono diversi la funzione viene detta non simmetrica.\nFunzione di domanda walrasiana.\nData una funzione di utilit\u00e0 CES simmetrica, la funzione di domanda walrasiana associata, cio\u00e8 il livello di consumo del bene i corrispondente ad ogni data combinazione di prezzi e ricchezza (W) che massimizza la funzione di utilit\u00e0 sotto il vincolo di disponibilit\u00e0, \u00e8 data da:\ndove:\n\u00e8 un indice del livello generale dei prezzi dei beni associato alla funzione di utilit\u00e0 CES.\nFunzione di spesa e domanda hicksiana.\nData una funzione di utilit\u00e0 CES non simmetrica, la funzione di spesa associata, cio\u00e8 la funzione valore del problema di minimizzazione della spesa dato il vincolo costituito dalla funzione di utilit\u00e0 CES, in simboli:\n\u00e8 data da:\ndove\n\u00e8 un indice del livello generale dei prezzi associato alla funzione di utilit\u00e0 CES.\nNel caso di funzione CES simmetrica, tale indice si riduce a:\nLa funzione di domanda hicksiana associata \u00e8:\nElasticit\u00e0 della domanda.\nL'elasticit\u00e0 della domanda nel caso di funzioni di utilit\u00e0 CES simmetriche sar\u00e0 pari a:\nda cui, sostituendo per la domanda walrasiana del bene i, abbiamo:\nL'ultimo termine non \u00e8 altro che la quota del reddito spesa nell'acquisto del bene i. Poich\u00e9, assumendo elasticit\u00e0 di sostituzione costante e finita, la quota del reddito spesa in ciascun bene tende a zero al crescere del numero dei beni, si avr\u00e0:\nQuesto accade perch\u00e9 l'impatto dell'aumento di prezzo del bene i-esimo sul livello generale dei prezzi diminuisce al crescere del numero di input. \nNel caso di funzioni di utilit\u00e0 CES (e delle Cobb-Douglas, che possono essere considerate una sottoclasse delle prime) \u03c3 rappresenta quindi sia l'elasticit\u00e0 di sostituzione, sia, quando il numero dei beni \u00e8 sufficientemente grande, l'elasticit\u00e0 della domanda."}
{"id": "228032", "revid": "767487", "url": "https://it.wikipedia.org/wiki?curid=228032", "title": "Raperswilen", "text": "Raperswilen (toponimo tedesco) \u00e8 un comune svizzero di 391 abitanti del Canton Turgovia, nel distretto di Kreuzlingen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nFino al 2010 ha fatto parte del distretto di Steckborn. Ogni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "228035", "revid": "426197", "url": "https://it.wikipedia.org/wiki?curid=228035", "title": "John Hicks (economista)", "text": "Nato a Leamington Spa nel Warwickshire (Inghilterra), Hicks studi\u00f2 a Oxford ai \"colleges\" Clifton e Balliol. In seguito insegn\u00f2 alla London School of Economics, dove incontr\u00f2 Friedrich von Hayek. Trascorse gli anni dal 1935 al 1938 all'Universit\u00e0 di Cambridge, occupato principalmente nella scrittura del suo volume \"Value and capital\". Tra il 1938 e il 1946 fu professore alla \"Victoria University\" di Manchester. Nel 1946 ritorn\u00f2 a Oxford, prima come \"research fellow\" al \"Nuffield College\" (1946-1965), quindi come \"Drummond Professor of Political Economics\" (1952-1965) e infine come \"research fellow\" al college All Souls (1965-1971).\nNel 1972 vinse il Premio della Banca di Svezia in memoria di Alfred Nobel per le Scienze Economiche. Tra i suoi contributi teorici, il noto criterio di \"compensazione\" detto Kaldor-Hicks per confronti in termini di benessere sociale, presentato nel 1939. Collabor\u00f2 intensamente con il professor Roy Allen della London School of Economics. Il suo pi\u00f9 influente contributo alla scienza economica \u00e8 probabilmente il modello IS-LM (detto anche modello di Hicks-Hansen), basato sulla teoria macroeconomica sviluppata da John Maynard Keynes."}
{"id": "228039", "revid": "22035", "url": "https://it.wikipedia.org/wiki?curid=228039", "title": "Coefficiente stechiometrico", "text": ""}
{"id": "228040", "revid": "118039900", "url": "https://it.wikipedia.org/wiki?curid=228040", "title": "Bartolomeo Rastrelli", "text": "Egli svilupp\u00f2 uno stile facilmente riconoscibile, una corrente del barocco russo chiamata barocco elisabettiano dal nome della zarina Elisabetta e che pu\u00f2 essere considerato come un'espressione del tardo barocco europeo. I suoi pi\u00f9 importanti lavori, inclusi il Palazzo d'Inverno a San Pietroburgo e il Palazzo di Caterina a Carskoe Selo, sono celebri per la stravaganza del lusso e per l'opulenza delle decorazioni.\nBiografia.\nNato a Parigi nel 1700, nel 1716, Bartolomeo si trasfer\u00ec a San Pietroburgo, in Russia, insieme a suo padre, lo scultore italiano Carlo Bartolomeo Rastrelli (1675-1744). La sua ambizione era quella di combinare l'ultima moda architettonica italiana con le tradizioni dello stile barocco moscovita. La prima importante commissione arriv\u00f2 nel 1721 quando gli fu chiesto di costruire un palazzo per il principe Dimitrie Cantemir, ex governatore della Moldavia. Rastrelli fu nominato architetto principale di corte nel 1730. Le sue opere trovarono il favore delle sovrane del suo tempo, cos\u00ec mantenne questo incarico per tutto il regno delle imperatrici Anna (1730-1740) ed Elisabetta (1741-1762). L'ultimo e pi\u00f9 ambizioso progetto di Rastrelli fu il Convento Smolny a San Pietroburgo, dove l'imperatrice Elisabetta avrebbe dovuto trascorrere il resto della sua vita. Il campanile progettato doveva essere l'edificio pi\u00f9 alto di San Pietroburgo e di tutta la Russia. \nLa morte di Elisabetta nel 1762 imped\u00ec a Rastrelli di completare il suo grandioso progetto. La nuova imperatrice, Caterina II, considerava l'architettura barocca come una \"panna montata\" all'antica, e l'anziano architetto dovette ritirarsi in Curlandia dove supervision\u00f2 il completamento e la decorazione dei palazzi ducali. I suoi ultimi anni trascorsero nell'oscuro commercio con i trafficanti d'arte italiani. Fu accolto all'Accademia Imperiale delle Arti alcuni mesi prima di morire. Dal 1923, una piazza di fronte al Convento Smolny porta il suo nome. \u00c8 soggetto di una composizione, \"Rastrelli in Saint Petersburg\", scritta nel 2000 dal compositore italiano Lorenzo Ferrero."}
{"id": "228043", "revid": "63756", "url": "https://it.wikipedia.org/wiki?curid=228043", "title": "Indice di correlazione", "text": ""}
{"id": "228046", "revid": "260676", "url": "https://it.wikipedia.org/wiki?curid=228046", "title": "W\u00fchrer", "text": "W\u00fchrer \u00e8 stata la pi\u00f9 antica fabbrica italiana di birra, fondata a Brescia.\nStoria.\nLa W\u00fchrer \u00e8 la pi\u00f9 antica fabbrica di birra italiana. Fu fondata a Brescia da Franz Xaver W\u00fchrer nel 1829.\nLa sede originaria della birreria W\u00fchrer era nel centro di Brescia, in via Trieste, dove ancora oggi una targa ricorda quel luogo.\nNel 1889 il figlio di Franz, Pietro W\u00fchrer, edific\u00f2 in una zona periferica della citt\u00e0 (La Bornata), un moderno stabilimento, completato nel 1895. Per decenni qui venne prodotta birra e, per un breve periodo, venne tentata anche la strada di altri prodotti, tra cui la produzione di dadi da cucina in glutammato. Nel 1935 rileva la Societ\u00e0 Toscana Paszkowski di Firenze. L'evoluzione della struttura si espanse sino al 1959, quando assorbe la Birra Ronzani e la Birra Bologna, raggiungendo l'aspetto che ha negli anni ottanta con i marchi W\u00fchrer, Bibital e Nuova Lazzaroni.\nNel 1969 i fratelli Maria Teresa e Pietro W\u00fchrer (1938-2016) ricevettero il premio \"Dioniso d'Oro\" (assegnato da parte della Federazione Italiana Pubblici Esercizi nel corso del Convegno Nazionale di Bologna) in occasione dei 140 anni di attivit\u00e0 dell'azienda.\nNel 1981 la multinazionale BSN (Danone) compra il 30% della \"Birra W\u00fchrer S.p.A.\" e successivamente, nel 1988, ne assumer\u00e0 il controllo con un'Opa per poi cederla nello stesso anno alla Peroni (in cambio di una partecipazione di quasi il 20%) che chiuder\u00e0 la produzione bresciana e terr\u00e0 solo il marchio.\nLa birra WCesar.\nNel 2014 un diretto discendente della famiglia di birrai W\u00fcher (Federico) ha iniziato una produzione artigianale di birra creando il marchio \"WCesar,\" con un riferimento alla \"W\" del marchio originale e al padre Cesare tale da suonare anche come \"Viva Cesare\", mantenendo cos\u00ec viva la secolare tradizione familiare di produzione della birra.\nBorgo W\u00fchrer.\nNella zona dove sorgeva un tempo la birreria \u00e8 sorto un quartiere opportunamente denominato Borgo W\u00fchrer."}
{"id": "228047", "revid": "110892209", "url": "https://it.wikipedia.org/wiki?curid=228047", "title": "Borgo W\u00fchrer", "text": "Borgo W\u00fchrer \u00e8 un moderno quartiere di Brescia, inserito nella circoscrizione del centro, che sorge oggi dove un tempo aveva sede la fabbrica della rinomata birra W\u00fchrer, la pi\u00f9 antica d'Italia.\nBreve storia.\nL'antica fabbrica di birra \"W\u00fchrer\" fu fondata da Franz Xaver W\u00fchrer nel 1829 a Brescia, in via Trieste.\nNel 1889 il figlio di questi, Pietro W\u00fchrer, edific\u00f2 in una zona periferica della citt\u00e0 (La Bornata), un moderno stabilimento, completato nel 1895.\nPer decenni qui venne prodotta birra e, per un breve periodo, venne tentata anche la strada di altri prodotti (tra cui la produzione di dadi da cucina in glutammato).\nL'evoluzione della struttura si espanse sino al 1946, quando raggiunse l'aspetto che ha ancora oggi.\nNegli anni ottanta la famiglia W\u00fchrer cedette il marchio alla Peroni che, dopo poco, chiuse lo stabilimento di Brescia. Da allora tale area \u00e8 rimasta completamente inutilizzata, sino al 2001, anno in cui ne viene deciso il recupero.\nIl recupero.\nIl recupero della ex fabbrica di birra W\u00fchrer \u00e8 passato attraverso una lunga opera di riconversione strutturale con la conservazione integrale dei corpi di fabbrica.\nMantenendo intatta la struttura del precedente complesso produttivo, sono stati ricavati appartamenti e negozi.\nDa notare il mantenimento dell'aspetto visivo della fabbrica.\nGli edifici sono accorpati tra loro secondo un criterio pi\u00f9 funzionale che estetico, distribuiti in modo da consentire razionali collegamenti, com'\u00e8 lecito aspettarsi in una fabbrica.\nLa mole degli stessi \u00e8 per lo pi\u00f9 massiccia ed austera, caratteristica accentuata dal rivestimento esterno in mattoni rossi.\nSpicca tra tutti la \"torre\" che ospitava, nel passato, l'ufficio di Pietro W\u00fchrer, e che richiama allo spettatore un'altra torre di moderna fattura presente in citt\u00e0: quella dell'INA Assicurazioni di piazza Vittoria.\nLa struttura.\nBorgo W\u00fchrer viene concepito come un vero e proprio borgo autosufficiente, ma permeabile all'esterno.\n\u00c8 pertanto dotato di tutti i servizi essenziali ed \u00e8 separato dal resto della citt\u00e0 da quel che un tempo era il recinto della fabbrica.\nI collegamenti verso l'esterno (viale della Bornata) avvengono con strade che attraversano quelli che un tempo erano i tre cancelli del complesso produttivo.\nIl nuovo quartiere \u00e8 suddiviso in due aree distinte: una prima commerciale/direzionale, ed una seconda residenziale.\nL'insieme \u00e8 dotato di ampi parcheggi e piste ciclabili.\nIl quartiere nel complesso \u00e8 estremamente lussuoso e moderno, e viene visto come un ideale e virtuale prolungamento del centro.\nI ritardi nel completamento della ristrutturazione e gli alti costi degli immobili, unitamente alla distanza dalle strutture del centro storico, ne hanno frenato, almeno inizialmente, la \"colonizzazione\" da parte dei bresciani.\nOra \"bW\", oltre ad essere stato fino al 2012 il ritrovo del venerd\u00ec e sabato sera per i giovani bresciani, grazie soprattutto ai molti locali aperti nel corso degli anni, \u00e8 sede di numerosi ed importanti uffici."}
{"id": "228049", "revid": "111373", "url": "https://it.wikipedia.org/wiki?curid=228049", "title": "Steckborn", "text": "Steckborn (toponimo tedesco) \u00e8 un comune svizzero di 3.754 abitanti del Canton Turgovia, nel distretto di Frauenfeld.\nGeografia fisica.\nSteckborn si affaccia sul lago di Costanza (\"Untersee\"). L'abitato compatto e circoscritto .\nStoria.\nI primi insediamenti in questa zona del lago di Costanza risalgono al Neolitico, come testimoniano i reperti (datati al 3838-2694 a.C.) esposti nel museo locale. \nFino al 2010 \u00e8 stato capoluogo del distretto di Steckborn, accorpato a quello di Frauenfeld il 1\u00ba gennaio 2011. Steckborn figura nell'Inventario degli insediamenti svizzeri da proteggere.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nSteckborn \u00e8 la sede della fabbrica di macchine da cucire Bernina, fondata da Fritz Gegauf nel 1893.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nInfrastrutture e trasporti.\nSteckborn \u00e8 servito dall'omonima stazione sulla ferrovia Sciaffusa-Rorschach."}
{"id": "228050", "revid": "2206273", "url": "https://it.wikipedia.org/wiki?curid=228050", "title": "Cesare Salvi", "text": "Biografia.\nSposato con due figlie, ha compiuto gli studi superiori a Lecce. Dopo la laurea in giurisprudenza ottenuta a Roma (citt\u00e0 in cui attualmente risiede), ha conseguito per concorso la qualifica di referendario parlamentare al Senato. Dal 1979 al 2011 \u00e8 stato professore ordinario di diritto civile all'Universit\u00e0 di Perugia, per poi passare alla cattedra di diritto privato nella stessa universit\u00e0. Attualmente insegna Diritto civile e Diritto civile della globalizzazione all'universit\u00e0 di Roma Tre e Teoria generale del diritto alla Link university. Eletto in Parlamento per il PDS nell'XI e XII legislatura, per i Ds nella XIII e XIV, nella XV legislatura \u00e8 stato capogruppo di Sinistra Democratica. \u00c8 il fratello del procuratore generale della Corte di Cassazione, Giovanni Salvi.\nAttivit\u00e0 di giurista.\nNel 1979 vince il concorso come professore ordinario di Diritto civile all'Universit\u00e0 di Perugia, dove fino al 2016 ha insegnato diritto civile e diritto privato. \u00c8 stato visiting professor alla Yale Law. Attualmente insegna Diritto civile e Diritto Civile della globalizzazione all'universit\u00e0 di Roma Tre e Teoria generale del diritto alla Link university. \u00c8 membro del comitato scientifico della Foundation for european progressive studies, dell'Eurispes e della Fondazione Nenni.\nTra i suoi studi giuridici le monografie: \u201cLe immissioni industriali\u201d (Giuffr\u00e8, 1978), sulla tutela dell'ambiente; \u201cIl danno extracontrattuale\u201d (Jovene, 1984), \u201cLa responsabilit\u00e0 civile\u201d (Giuffr\u00e9, III ed. 2019), \"Capitalismo e diritto civile\" (2015), \"Teologie della propriet\u00e0 privata (2017).\nHa curato il volume di \u201cCategorie giuridiche e rapporti sociali\u201d (Feltrinelli, 1976).\nHa scritto il volume di commento sulla propriet\u00e0 privata nel \u201cCommentario del Codice Civile\u201d (Giuffr\u00e8, II ed. 2019).\nAttivit\u00e0 politica.\nSalvi ha aderito nel 1971 al Partito Comunista Italiano, di cui \u00e8 stato membro della segreteria nazionale dal 1990 al 1991, e poi al PDS e ai DS, all'interno dei quali ha fondato l'associazione \"Socialismo 2000\", poi divenuta una corrente della sinistra dei DS (\"Sinistra DS per il socialismo\").Dal 1994 al 1999 ha presieduto il gruppo dei senatori del PDS. Fu Ministro del lavoro e della previdenza sociale durante i governi guidati da Massimo D'Alema e Giuliano Amato e senatore ininterrottamente dal 1992 al 2008 e nel 2001 \u00e8 stato anche nominato vicepresidente del Senato.\nEletto nuovamente al Senato nella regione Puglia dopo le elezioni politiche del 2006, \u00e8 presidente della II Commissione Permanente Giustizia.\nGi\u00e0 coordinatore dell'area interna dei DS: \"Sinistra per il socialismo\" e uno dei leader della sinistra interna del partito, contraria alla nascita del Partito Democratico, assieme a Fabio Mussi ha condotto la corrente verso la separazione dai DS, fondando, il 5 maggio 2007, il movimento Sinistra Democratica.\nDal 16 maggio 2007 \u00e8 presidente del gruppo dei senatori di Sinistra Democratica per il Socialismo Europeo. In questa veste \u00e8 intervenuto sulle politiche del lavoro e sulla questione delle intercettazioni nel procedimento penale, difendendo comunque l'operato dei pubblici ministeri.\nDopo il disastroso risultato elettorale della lista La Sinistra l'Arcobaleno nell'aprile del 2008, Cesare Salvi torna a fare il docente universitario a tempo pieno.\nIl 28 marzo 2009 decide di far confluire \"Socialismo 2000\" all'interno dell'alleanza chiamata Lista Comunista e Anticapitalista di cui fanno parte anche i seguenti partiti: PRC-PdCI-Consumatori Uniti.\nIl 18 luglio 2009 \"Socialismo 2000\" avvia con PdCI e Rifondazione Comunista la creazione della Federazione della Sinistra.\nDopo la costituzione del Consiglio nazionale della Federazione della Sinistra nel dicembre 2009 ne viene eletto nel Coordinamento nazionale (l'organo esecutivo); nel maggio 2010 diviene portavoce nazionale della Federazione della Sinistra, fino al Primo Congresso della FdS (Roma, 20 e 21 novembre 2010). Nel settembre 2011 \"Socialismo 2000\" e \"Lavoro e solidariet\u00e0\" guidata da Gian Carlo Patta si uniscono nel \"Partito del lavoro\", che si scioglie nel 2013. Da allora Cesare Salvi ha lasciato l'attivit\u00e0 politica.\nNel 2000 ha scritto il libro \"La rosa rossa\" (Mondadori), nel quale motiva la sua scelta per una posizione di sinistra socialista. Una fino ad allora inedita analisi della \"casta\" \u00e8 invece tema di \"Il costo della democrazia\", scritto insieme a Massimo Villone (Mondadori 2004, II ed. rivista negli Oscar, 2008).\nAttivit\u00e0 parlamentare.\nRelatore sulla \u201cForma di Governo\u201d, nella Commissione bicamerale presieduta da Massimo D'Alema (febbraio 1997-giugno \u201898). Tra i disegni di legge da lui presentati, si segnalano: \u201cIstituzione di un sostegno contro la disoccupazione e la precariet\u00e0 del lavoro attraverso il reddito sociale minimo\u201d (XIV Leg.); \u201cIntroduzione del reato di tortura\u201d (XIV Leg.); \u201cRappresentanza e democrazia sindacale nella stipula dei contratti collettivi di lavoro\u201d (XIV Leg.); \u201cNorme sul diritto dei cittadini di associarsi liberamente in partiti, in attuazione dell'articolo 49 della Costituzione\u201d (XIII Leg.); \u201cRiforma del processo del lavoro\u201d (XV Leg.); \u201cModifica degli art. 56, 57, 63, 72, 82, 92,99, 114, 117, 118, 119, 120, 121, 123, 132 e 133 della Costituzione, per la semplificazione istituzionale e la riduzione dei costi della politica e degli apparati pubblici\u201d (XV Leg.); \u201cNorme per la soppressione di enti inutili e per la riduzione degli sprechi e dei costi impropri della politica, delle istituzioni, delle pubbliche amministrazioni\u201d (XV Leg.); \u201cDelega al Governo per la riforma del Libro I del codice penale\u201d (XV Leg.); Legge elettorale proporzionale dil modello tedesco (XV Leg.); CUS, Contratto di Unione Solidale (adottato dalla Commissione Giustizia del Senato come testo base nel 2007).\nNella XV legislatura, Salvi fu cofirmatario di un disegno di legge per tutelare i veicoli di interesse storico, in merito alle nuove normative europee sull'inquinamento. La materia, peraltro, era anche di suo interesse, visto che \u00e8 appassionato di auto d'epoca, nonch\u00e9 possessore di un'Abarth 1000 monoalbero.\nMinistro del lavoro e della previdenza sociale.\nMinistro del lavoro e della previdenza sociale nei governi D'Alema e Amato (1999-2001), nella sua attivit\u00e0 ha presentato e ottenuto l'approvazione del Parlamento per la riforma del part-time, sul trasferimento d'azienda; per l'attuazione delle direttive europee in materia di orario di lavoro, per la valutazione della contrattazione collettiva ai fini della determinazione dei costi della gara d'appalto Ancora, portano la sua firma la legge che ha introdotto la protezione del danno biologico, nel quadro della riforma dell'Inail; il riconoscimento dei lavori usuranti, ai fini della riduzione dell'et\u00e0 pensionabile, con la legge Finanziaria del 2000; ha sostenuto in Parlamento, ma \u00e8 riuscito ad ottenere l'approvazione solo del Senato, la legge per la tutela del lavoro para-subordinato (co.co.co) e quella sulla rappresentanza democratica sui luoghi di lavoro.\nFondazione di Socialismo 2000.\nIl 3 agosto 2000 Salvi fonda \"Il socialismo del duemila per il rilancio della sinistra\" meglio nota come \"Socialismo 2000\", la sua corrente laburista interna ai DS e oggi partito autonomo.\nLa nascita ufficiale di Socialismo 2000 \u00e8 preceduta da un'assemblea aperta il 18 luglio 2000 che porta alla stesura di un documento politico promosso da Aldo Aniasi, Mario Artali, Alberto Asor Rosa, Guido Calvi Federico Coen, Giuseppe Cotturri, Lorenzo Forcieri, Anna Fracchiolla, Massimo Guerrieri, Paolo Leon, Giacomo Marramao, Katerina Ostaszewska, Alessandro Pardini, Vittorio Parola, Luciano Pettinari, Cesare Salvi, Concetto Scivoletto, Massimo Villone, Antonio Zollo. Viene anche redatto uno statuto che descrive Socialismo 2000 come \u00abun'associazione di tendenza politica e culturale\u00bb avente sede presso la Fondazione Basso.\nIl 13 ottobre 2000 \u00e8 la volta della prima assemblea nazionale alla quale partecipa, pur senza aderirvi, il cantautore Antonello Venditti.\nIl 7 luglio 2001 a Roma all'assemblea della sinistra DS, il veltroniano Fabio Mussi rompe con la dirigenza diessina e si schiera con la sinistra DS di Marco Fumagalli e Gloria Buffo per cercare di vincere a novembre il II congresso di Pesaro e porre Giovanni Berlinguer alla segreteria del partito in alternativa a Piero Fassino. A seguire Mussi ci sono anche Carlo Leoni e Laura Pennacchi. Alla stessa assemblea partecipa anche Cesare Salvi e \"Socialismo 2000\", e ben presto si uniranno anche Achille Occhetto, Bruno Trentin, Antonio Bassolino, Sergio Cofferati e Giovanna Melandri. Nasce cos\u00ec un'alleanza tra diversi che dar\u00e0 vita alla mozione \"Per tornare a vincere\" e che i giornalisti ribattezzeranno \"Correntone\", ma che al congresso non andr\u00e0 oltre il 34% dei voti. Il grosso della corrente si organizza in seguito (7 aprile 2002) come associazione \"Aprile. Per la Sinistra\".\nLa lotta contro le modifiche dell'articolo 18 dello Statuto dei Lavoratori proposte dal Governo Berlusconi sembra profilare un correntone in forte ascesa e guidato da Sergio Cofferati, ma quando quest'ultimo decide di non competere per cariche di partito, accettando in seguito la candidatura a sindaco di Bologna, la situazione cambia.\nSocialismo 2000 si distingue comunque all'interno dei DS per essere stato fra i promotori del referendum per l'estensione dell'art. 18; sostiene Salvi: \u00abquando si \u00e8 convinti di una scelta bisogna avere il coraggio di andare fino in fondo. Ma, ormai, siamo in una fase nuova. Il referendum c'\u00e8, si far\u00e0, tutti i dubbi che Fassino e Cofferati possono aver avuto devono lasciare spazio ad un impegno preciso. Anche per non lasciare a Rifondazione la primogenitura\u00bb.\nIl 28 giugno 2003 l'area Salvi manifesta pro-Cuba.\nIl 14 luglio 2003 Mussi diviene il nuovo coordinatore del correntone. Salvi non partecipa alla votazione e riacquista la sua piena autonomia come \"Socialismo 2000\", mentre Giorgio Mele dar\u00e0 vita a \"Sinistra Ds-14 luglio\". Un terzo gruppo (Cofferati, Bassolino) si riavvicina al segretario Fassino.\nIl \"no\" al Partito Democratico e il Congresso di Firenze.\nDall'estate 2003 inizier\u00e0 dentro i DS il dibattito sull'opportunit\u00e0 di dar vita al Partito Democratico. Il dibattito vedr\u00e0 fasi diverse e due congressi nazionali (2005 e 2007), vedendo le sinistre DS sempre contrarie e scettiche. Gi\u00e0 dal 30 agosto Salvi su \"la Repubblica\" inizia a ventilare l'ipotesi di una scissione per salvare la sinistra.\n\u00c8 soprattutto in ottobre che Salvi insieme al gruppo di Mele alza il tiro e si mostra il pi\u00f9 ostile al futuro PD controproponendo \u00abuna confederazione di tutta la sinistra, alleata al centro, per un grande partito del socialismo\u00bb.\nIl 26 novembre i gruppi di Salvi e Mele si fondono e il 16 dicembre nasce \"Sinistra Ds per il Socialismo\" che \u00absi rivolge a chi respinge la prospettiva del partito riformista e ritiene decisiva in Italia la presenza di una forte e autonoma formazione politica socialista e di sinistra\u00bb. Il gruppo \u00e8 guidato da Salvi con Mele suo vice.\nMalgrado la comune avversione al PD, Mussi e Salvi non riescono a riconciliarsi e al III Congresso si presenteranno con due mozioni distinte. Sulla divisione pesa il veto di un gruppo di 22 mussiani (come Giovanna Melandri, Claudio Fava e Olga D'Antona) vicini a Cofferati e Veltroni. A fine ottobre 2004 la sinistra DS \u00e8 ormai divisa in tre gruppi, facenti riferimento a Mussi, Salvi e Fulvia Bandoli, che presenta una mozione ambientalista sostenuta da Trentin.\nAnche il III Congresso dei DS (Roma, 3-5 febbraio 2005) rappresenta una sconfitta per le correnti di sinistra: la mozione Fassino ottiene il 79,1% dei voti, quella di Fabio Mussi il 14,56%, quella di Cesare Salvi il 3,98%, e infine quella di Fulvia Bandoli il 2,36%. La sinistra nel complesso ha poco meno del 21%, ma non cede nella sua avversione al Partito Democratico e pian piano ritrova compattezza.\nAncora nel luglio 2006 Salvi invoca la sospensione del traghettamento dei DS verso il PD, ma ormai annuncia che, se cos\u00ec non fosse, \u00absenza strappi e senza lacerazioni nascer\u00e0 un nuovo soggetto politico della sinistra, socialista e socialdemocratico\u00bb.\nPer il IV Congresso DS (Firenze, 19-21 aprile 2007) c'\u00e8 una convergenza fra la \"Sinistra DS per il Socialismo\" e la \"Sinistra DS per tornare a vincere\" di Mussi.\nIl 13 dicembre 2006 Fabio Mussi si candida al congresso come candidato alla segreteria della Sinistra DS. \u00abMi presento per vincere il congresso\u00bb, dichiara Mussi che punta comunque a una percentuale di voti sufficientemente alta da portare i dirigenti DS a rivedere le proprie scelte.\nIl 29 marzo il coordinamento nazionale della Sinistra DS lancia l'estremo appello al partito per \u00abuna pausa, fermare il processo di costruzione del Pd, che porterebbe alla scomparsa dei Ds. \u00c8 il momento della riflessione non dell'accelerazione. Un'accelerazione che va al di l\u00e0 degli stessi tempi e dei modi indicati dalla mozione di maggioranza\u00bb. Tre giorni dopo D'Alema risponder\u00e0 agli avversari del PD sfidandoli: \u00abPartecipate alla sua costruzione, e forse tra qualche mese vi troverete in un partito che non sar\u00e0 poi cos\u00ec diverso da come lo volete\u00bb.\nAl IV congresso Ds, Mussi e Angius ottengono complessivamente il 25% dei consensi.\nNascita di Sinistra Democratica.\nCon lo scioglimento dei DS, si ha la conseguente scissione dei diessini oppositori del PD che il 5 maggio 2007, al PalaCongressi dell'EUR a Roma, fondano la Sinistra Democratica. Socialismo 2000 cessa di esistere. Per SD Salvi diviene il capogruppo al Senato.\nSocialismo 2000 rinasce a sorpresa nell'estate 2008, dopo la rovinosa sconfitta de la Sinistra l'Arcobaleno alle elezioni politiche dell'aprile precedente.\nIl coordinatore nazionale di SD, Mussi, rassegna le proprie dimissioni e propone come suo successore Claudio Fava, che infatti sar\u00e0 eletto nuovo coordinatore dal 10 maggio.\nCesare Salvi e Massimo Villone per\u00f2 sono un po' critici e pongono la questione su \"l'Unit\u00e0\" del 30 aprile.\nTuttavia Fava \u00e8 orientato per spingere la sinistra italiana a unificarsi superando non solo il comunismo, ma anche il socialismo e la socialdemocrazia. Qui nasce il dissenso con Cesare Salvi, come risulta evidente dal botta e risposta pubblico tra Fava e Salvi su l'Unit\u00e0: per il coordinatore di SD, infatti, \u00abforse il comunismo e la socialdemocrazia sono tradizioni politiche concluse\u00bb e per questo serve \u00abuna sinistra di diverso conio\u00bb; mentre per Salvi \u00e8 vero esattamente il contrario e con ironia espone il suo dissenso.\nTra il 27 e il 29 giugno si tiene la I Assemblea Nazionale di SD dalla quale esce la nuova linea politica del movimento. L'obiettivo \u00e8 quello di costruire un nuovo centrosinistra e riavviare il processo unitario a sinistra attraverso una \u00abcostituente di sinistra\u00bb.\nIl 28 Salvi prende la parola per ribadire le sue critiche al percorso faviano (cio\u00e8 fare di SD un movimento leggero di transizione che unifichi una parte della sinistra che superi socialismo e comunismo) e annunciare la ricostituzione di Socialismo 2000.\nIl 1\u00ba luglio Salvi rilancia il suo appello per la nuova Socialismo 2000 scrivendo che \u00aboggi quello che serve non \u00e8 evidentemente un nuovo partito, e tanto meno una corrente, ma un confronto aperto, che coinvolga intellettuali e cittadini di sinistra, siano o meno iscritti a SD o altri partiti, su un tema cruciale: che cosa vuole dire, oggi, affermare l'identit\u00e0 socialista, sia come punto di riferimento ideale, sia come concreto processo storico che nasce alla fine dell'800, sia come soggetto politico sovranazionale, che si struttura in Europa nel PSE e nel mondo nell'Internazionale socialista\u00bb.\nAbbandono di Sinistra Democratica e Federazione della Sinistra.\nIl 10 viene reso pubblico il programma dell'associazione di cultura politica Socialismo 2000 che vedr\u00e0 l'adesione di Giuseppe Tamburrano, Presidente della Fondazione Nenni.\nIl 10 ottobre Socialismo 2000 si d\u00e0 un proprio statuto e di fatto fuoriesce da Sinistra Democratica.\nIl 28 marzo 2009 viene annunciato che Socialismo 2000, PRC, PdCI e Consumatori Uniti, si presenteranno alleati alle elezioni europee del 6-7 giugno 2009. Intervistato in occasione della presentazione del simbolo, Cesare Salvi ha spiegato che per Socialismo 2000 tale scelta si \u00e8 resa necessaria in quanto essa costituisce il modo migliore per \u00abcontrastare la deriva berlusconiana\u00bb, essendo venuta meno la possibilit\u00e0 di costruire una lista unitaria di tutte le forze della sinistra in quanto Sd, Rps, verdi e socialisti hanno preso un'altra strada. Nella Lista Anticapitalista, l'associazione di Salvi esprime quattro candidature (5,5% del totale), tra le quali spicca quella di Massimo Villone, che alla fine totalizzeranno 9.989 preferenze.\nLe assemblee del 18 luglio e del 5 dicembre 2009 tenutesi a Roma vedono Socialismo 2000 come uno dei quattro soggetti fondatori - insieme a PRC, PdCI e Lavoro-Solidariet\u00e0 - della Federazione della Sinistra.\nIl 14 ottobre 2010 Giorgio Mele, gi\u00e0 Senatore nella XV legislatura, aderisce a Socialismo 2000 e alla Federazione della Sinistra.\nProgetto comune con Lavoro-Solidariet\u00e0.\nAlla fine di luglio 2011 Socialismo 2000 e l'Associazione 23 marzo \"Lavoro-Solidariet\u00e0\" guidata da Gian Paolo Patta ventilano l'ipotesi \u00abdi avviare un processo di convergenza fra le due associazioni, aperto a tutti coloro che siano interessati, con l'obiettivo di dare vita a un movimento politico che verifichi le condizioni perch\u00e9 l'Italia abbia un Partito del lavoro\u00bb.\nIl 17 settembre 2011 al Centro Congressi Frentani di Roma, l'assemblea organizzata dalle due associazioni approva il manifesto e il programma del Movimento per il Partito del Lavoro, il quale dovrebbe nascere da una futura fusione tra le due associazioni, cio\u00e8 una formazione politica dove \u00abi lavoratori tornino protagonisti in prima persona della lotta politica per il cambiamento\u00bb attraverso \u00abuna autonoma rappresentanza politica\u00bb."}
{"id": "228054", "revid": "399", "url": "https://it.wikipedia.org/wiki?curid=228054", "title": "Francesco Giordano (politico)", "text": "Biografia.\nNato a Bari, dopo la maturit\u00e0 scientifica ha sempre svolto attivit\u00e0 politica come dirigente di partito. Iscritto al Partito Comunista Italiano fin dal 1974 ha fatto parte dal 1985 al 1987 della Segreteria nazionale della FGCI e dal 1987 al 1991 della Segreteria provinciale del PCI di Bari. Quando il partito della falce e martello si sciolse, Giordano ader\u00ec a Rifondazione Comunista, e due mesi dopo ne divenne Segretario della Federazione provinciale di Bari.\nSuccessivamente \u00e8 entrato a far parte della Direzione nazionale del PRC e dal 1994 \u00e8 nella Segreteria nazionale. Eletto deputato per la prima volta nel 1996, nella XIII legislatura \u00e8 stato membro della Commissione permanente Lavoro Pubblico e Privato fino all'ottobre del 1998 e successivamente della Commissione permanente Finanze. Viene quindi nuovamente eletto nelle elezioni politiche del 13 maggio 2001. \u00c8 stato Presidente dei deputati di Rifondazione Comunista dall'ottobre del 1998 (subito dopo la scissione del PdCI) e fino al maggio 2006.\nAlle elezioni politiche del 2006 viene rieletto deputato nella circoscrizione Toscana.\nDopo le elezioni, in cui il Partito della Rifondazione Comunista ottiene il 5,84% dei voti, per effetto dell'elezione a Presidente della Camera dei Deputati di Fausto Bertinotti, Giordano diventa segretario nazionale del PRC e con la sua gestione, alle elezioni amministrative del 2007, il PRC tocca il minimo storico. La sua segreteria cerca di imporre al PRC uno scioglimento in una lista della Sinistra Arcobaleno, ma anche questa scelta si riveler\u00e0 un insuccesso in quanto alle elezioni politiche del 2008 ottiene il 3,12%, altro minimo storico, e per la prima volta nella storia del dopoguerra nessuna forza organizzata dei comunisti riesce ad entrare in parlamento. Nei giorni successivi rassegna quindi le dimissioni da segretario del PRC.\nSconfitto al congresso del suo partito nel 2008, ne promuove la scissione a inizio 2009, fondando il Movimento per la Sinistra con Nichi Vendola. Successivamente aderir\u00e0 a Sinistra Ecologia e Libert\u00e0."}
{"id": "228055", "revid": "22356", "url": "https://it.wikipedia.org/wiki?curid=228055", "title": "Aepisaurus", "text": ""}
{"id": "228058", "revid": "111373", "url": "https://it.wikipedia.org/wiki?curid=228058", "title": "Berlingen (Svizzera)", "text": "Berlingen (toponimo tedesco) \u00e8 un comune svizzero di 887 abitanti del Canton Turgovia, nel distretto di Frauenfeld.\nGeografia fisica.\nBerlingen si affaccia sul lago di Costanza (\"Untersee\").\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nFino al 2010 ha fatto parte del distretto di Steckborn. Ogni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nInfrastrutture e trasporti.\nBerlingen \u00e8 servito dall'omonima stazione sulla ferrovia Sciaffusa-Rorschach."}
{"id": "228059", "revid": "709565", "url": "https://it.wikipedia.org/wiki?curid=228059", "title": "Funzione di utilit\u00e0 CRRA", "text": "La forma generale di una funzione di utilit\u00e0 istantanea CRRA (\"Constant Relative Risk Adversion\"), cio\u00e8 con coefficiente relativo di avversione al rischio costante, \u00e8:\ndove formula_3 indica il livello di consumo al tempo formula_4, formula_5 indica il livello di utilit\u00e0 istantanea e formula_6 \u00e8 un parametro. La funzione di utilit\u00e0 CRRA rientra nella pi\u00f9 generale classe di funzioni di utilit\u00e0 HARA.\nIn questa funzione l'utilit\u00e0 marginale del consumo al tempo formula_4 \u00e8 uguale a:\nIl saggio marginale di sostituzione intertemporale (SMSI), cio\u00e8 il saggio marginale di sostituzione del consumo al tempo \"t\" con il consumo al tempo \"t\"+\"n\", essendo uguale al rapporto tra le utilit\u00e0 marginali dei consumi, \u00e8 dato dunque da:\nda cui segue:\ndove \u03c3 \u00e8 l'elasticit\u00e0 di sostituzione intertemporale, cio\u00e8 l'elasticit\u00e0 di sostituzione dei livelli di consumo tra \"t\"+\"n\" e \"t\".\nQuando la funzione di utilit\u00e0 istantanea \u00e8 utilizzata per descrivere attitudini al rischio, \u03b3 pu\u00f2 avere un'interpretazione alternativa. Infatti, essendo il coefficiente di avversione relativa al rischio dato dal rapporto (cambiato di segno) tra la derivata seconda e la derivata prima della funzione moltiplicato per la variabile indipendente, in questo caso avremo: "}
{"id": "228061", "revid": "31789", "url": "https://it.wikipedia.org/wiki?curid=228061", "title": "Gantz", "text": " \u00e8 un manga scritto e disegnato da Hiroya Oku. Il primo capitolo \u00e8 stato pubblicato a luglio 2000 in Giappone sulla rivista di Sh\u016beisha \"Weekly Young Jump\", mentre l'ultimo \u00e8 uscito a maggio 2013. I 383 capitoli che compongono la storia sono in seguito stati raccolti in 37 volumi \"tank\u014dbon\", pubblicati tra l'11 dicembre 2000 e il 19 agosto 2013. In Italia l'opera \u00e8 pubblicata da Planet Manga. La storia \u00e8 ambientata in una realistica Tokyo dei giorni nostri e tratta le vicende di un gruppo di persone intrappolate in una sorta di gioco violento e mortale, le cui condizioni sono generate da una misteriosa sfera nera, nota come Gantz.\nNel 2004 ne \u00e8 stata tratta una serie televisiva anime di 26 episodi divisi in due stagioni: \"Gantz: The First Stage\" e \"Gantz: The Second Stage\". In Italia i diritti della serie animata sono stati acquistati dalla Yamato Video e dal 21 dicembre 2009 la serie \u00e8 stata trasmessa in prima visione sul canale Dahlia Eros e poi dal canale Man-ga.\nLa serie ha avuto un notevole successo, tanto da generare numerosi spin-off, tra cui un dittico di film live action, intitolati \"Gantz - L'inizio\" e \"Gantz Revolution\", due manga e due light novel. \"Gantz\" \u00e8 stato classificato come uno dei best seller pi\u00f9 recenti nel genere \"seinen\". Fino al 2011 \u00e8 stato uno dei manga pi\u00f9 venduti in Giappone, superando i 16 milioni di copie vendute.\nTrama.\nKei Kurono, un ragazzo egoista ed insicuro, e Masaru Kato, suo amico di infanzia sono travolti da un treno della metropolitana per non essere riusciti ad abbandonare i binari dopo aver salvato la vita di un barbone ubriaco caduto sulle rotaie. Invece di morire, la loro coscienza viene trasferita in delle copie dei loro corpi, in un appartamento di Tokyo in cui sono presenti altre persone, tutte appena morte nei pi\u00f9 svariati modi. Le porte dell'appartamento sono chiuse ed \u00e8 impossibile avvicinarsi a queste o ai muri, il gruppo non pu\u00f2 andarsene. Poco dopo una misteriosa sfera nera, nota come Gantz, si attiva, rivelando al suo interno diversi equipaggiamenti: una tuta nera fatta su misura per ciascuna persona presente, che dona al portatore forza, resistenza e velocit\u00e0 sovrumane, un controller, che funziona da radar, e tre diversi tipi di armi. Un testo sulla superficie esterna della sfera informa i presenti che le loro vite sono finite e che essi ora appartengono a lui.\nAi giocatori, detti \"gantzer\", \u00e8 quindi assegnata una missione, che consiste nello stanare e uccidere degli alieni target, venendo ricompensati con punti proporzionali alla forza dei mostri sconfitti. Alla totalizzazione di cento punti un giocatore pu\u00f2 decidere se ricominciare il gioco con un'arma pi\u00f9 potente, riportare in vita una persona contenuta nella memoria di Gantz o tornare alla propria vita ma senza ricordarsi nulla del \"gioco\". I presenti vengono quindi teletrasportati nel luogo della caccia. Con poche informazioni a disposizione e una notevole dose di perizia, soprattutto da parte di Kei, il gruppo sopravvive alle prime due missioni, perdendo solo qualche membro. Durante la terza, tuttavia, l'intero gruppo viene decimato dal boss, incluso Masaru, e solo Kei riesce a tornare vivo all'appartamento. Nel prosieguo della storia attorno a Kei si forma un nuovo gruppo di giocatori, mentre il giovane lotta strenuamente per tenere in vita i suoi compagni e liberarsi dal gioco.\nDopo molte missioni Joichiro Nishi, un giovane gantzer della squadra di Tokyo, esperto conoscitore del gioco, rivela al gruppo il contatore di Katastrophe, un conto alla rovescia al termine del quale ci sar\u00e0 un grande cataclisma dagli effetti ancora sconosciuti. I partecipanti vengono liberati dal gioco e, una settimana dopo, un'imponente orda aliena invade la Terra e comincia lo sterminio della razza umana, mentre Kei, Masaru e i loro compagni fanno del loro meglio per volgere l'equipaggiamento di Gantz contro la forza d'invasione. Il team di Tokyo entra in contatto con altre squadre di gantzer di tutto il mondo e con una nuova specie extraterrestre, che si rivela essere colei che ha armato l'umanit\u00e0 con la tecnologia di Gantz, necessaria a difendersi dall'invasione aliena. I cacciatori riescono dopo una serie di battaglie ad avere la meglio sull'esercito alieno e Kei e Masaru fanno ritorno sulla Terra, accolti rispettivamente dalla ragazza Tae e dal fratello Ayumi.\nSviluppo e stile.\nHiroya Oku ha dichiarato che la storia di \"Gantz\" gli venne in mente per la prima volta quando era ancora al liceo. L'ispirazione deriva dalla serie televisiva \"jidai-geki\" \"Hissatsu Shigotonin\" e dal romanzo di fantascienza di Robert Sheckley \"Anonima aldil\u00e0\", in cui l'eroe muore in un incidente d'auto all'inizio del film per poi ricomparire in seguito. Da qui l'autore prese l'idea per il teletrasporto post-mortem dei protagonisti e per un gruppo di persone raccolte in una stanza per una caccia agli alieni. Nel cercare un motivo che li spingesse a fare ci\u00f2, ide\u00f2 quindi la sfera nera e il modo in cui avrebbe controllato i partecipanti alla missione. La tuta potenziatrice che permette ai gantzer di fare salti enormi, deriva invece dalla serie \"Ralph supermaxieroe\", in cui il protagonista riesce a volare grazie ad una sorta di body che tiene in una valigetta. Il risultato finale di \"Gantz\" si discosta un po' da quello che Oku si era immaginato allora, dal momento che si trattava del lavoro di un liceale inesperto, ma la storia di base \u00e8 rimasta la stessa. Per l'arco narrativo finale, Oku aveva in mente di presentare una catastrofe planetaria, e prese ispirazione dal film del 1996 \"Independence Day\", desiderando per\u00f2 rendere l'invasione aliena pi\u00f9 \"aggressiva\" e \"paurosa\".\nQuello che contraddistingue maggiormente \"Gantz\" a livello grafico \u00e8 il particolare metodo di lavoro nella creazione delle tavole, che combina il disegno classico alla computer grafica, tecnica gi\u00e0 sperimentata dall'autore in un suo precedente lavoro, \"Zero One\". Oku disegna personalmente la stesura di un primo \"layout\" di ogni pagina. In un secondo momento crea con il suo staff di assistenti un ambiente interamente in 3D, usando software come Shade, Photoshop, Illustrator, Poser ed altri ancora. In questa fase i personaggi appaiono come modelli tridimensionali bianchi, simili a manichini. Completato quindi il disegno a mano dei personaggi e l'inchiostratura, si procede tramite scansione al loro inserimento nei progetti tridimensionali creati precedentemente. Dai fondali creati al computer vengono estratte solo le linee di contorno, dando alle tavole un notevole livello di precisione. Come tocco finale, vengono quindi aggiunte con il computer ombre, sfumature, nuvolette, ed eventuali ultimi ritocchi a mano. Il risultato finale, generalmente di alta qualit\u00e0, ha il vantaggio di essere estremamente pi\u00f9 rapido da realizzare rispetto alla tecnica tradizionale, ma, secondo lo stesso autore, talvolta ha il difetto di essere un po' freddo, mancando il calore umano di un'opera interamente sviluppata a mano. Pur tuttavia Oku ha sottolineato che proprio questa asetticit\u00e0 contribuisce a rafforzare l'atmosfera surreale e priva di emozioni che permea tutta la storia.\nL'opera si caratterizza per il marcato realismo che si manifesta anche in scene violente ed erotiche. Oku tuttavia ha dichiarato che non \u00e8 mai stato costretto ad autocensurarsi e che tutto quello che ha disegnato \u00e8 stato pubblicato nel manga. Per far s\u00ec che la serie fosse accantivante ad un vasto pubblico, l'autore si \u00e8 sforzato di rendere la storia imprevedibile e controcorrente rispetto ad altri manga apparsi fino ad allora, fatto che si manifesta soprattutto nella morte di molti dei personaggi principali.\nMedia.\nManga.\nLa serie \u00e8 scritta e disegnata dal \"mangaka\" Hiroya Oku e pubblicata in Giappone da Sh\u016beisha sulla rivista \"Weekly Young Jump\" dal 4 luglio 2000 a maggio 2013, per un totale di 383 capitoli. Essi sono stati poi raccolti in 37 \"tank\u014dbon\"; il primo volume \u00e8 uscito l'11 dicembre 2000, mentre l'ultimo \u00e8 stato pubblicato il 19 agosto 2013. Il manga \u00e8 diviso in tre fasi marcate dall'autore con delle pause di produzione, per permettergli di raccogliere le idee per la prosecuzione. La prima fase comprende i primi 237 capitoli. La seconda, cominciata il 22 novembre 2006, \u00e8 terminata il 24 giugno 2009 con il capitolo 303. Il 1\u00ba ottobre 2009 \u00e8 iniziata la terza fase, l'ultimo arco narrativo che ha portato a conclusione la storia.\nIn Italia il manga \u00e8 pubblicato da Planet Manga, etichetta di Panini Comics, nella collana \"Manga 2000\" fino al volume 19 incluso e in edizione autonoma \"Gantz\" dal volume 20 fino all'ultimo, il 37. A partire dal 17 dicembre 2015 la casa editrice italiana ha avviato una riedizione dell'opera. L'opera \u00e8 pubblicata anche negli Stati Uniti da Dark Horse Comics, dal 25 giugno 2008, in Spagna da Gl\u00e9nat Espa\u00f1a, da ottobre 2002; in Brasile da Planet Manga, da luglio 2007; in Messico da Grupo Editorial Vid, da luglio 2007; e in Francia da Tonkam, a partire dal 1\u00ba gennaio 2002.\nAnime.\nNel 2004 dal manga \u00e8 stata tratta una serie televisiva anime di 26 episodi divisi in due stagioni: \"Gantz: The First Stage\" e \"Gantz: The Second Stage\". L'anime \u00e8 stato prodotto da Gonzo ed \u00e8 andato in onda in Giappone su Fuji TV dal 12 aprile al 18 novembre 2004. L'anime pi\u00f9 del manga presenta spesso scene splatter e immagini di nudo. Questo ha costretto la Fuji TV, l'emittente giapponese che l'ha mandata in onda, a censurare pesantemente molte scene; la versione non censurata \u00e8 stata distribuita su DVD. La sigla di apertura degli episodi \u00e8 \"Super Shooter\" di Rip Slyme, mentre quella di chiusura \u00e8 \"Last Kiss\" di Bonnie Pink.\nIn Italia i diritti dell'anime sono stati acquistati dalla Yamato Video e dal 21 dicembre 2009 la serie \u00e8 stata trasmessa in prima visione sul canale Dahlia Eros, della piattaforma a pagamento Dahlia TV sul digitale terrestre, ed in seguito sul canale satellitare Man-ga di Sky dal 1\u00ba luglio 2010. Attualmente \u00e8 disponibile in streaming sulla piattaforma Netflix. Gli episodi sono stati resi disponibili anche per il mercato home video in due box da tre dischi ciascuno.\nFilm.\nNel mese di ottobre del 2009 la Nippon TV NEWS annunci\u00f2 che era in fase di produzione un dittico di film live action basati su Gantz. I film sono usciti rispettivamente il 29 gennaio e il 23 aprile 2011, con il titolo di \"Gantz - L'inizio\" e \"Gantz Revolution\". Sotto la regia di Shinsuke Sato, i lungometraggi sono interpretati dagli attori Kazunari Ninomiya (nella parte di Kei Kurono), noto in occidente per la sua interpretazione di Saigo nel film di Clint Eastwood \"Lettere da Iwo Jima\", e Ken'ichi Matsuyama (Masaru Kato), molto famoso per le sue interpretazioni eccentriche di Shin in \"Nana\" e soprattutto dell'investigatore Elle nei tre live action di \"Death Note\". Per adattare meglio l'opera, l'et\u00e0 dei protagonisti \u00e8 stata aumentata di qualche anno e sono presentati come studenti universitari. La scrittura \u00e8 affidata a Y\u016bsuke Watanabe, gi\u00e0 noto al pubblico per aver collaborato anche negli adattamenti cinematografici di \"20th Century Boys\". Il budget complessivo \u00e8 stimato a 4 miliardi di yen. Entrambi i film sono stati distribuiti in Italia in home video nel 2016.\nUn terzo film, girato a differenza dei precedenti con animazione al computer, \u00e8 stato presentato in anteprima alla 73\u00aa Mostra internazionale d'arte cinematografica di Venezia l'8 settembre 2016 con il titolo di \"Gantz:O\", sotto la regia di Yasushi Kawamura e Keiichi Sait\u014d. L'uscita nelle sale giapponesi \u00e8 avvenuta il 14 ottobre 2016. Questo film \u00e8 incentrato per buona parte sulla figura di Masaru Kato, che dopo la morte di Kei Kurono assume un'importanza determinante per il team Gantz di Tokyo, e ripercorre l'arco narrativo della missione di Osaka, seppur con notevoli differenze rispetto al manga. Il team di Tokyo viene trasportato nella citt\u00e0 di Osaka, dove incontra un altro team di Gantz nel quale vari membri hanno completato le missioni. Masaru Kato conosce la bella Anzu Yamasaki e i due team collaborano per uccidere un mostro boss che vale 100 punti. A partire dal febbraio 2017, il film \u00e8 presente in streaming sulla piattaforma Netflix.\nManga spin-off.\nUn manga spin-off \u00e8 stato pubblicato da ottobre a dicembre 2010 con il nome di . Esso amplia le vicende della squadra di Osaka, mostrando i personaggi nelle loro vite quotidiane e sviluppando un seguito alla missione Nurarihyon. La storia segue le imprese del ragazzo vergine e di come riesce a riportare in vita Anzu Yamazaki.\nIl 17 novembre 2015 sulla rivista giapponese \"Miracle Jump\" di Sh\u016beisha \u00e8 iniziato un nuovo spin-off, , firmato dallo stesso Oku ai testi e da Keita Iizuka ai disegni. L'edizione italiana, a cura di Panini Comics, ha debuttato con il primo volume il 12 ottobre 2017. Il manga \u00e8 slegato dalla serie principale di \"Gantz\", inizia nel 2005 e tratta delle vicende di una classe di ragazze liceali, vittima in un incidente stradale capitato al loro autobus. Le alunne con i loro professori si ritrovano in una classe misteriosa con la sfera Gantz e due ragazzi pi\u00f9 grandi gi\u00e0 presenti da tempo: Abiko e Fujimoto. La protagonista della serie \u00e8 una delle alunne, l'intraprendente Kurona, soprannominata Kei-chan.\nNel gennaio 2020 su \"Weekly Young Jump\" \u00e8 iniziata la serializzazione di \"Gantz:E\", spin-off ambientato nel Giappone dei samurai scritto da Oku e disegnato da Jin Kagetsu.\nLight novel.\nTra luglio e ottobre 2009 su \"Weekly Young Jump\" \u00e8 stato pubblicato un racconto prequel basato sulla trama di \"Gantz\" e intitolato . L'idea \u00e8 di Hiroya Oku, mentre l'opera \u00e8 scritta da Masatoshi Kusakabe e illustrata da Y\u016bsuke Kozaki. Essa raffigura i personaggi e gli alieni in uno stile manga pi\u00f9 classico rispetto a quello di Oku. I singoli capitoli sono stati poi raccolti in un volume unico, pubblicato in Giappone da Sh\u016beisha il 19 maggio 2010 e in Italia da Panini Comics il 19 dicembre 2013. La storia segue il gruppo dei gantzer di Tokyo un anno prima della missione Alieno Cipolla e presenta nuovi personaggi intrappolati nel giro della sfera nera, oltre a Joichiro.\n \u00e8 una light novel spin-off scritta da Junjo Shingo e illustrata da K\u014dji Ogata. I capitoli sono stati pubblicati sulle pagine di \"Weekly Young Jump\" fino a dicembre 2010; il 19 gennaio 2011 Sh\u016beisha ne ha curato l'edizione in volume unico. La Panini Comics ha annunciato l'uscita dell'albo in versione italiana per ottobre 2013, pubblicazione poi posticipata ad agosto 2014. La storia ha per protagonisti Nagatomo, un astronauta in orbita intorno alla Luna, e Kei Kishimoto, una formosa ragazza morta suicida. Entrambi si ritrovano prima nello spazio e poi nella stanza di Gantz, obbligati ad affrontare le missioni che la sfera affida loro.\nAltro.\nIl 17 dicembre 2004 in Giappone \u00e8 stato pubblicato , un'opera di 247 pagine in cui Oku commenta e svela qualche piccolo retroscena sul mondo ed i personaggi di Gantz fino al \"tank\u014dbon\" 15. La prima parte descrive i protagonisti, le localit\u00e0 e le missioni sotto il punto di vista dell'anime, ne mostra numerose immagini e si conclude con l'Alieno Kurono. La seconda \u00e8 in bianco e nero e contiene una sezione dedicata ai personaggi, alle missioni, all'equipaggiamento e agli alieni e al loro punteggio.\n\"Gantz: The Game\", un videogioco su \"Gantz\" pubblicato da Konami per PlayStation 2, \u00e8 stato distribuito in Giappone a partire dal 17 marzo 2005. Il gioco unisce elementi di azione in terza persona e di RPG, e pone il giocatore alla guida di una squadra di tre personaggi tra quelli presenti nel fumetto. Le vicende seguono lo sviluppo delle missioni e della trama nelle prime fasi del manga, arrivando al combattimento contro gli Alieni Chibi ed i vampiri. \u00c8 possibile adoperare l'equipaggiamento basico di \"Gantz\", fino alla moto ed alla katana, ed ogni personaggio ha una serie di valori che ne determinano le abilit\u00e0 e le preferenze, potenziabili facendo punteggio. Nel contempo \u00e8 possibile seguire le vicende umane dei protagonisti e, tramite la scelta di risposte multiple, guadagnarsi la simpatia o l'ostilit\u00e0 dei membri della squadra.\nAccoglienza.\nDati di vendita.\n\"Gantz\" \u00e8 stato classificato come uno dei best seller pi\u00f9 recenti nel genere \"seinen\". Negli ultimi anni \u00e8 stato uno dei manga pi\u00f9 venduti in Giappone, con 175.000 copie messe in commercio nel 2008 secondo il suo distributore americano Dark Horse Comics e 16 milioni di volumi in totale dall'inizio della storia. \"Young Jump\", la rivista che pubblica ogni singolo capitolo dell'opera con cadenza bisettimanale, ha una tiratura che supera il milione di copie vendute per numero. Nell'aprile 2009 il volume 4 dell'opera \u00e8 stato inserito dal \"New York Times\" nella lista dei manga pi\u00f9 venduti, assegnandogli l'ottava posizione. About.com, importante portale d'informazioni online nord-americano, ha classificato \"Gantz\" come migliore manga \"seinen\" del 2008, alla pari di \"Black Lagoon\".\nCritica.\n\"Gantz\" \u00e8 stato apprezzato dalla critica soprattutto per la sua violenza e per i numerosi e improvvisi colpi di scena della trama, \"che fanno rimanere il lettore letteralmente a bocca aperta\". Il sito specializzato Anime Source lo definisce \"raccapricciante\", Anime Daze \"sadico\" e Active Anime un'opera che \"crea dipendenza\". Carlo Santos di Anime News Network ha inizialmente criticato il manga, citando la caratterizzazione superficiale dei personaggi, l'appiattimento di scene e fondali dovuto all'uso della computer grafica e la mancanza di una trama densa e lineare, in cui sembra che neanche l'autore abbia idea di dove stia andando. In un secondo momento tuttavia il critico ha ammesso che, nonostante la storia non offra \"temi filosofici profondi\" o \"esperimenti artistici stupefacenti\", preso per quello che \u00e8 \u2014 cio\u00e8 \"un viaggio in un mondo da incubi pieno di sorprese orribili ad ogni svolta\" \u2014 \"Gantz\" \"non \u00e8 poi cos\u00ec male\". Per contro il sito francese dedicato gantzotaku.com sottolinea come punti forti del manga \"una storia pregnante, uno stile grafico quasi irreprensibile e dei personaggi carismatici\". Gli utenti del sito AnimeClick.it hanno votato \"Gantz\" al sedicesimo posto nella lista dei seinen manga migliori degli anni duemila.\nLa distribuzione in DVD dell'anime \u00e8 stata accolta molto positivamente a livello di vendite e di pubblico. Secondo l'Anime News Network le vendite del terzo episodio dell'anime, all'uscita, hanno sorpassato significativamente quelle del primo, e l'intera prima stagione si \u00e8 rivelata uno dei best seller del 2005 in Giappone. La serie anime di \"Gantz\" ha ricevuto critiche contrastanti. Christina Carpenter di T.H.E.M. Anime gli ha assegnato due stelle su cinque. Essa ha definito la trama \"quasi inesistente\" e ha criticato il protagonista Kei Kurono come un \"mostro senza anima\", con cui \u00e8 impossibile immedesimarsi; inoltre non ha gradito i comportamenti e le reazioni di altri personaggi, che ha giudicato non realistici. La critica ha tuttavia affermato: \"Gantz\" \u00e8 \"una delle migliori serie animate che ho visto da anni\", elogiandone l'animazione, il character design e la colonna sonora, incluse le sigle di apertura e di chiusura. James Musgrove di IGN afferma che \"la trama intricata e il velo di mistero rendono importante ogni frase detta e ogni personaggio apparso\". Nonostante alcuni sottolineino che non c'\u00e8 un singolo personaggio che piaccia o con cui ci si possa identificare, il critico descrive il cast come \"eclettico\" e \"realistico\" e pensa che le loro reazioni alle vicende siano \"convincenti e ben animate\". Musgrove conclude affermando che \u2014 anche se il finale potrebbe spiazzare alcuni spettatori \u2014 \"la serie \u00e8 completamente soddisfacente\". Jonathan Clements e Helen McCarthy hanno affermato che nonostante un budget piuttosto risicato, l'anime riesce a sfruttare una serie di artifici tecnici, come l'esposizione dei pensieri dei protagonisti, per evitare di mostrare tutti i limiti della propria animazione. Deb Aoki di About.com ha affermato che il primo incontro con \"Gantz\" l'ha \"scioccata e impressionata\". Tra i meriti della serie, ha citato un sapiente insieme di \"fantascienza, azione, suspense e horror\", colpi di scena \"sorprendenti e strani\" e la capacit\u00e0 di suscitare riflessioni sul \"valore della vita nella societ\u00e0 moderna\". Di contro ha individuato nella violenza e nelle immagini di nudo, gratuite e abusate, degli elementi di critica."}
{"id": "228077", "revid": "287204", "url": "https://it.wikipedia.org/wiki?curid=228077", "title": "Bibern", "text": ""}
{"id": "228078", "revid": "124845030", "url": "https://it.wikipedia.org/wiki?curid=228078", "title": "Andr\u00e9 Malraux", "text": "Biografia.\nInfanzia e Indocina.\nNacque a Parigi al n. 53 di rue Damr\u00e9mont da Fernand Georges Malraux (1875-1930) e da Berthe F\u00e9licie Lamy (1877-1932). Dopo una infanzia passata con la madre e la nonna a Bondy, di cui non parler\u00e0 mai con nessuno o diffonder\u00e0 notizie inesatte (\"Antim\u00e9moires\", 1967), Andr\u00e9 Malraux entra alla \"\u00c9cole des Langues orientales\" e frequenta gli ambienti artistici parigini.\nNel 1921 si sposa con Clara Goldschmidt, ricca ereditiera di una famiglia ebraica di origini tedesche. Alcuni investimenti errati in borsa dilapidano per\u00f2 la fortuna della moglie; Malraux pensa allora a un viaggio in Indocina dove recuperare reperti archeologici per rivenderli in Francia. Arrivato in Cambogia insieme a Clara, rimuovono un bassorilievo dal tempio di Banteay Srei per rivenderlo ad un collezionista. Scoperto, viene condannato nel luglio 1924 a tre anni di prigione.Clara in Francia mobilita in difesa del marito molti intellettuali parigini, quali Marcel Arland, Louis Aragon, Andr\u00e9 Breton, Fran\u00e7ois Mauriac, Andr\u00e9 Gide e Max Jacob che si impegnano per far ridurre la pena a Malraux, che pu\u00f2 rientrare in Francia nel novembre 1924. Nel 1930 pubblicher\u00e0 \"La voie royale\", un romanzo d'avventura ampiamente ispirato a questi avvenimenti. Anche Clara scriver\u00e0 una autobiografia sull'avventura indocinese e sulla sua vita con Malraux di cui dopo il matrimonio prender\u00e0 il cognome.\nNel gennaio del 1925 torna in Indocina, dove si dedica all'attivit\u00e0 di giornalismo dando vita a un giornale di opposizione al governo coloniale francese. Conosce in quel periodo da vicino i personaggi e gli ambienti che preparano l'insurrezione a Shanghai, che sar\u00e0 il tema del suo successivo romanzo, \"La condition humaine\". Nell'estate 1931 Andr\u00e9 Malraux e Clara aiutano il militante comunista Jean Cremet a ritornare in Europa con una nuova identit\u00e0 (diventer\u00e0 uno dei personaggi principali di \"La condition humaine\"). Appassionato di archeologia, compie anche una missione nel Laos e si mette al servizio dei comunisti cinesi. Nel 1933 \"La condition humaine\" vince il Premio Goncourt.\nGli anni trenta e la Spagna.\nMilita contro il fascismo e il nazismo; le sue posizioni politiche sono poco definibili: conosce Trockij, ma \u00e8 considerato un \"compagno di strada\" dei comunisti. Compie alcuni viaggi in Unione Sovietica.\nNel 1936, allo scoppio della guerra civile spagnola, si attiva a favore del governo repubblicano. Appassionato di aviazione e sfruttando l'appoggio di Pierre Cot e Jean Moulin, recupera alcuni apparecchi francesi e forma la \"Escuadrilla Espa\u00f1a\", guidandola in zona di guerra e partecipando alle missioni. Quando i repubblicani iniziano a costituire un esercito vero e proprio, la squadriglia di Malraux, come tutte le milizie spontanee e non inquadrate, perde importanza e viene progressivamente emarginata. Viaggia negli Stati Uniti con la speranza di trovare fondi per i repubblicani. Rientra definitivamente in Francia nel gennaio 1939, poco prima della caduta definitiva del governo repubblicano.\nSeconda guerra mondiale.\nAllo scoppio della seconda guerra mondiale, \u00e8 arruolato nei carristi su sua richiesta. Viene fatto prigioniero dai tedeschi nel giugno 1940. Evaso dalla prigionia pochi mesi dopo, con l'aiuto del suo fratellastro Roland, \u00e8 riluttante a entrare nella Resistenza; pensa che la guerra potr\u00e0 essere vinta solo quando entreranno nel conflitto gli Stati Uniti. Si decide all'azione solo nel 1943, dopo che Roland, gi\u00e0 partigiano, \u00e8 arrestato dai tedeschi in Dordogna. Organizza, anche grazie all'appoggio di emissari britannici, un gruppo di partigiani in Dordogna. Nel 1944 viene ferito durante un'azione dai tedeschi e quindi catturato dalla Gestapo, trasferito da una prigione all'altra fino a Tolosa per un interrogatorio. Si scopre libero quando i tedeschi lasciano la citt\u00e0. Finisce la guerra al comando della \"Brigade \u00ab Alsace-Lorraine \u00bb\". Riceve la \"M\u00e9daille de la R\u00e9sistance,\" la \"Croix de Guerre\" e la \"British Distinguished Service Order.\"\nMinistro con De Gaulle.\nDiventa uno degli uomini pi\u00f9 vicini a Charles De Gaulle. \u00c8 ministro della Propaganda e dell'Informazione dal novembre 1945 al gennaio 1946 nel governo De Gaulle. Resta al fianco del generale, aderendo al suo movimento politico Raggruppamento del Popolo Francese (Rassemblement du peuple fran\u00e7ais) nel periodo 1946-1958 (la \"traversata del deserto\"), in cui De Gaulle, ritiratosi a Colombey-les-Deux-\u00c9glises, assume posizioni virulentemente critiche nei confronti della Quarta Repubblica francese. Il ritorno al potere del generale nel maggio 1958 e la conseguente istituzione della Quinta Repubblica francese faranno di Malraux il \"cantore\" del gollismo. Dopo aver preso parte al governo De Gaulle che preceder\u00e0 l'elezione di quest'ultimo alla presidenza della Repubblica, diventa ministro di Stato nel gennaio 1959; nel luglio dello stesso anno \u00e8 nominato anche ministro della cultura, incarico creato appositamente per lui e che conserver\u00e0 ininterrottamente fino al giugno 1969.\nDa ministro, Malraux adotta una politica di \"grandeur\" e di opere sociali. Sebbene in un governo conservatore, Malraux non rinnega il suo passato di uomo di sinistra: il suo discorso contro Fran\u00e7ois Mitterrand nel dicembre 1965 lo dimostra (\"lei non era nemmeno in Spagna\", rinfaccia a Mitterrand). In reazione al disimpegno della Terza Repubblica francese, e riprendendo alcune istanze del Fronte Popolare, fa della cultura un affare di Stato. \u00c8 infatti l'iniziatore delle \"Maisons de Jeunes et de la Culture\" che marcarono profondamente la vita nei Comuni e nei quartieri durante molti decenni.\nDa questo movimento culturale \u00e8 praticamente esclusa la letteratura, a beneficio di arti che hanno pi\u00f9 effetto sulle masse, realizzate grazie alle competenze artistiche di Malraux e alle sue numerose amicizie con artisti di primo piano (Matisse, Braque, Picasso, Giacometti): commissiona il soffitto del teatro dell'Od\u00e9on a Andr\u00e9 Masson, quello de l'Op\u00e9ra di Parigi a Marc Chagall, invia la Gioconda negli Stati Uniti e fa restaurare il palazzo di Versailles e il Museo d'arte moderna di Le Havre che verr\u00e0 intitolato a suo nome. Malraux compie sforzi enormi per far splendere la cultura francese nel mondo. Questa amministrazione statale dell'arte, questa volont\u00e0 di produrre cultura con forti investimenti pubblici, \u00e8 stata giudicata in modo contrastato; lo storico Marc Fumaroli la ritiene il grande funerale nichilista della cultura francese: il dopoguerra francese \u00e8 (a differenza degli anni della Terza Repubblica, che non avevano una politica culturale sistematica) un deserto artistico che lo Stato francese ha tentato di dissimulare a colpi di \"eventi culturali\". Altri tuttavia, come Philippe Poirrier, fanno notare, al di l\u00e0 della mediocrit\u00e0 del panorama culturale francese in quegli anni, alcune innovazioni importanti quali il nuovo ruolo dello Stato nella promozione culturale e il tentativo di democratizzare la cultura.\nFermamente a favore del disimpegno francese dall'Algeria, nel 1962 la sua abitazione \u00e8 bersaglio di un attentato al \"plastico\" dell'OAS. Malraux non \u00e8 in casa al momento dello scoppio, ma rimane gravemente ferita la figlia di 4 anni dei proprietari dell'abitazione, Delphine Renard.\nLe scarse conoscenze di Malraux in campo musicale lo porteranno invece a scelte tradizionaliste. In rotta con la gestione conservatrice del responsabile della musica del ministero della cultura Marcel Landowski, Pierre Boulez abbandona la Francia sbattendo la porta e si trasferisce a Darmstadt. Torner\u00e0 in patria solo nel 1969, richiamato dal presidente Georges Pompidou.\nGrande oratore, nel dicembre 1964 nel corso della traslazione delle ceneri di Jean Moulin al Panth\u00e9on pronuncia un'orazione di una tale intensit\u00e0 da far venire i brividi al vasto pubblico radunato sulla piazza: \"Aujourd'hui, jeunesse, puisses-tu penser \u00e0 cet homme comme tu aurais approch\u00e9 tes mains de sa pauvre face informe du dernier jour, de ses l\u00e8vres qui n'avaient pas parl\u00e9 ; ce jour-l\u00e0, elle \u00e9tait le visage de la France\" (Oggi, giovent\u00f9, possa tu pensare a questo uomo come se stessi avvicinando le mani al suo povero volto informe nell'ultimo giorno, alle sue labbra che non avevano parlato; quel giorno, egli \u00e8 stato il volto della Francia). A quelle parole, lo stesso generale De Gaulle, uomo notoriamente di ghiaccio, non riuscir\u00e0 a nascondere la sua emozione.\nNel corso della sua vita, segnata anche da pesanti lutti (Josette Clotis, sua compagna dopo la separazione da Clara, muore in circostanze drammatiche nel 1944, quindi perde i due figli in un incidente automobilistico nel 1961), Malraux ha incontrato le grandi personalit\u00e0 del mondo politico contemporaneo (Mao Zedong, John F. Kennedy e Jawaharlal Nehru ad esempio) e ha mantenuto un dialogo costante con i grandi artisti: Pablo Picasso, Marc Chagall, Georges Braque, Maurice de Vlaminck, Andr\u00e9 Derain, Fernand L\u00e9ger, Jean Cocteau, Andr\u00e9 Gide, Max Jacob, Pierre Reverdy e Louise de Vilmorin che fu la sua ultima compagna.\nFratellanza e umanesimo.\nMalraux non si \u00e8 mai sentito legato da un dogma, e attraverso le sue mutazioni \u00e8 rimasto fedele alla necessit\u00e0 di sorpassare s\u00e9 stesso, a questo eroismo duro che esclude ogni ricorso a utopie consolatrici. Agnostico, ha messo nell'arte (ad esempio nell'idea di un \"museo immaginario\" che riproponesse l'arte con le sue relazioni e metamorfosi) il solo elemento grandioso a portata dell'uomo, la sua unica \"chance\" di immortalit\u00e0. Per questo fratellanza e umanesimo sono il cuore della sua vita e delle sue opere:\nRestaurazione dell'ordine.\nGrazie alla legge del 4 agosto 1962, conosciuta come \"legge Malraux\" e soprattutto dopo il decreto del 13 luglio successivo che costituisce la prima fase della sua messa in pratica, i vecchi quartieri delle antiche citt\u00e0 francesi, le piccole stradine medievali che incantano i turisti in visita, saranno salvate dalla sporcizia e dall'abbandono.\nUna politica all'avanguardia di \"messa in valore\" del patrimonio urbanistico che purtroppo non sempre \u00e8 riuscita a salvare alcuni contesti ma che ha aperto comunque la strada agli sgravi fiscali per i lavori di ristrutturazione e ripulitura di edifici d'epoca.\nSe il maggio francese \u00e8 per lui solo un'illusione lirica, definisce comunque gli eventi come una \"vera crisi di civilt\u00e0\". Lo vediamo in testa alla manifestazione di quelli che reclamano la restaurazione dell'ordine all'Arc de Triomphe il 30 maggio. Malraux non ha mai cessato di identificare questo \"ordine\" con la persona e le opere di de Gaulle: dopo le dimissioni del generale dalla presidenza della Repubblica nell'aprile 1969 e la successiva l'elezione di Georges Pompidou, decide di non entrare nel nuovo governo di Jacques Chaban-Delmas.\nGli ultimi anni della sua vita sono caratterizzati da progressivi peggioramenti delle sue condizioni di salute. Nel 1974 sostiene la candidatura a presidente della repubblica di Chaban-Delmas, ma ad una trasmissione televisiva in cui \u00e8 ospite con quest'ultimo si presenta visibilmente ubriaco, suscitando lo scherno degli avversari e l'imbarazzo del partito gollista. L'immagine di Chaban-Delmas ne esce tanto compromessa da indurre i gollisti a trasferire i propri voti su Val\u00e9ry Giscard d'Estaing, mentre Malraux viene allontanato dal partito. All'alcolismo e alle conseguenze degli oppiacei assunti durante il suo soggiorno in Oriente si aggiunge l'accentuarsi della sindrome di Tourette, che lo portano ad assumere atteggiamenti sempre pi\u00f9 stravaganti. Alla sua morte, nel 1976, avr\u00e0 omaggi rispettosi anche in Italia.\nRester\u00e0 un mito tra i gollisti che lo hanno potuto conoscere nel suo splendore. Jacques Chirac, eletto presidente della Repubblica nel 1995, l'anno successivo fa trasportare la salma di Malraux al Panth\u00e9on di Parigi, nel corso di una cerimonia solenne in cui non mancheranno i riferimenti alla nota passione dello scrittore per i gatti."}
{"id": "228079", "revid": "339392", "url": "https://it.wikipedia.org/wiki?curid=228079", "title": "John Young", "text": ""}
{"id": "228081", "revid": "290948", "url": "https://it.wikipedia.org/wiki?curid=228081", "title": "Legge delle pressioni parziali", "text": "La pressione parziale formula_1 di un componente di una miscela di gas \u00e8 la pressione che questo avrebbe qualora occupasse, da solo, il volume a disposizione dell'intera miscela alla medesima temperatura T.\nPi\u00f9 precisamente, la pressione \"P\" di una miscela di \"q\" gas pu\u00f2 essere definita come:\ndove formula_1 rappresenta la pressione parziale dell'i-esimo componente.\nQuesto significa che ogni gas presente in una miscela ideale, agisce come se l'altro gas non fosse presente e, pertanto, le pressioni di ciascun gas possono essere semplicemente sommate. Si presume che i gas non reagiscano o interagiscano mediante forze intermolecolari (forza di van der Waals, forza di London) l'uno con l'altro.\nLa legge \u00e8 anche detta legge di Dalton per via del nome del chimico John Dalton, che la formul\u00f2 per primo nel 1807.\nEsempi.\nPressione atmosferica.\nI componenti principali dell'aria sono:\nSecondo la legge di Dalton, la somma delle corrispondenti pressioni parziali deve essere uguale alla pressione atmosferica (1 atm = 101,3 kPa) e infatti:\nTotale (aria): 101,3 kPa.\nGas ideali.\nLa legge di Dalton pu\u00f2 essere estesa nei gas ideali alla seguente relazione:\ndove:\nIn tal senso \u00e8 possibile calcolare la pressione totale anche con variazioni di temperatura e volume. Considerando tuttavia che:\ndove formula_6\ne sapendo che la frazione molare \"xi\" \u00e8 il rapporto tra le moli \"ni\" del gas e la somma delle moli di ciascun gas, ossia:\nne deriva che la pressione parziale di ciascun componente \u00e8 uguale alla pressione totale per la propria frazione molare:\nImmersioni subacquee.\nLa legge di Dalton e i principi sopra esposti sono di fondamentale importanza nell'attivit\u00e0 subacquea. Infatti la quantit\u00e0 di gas (principalmente azoto e ossigeno) disciolti nel sangue \u00e8 proporzionale alla pressione assoluta. Ci\u00f2 significa che all'aumentare della pressione aumenta anche la quantit\u00e0 dei gas disciolti nel sangue. Quindi se ipoteticamente alla pressione di 1 atm (a livello del mare) \u00e8 presente un litro di azoto disciolto nel sangue, a 10 atm saranno presenti 10 litri di azoto disciolti nel sangue.\nLa camera iperbarica simula un ambiente come quello dei fondali marini, soggetto a pressione e simulando una \"risalita\" (cio\u00e8 diminuendo costantemente la pressione) facilita il riequilibrio tra i gas disciolti e la pressione esterna."}
{"id": "228092", "revid": "22828", "url": "https://it.wikipedia.org/wiki?curid=228092", "title": "I/O", "text": ""}
{"id": "228093", "revid": "59912", "url": "https://it.wikipedia.org/wiki?curid=228093", "title": "Fantascienza apocalittica e postapocalittica", "text": ""}
{"id": "228099", "revid": "709565", "url": "https://it.wikipedia.org/wiki?curid=228099", "title": "Episodi di Futurama (quinta stagione)", "text": "La quinta stagione di \"Futurama\" \u00e8 andata in onda negli Stati Uniti dal 23 marzo 2008 al 30 agosto 2009 su Comedy Central in 16 episodi, costituiti da quattro film direct-to-video usciti in precedenza e divisi ognuno in quattro puntate. La versione italiana \u00e8 stata trasmessa su Italia 1 dal 29 settembre 2009 al 7 gennaio 2011. "}
{"id": "228119", "revid": "78273", "url": "https://it.wikipedia.org/wiki?curid=228119", "title": "Guillaume De Machault", "text": ""}
{"id": "228152", "revid": "2039709", "url": "https://it.wikipedia.org/wiki?curid=228152", "title": "Varo (fiume)", "text": "Il Varo (in francese e occitano \"Var\", in latino \"Varus\") gi\u00e0 citato nel \"De bello civili\" di Cesare, \u00e8 un fiume francese, lungo 120\u00a0km, che sfocia a ovest di Nizza.\nEsso nasce presso Estenc, villaggio del comune d'Entraunes, situato a 1\u00a0790\u00a0m a sud del colle della Cayolle.\nStoria.\nIl Varo era la vecchia frontiera culturale e amministrativa tra la Gallia e l'Italia fino all'annessione alla Francia, con la Savoia, in cambio del nullaosta ai plebisciti per l'annessione dell'Emilia e della Toscana, nel 1860.\nIl suo bacino, corrispondente grosso modo al territorio dell'antica Contea di Nizza, \u00e8 stato per lunghi secoli nell'orbita politica sabauda (Ducato di Savoia prima e Regno di Sardegna poi) fino al 1860, quando per effetto del Trattato di Torino pass\u00f2 quasi interamente in territorio francese.\nRimasero invece ai Savoia, poi dal 1861 nel Regno d'Italia, le alte valli della Vesubia e della Tinea fino alla loro cessione alla Francia per mezzo del Trattato di pace di Parigi (1947).\nAi tempi dei Savoia il ponte Carlo Alberto era un noto punto di confine fra il Regno di Sardegna (Contea di Nizza) e la Francia (dipartimento del Varo)."}
{"id": "228158", "revid": "8596", "url": "https://it.wikipedia.org/wiki?curid=228158", "title": "Agn\u00e8s Varda", "text": "Biografia e carriera.\nNata in Belgio da padre greco e madre francese, si trasfer\u00ec poi con la famiglia a S\u00e8te (nel dipartimento dell'H\u00e9rault) e, successivamente, a Parigi dove lavor\u00f2 come fotografa al Th\u00e9\u00e2tre national populaire, all'epoca diretto da Jean Vilar. A 18 anni decise di cambiare legalmente il suo nome da Arlette ad Agn\u00e8s. In questi stessi anni adott\u00f2 la pettinatura a caschetto che non abbandoner\u00e0 mai. Disse: \u00abEra pratico non cambiare. Mi permetteva di non lottare per essere bella, essere giovane, fare meglio delle altre. Ho provato a essere cos\u00ec, a fare quel che dovevo fare\u00bb\nNel 1954, con mezzi modesti, gir\u00f2 il suo film di debutto \"La pointe courte\" con Philippe Noiret come interprete e con il montaggio di Alain Resnais. \u00c8 un film che ha lasciato il segno perch\u00e9 port\u00f2 un soffio di libert\u00e0 nel cinema francese.Da quel momento port\u00f2 avanti un modo di fare cinema intimo e personale, e il pi\u00f9 delle volte raccont\u00f2 le complessit\u00e0 dell\u2019animo femminile, per questo \u00e8 stata definita spesso dalla critica la prima regista femminista. Nel 1961 diresse il suo secondo lungometraggio: \"Cleo dalle 5 alle 7\" (\"Cl\u00e9o de 5 \u00e0 7\"), un film su due ore della vita di una cantante, che dopo un passato sregolato aspetta di conoscere i risultati delle analisi per sapere se sia affetta da un cancro. Gir\u00f2 poi altri lungometraggi che fecero di lei, negli anni '60, una rappresentante della Nouvelle Vague, nonostante lei rifiutasse tale etichetta. \nAgn\u00e8s Varda \u00e8 considerata la pioniera della Nouvelle Vague, unica donna nel club maschile accanto a Truffaut e Godard.\u00abEro la prima donna-autore. Dopo il mio mediometraggio \"La pointe courte\", ero tutta sola in quella grande ondata della Nouvelle Vague che segu\u00ec, ero l\u2019alibi, l\u2019errore. Ma me ne fregavo, facevo i miei film e basta. Dopo ci sono state le registe della rivolta femminista. Ma \u00e8 stato un fuoco di paglia, non mi sono lasciata intruppare. Per\u00f2 mi sono battuta perch\u00e9 le donne avessero ruoli tecnici e creativi come operatrici, scenografe. Per cui mi sono fatta la fama di femminista emmerdeuse\u00bb, ha raccontato nel 2000 a Manuela Grassi di Panorama. \nNel 1965 grazie al film \"Il verde prato dell'amore\", storia di rapporti uomo-donna con tema la libert\u00e0 amorosa, ottenne l\"'Orso d'argento, gran premio della giuria\" al Festival di Berlino, avendo cos\u00ec maggiore visibilit\u00e0 non solo in Europa ma anche negli Stati Uniti. In questo film spiega come \"la fortuna \u00e8 un regalo inalienabile dell'esistenza, gli esseri nascono felici e non hanno altro fine nella vita che rimanere in questa felicit\u00e0\". Soggiorn\u00f2 brevemente a Los Angeles dove oltre a girare \"Lions Love\" realizz\u00f2 il documentario \"Black Panthers\" dedicato al processo agli esponenti delle Pantere Nere, organizzazione rivoluzionaria afroamericana. Nel 1971 a Parigi conobbe Jim Morrison, trasferitosi l\u00ec da poco con la fidanzata Pamela Courson. Morrison, stanco della fama di leader dei Doors, si rec\u00f2 a Parigi per cercare di promuovere un suo cortometraggio girato in America: \"Il killer dell'autostrada\". Agn\u00e8s Varda sar\u00e0 tra i pochissimi testimoni dei funerali segreti dell'amico Jim, qualche giorno prima che la notizia della sua morte fosse ufficializzata.\nPer la cineasta, l\u2019arte cinematografica \u00e8 sempre stata collegata alla realt\u00e0, per questo nella sua filmografia non ha mai lasciato da parte il genere documentario. Gira i cortometraggi \u201c\"Black Panthers\u201d\" e \u201c\"Mur Murs\u201d\", e la trilogia, \u201c\"Jacquot de Nantes\"\u201d, dedicata al regista e marito Jacques Demy. Jean Douchet su \"Arts\" nel 1959 scriveva: \" Agn\u00e8s Varda \u00e8 la prima donna cineasta, l'equivalente di una Madame De Sta\u00ebl nella letteratura, l'equivalente femminile di Ingmar Bergman\".\nNel 1983 fu membro della giuria del Festival di Venezia mentre nel 1984 vinse il Miglior cortometraggio grazie a \"Ulysse\". Nel 1985 fu la volta di \"Senza tetto n\u00e9 legge\" (\"Sans toit ni loi\"), il film che mise in luce la giovane Sandrine Bonnaire e che si aggiudic\u00f2 il Leone d'oro alla Mostra cinematografica di Venezia. Nel 1987 film\u00f2 Jane Birkin che, appena superati i quarant'anni, viveva un brutto momento dal punto di vista professionale. Da questo incontro nacque \"Jane B. par Agn\u00e8s Varda\", un film a met\u00e0 tra documentario e fiction che in Italia venne distribuito in lingua originale sottotitolato. Durante la lavorazione, Jane Birkin ebbe l'idea che porter\u00e0 l'anno dopo la Varda a girare \"Kung-Fu Master\", sempre con l'attrice come protagonista.\nDopo la morte del marito Jacques Demy avvenuta nel 1990, la Varda gir\u00f2 tre film in suo onore \"Garage Demy\", \"Les demoiselles ont eu 25 ans\" e \"L'univers de Jacques Demy\", il primo un film a soggetto, gli altri documentari. Diresse ancora \"Cento e una notte\" nel 1995, il suo personale tributo all'arte cinematografica, coinvolgendo i migliori attori francesi e altre star internazionali. Venne omaggiata di un Premio C\u00e9sar onorario nel 2005, e nello stesso anno \u00e8 giurata al Festival di Cannes ma continu\u00f2 a lavorare su altri documentari, apprezzati poi in tutto il mondo. \u00c8 stata la prima donna regista nella storia del cinema a ricevere l'Oscar d'onore nel 2017. Agli Oscar e a Cannes si schier\u00f2 con il #metoo, e a Vanity Fair disse: \u00ab\u00c8 sempre una cosa positiva quando le donne si fanno sentire un po\u2019 di pi\u00f9. Bisogna determinare la dose di femminismo da inculcare nei ragazzi: ecco cos\u2019\u00e8 importante\u00bb.\nMor\u00ec nella sua casa a Parigi a causa di un cancro il 29 marzo 2019 all'et\u00e0 di 90 anni. Ai suoi funerali parteciparono diverse figure celebri nel mondo dello spettacolo, tra cui Catherine Deneuve, Julie Gayet, Macha M\u00e9ril, Sandrine Kiberlain e Jacques Toubon. Il suo corpo venne sepolto presso il cimitero di Montparnasse, insieme al marito Jacques Demy.\nVita privata.\nDa una sua relazione breve e tormentata con l'attore e regista Antoine Boursellier nacque Rosalie, che non sar\u00e0 mai riconosciuta dal padre. Nel 1958 la regista incontr\u00f2 il collega Jacques Demy, con cui si spos\u00f2. Demy adott\u00f2 la piccola Rosalie e con Agn\u00e8s ebbe un figlio, Mathieu Demy. Il matrimonio dur\u00f2 fino al 1990, quando lui mor\u00ec.\nPremi cinematografici.\nPremio Oscar\nAltri riconoscimenti"}
{"id": "228165", "revid": "919135", "url": "https://it.wikipedia.org/wiki?curid=228165", "title": "Dimostrazione della divergenza della serie dei reciproci dei primi", "text": "Uno dei primi teoremi della teoria dei numeri dimostrato in modo analitico \u00e8 la divergenza della serie dei reciproci dei numeri primi, cio\u00e8\ndove la variabile formula_2 indica un numero primo.\nDimostrazione (Eulero).\nPer la dimostrazione \u00e8 necessario un lemma riguardante la serie armonica.\nDalla definizione del numero di Nepero si ricava immediatamente che\nper ogni formula_4 intero positivo, prendendo il logaritmo di entrambi i membri si ottiene\nda cui\ne infine\nConsiderando adesso la somma dei reciproci di tutti i numeri naturali fino a formula_4 si ricava\nQuest'ultima disuguaglianza sar\u00e0 fondamentale nella dimostrazione della divergenza della somma dei reciproci dei numeri primi.\nAdesso definiamo il prodotto formula_10 come \nSapendo che \nsi ricava\ndove l'insieme formula_14 \u00e8 definito come\nEvidentemente se formula_16 allora formula_17 quindi\ne dalla disuguaglianza ricavata sulla serie armonica si ricava\nAdesso sapendo che formula_20 per ogni formula_21 si ottiene\ndove l'ultimo membro diverge per formula_23 tendente a infinito, quindi la serie dei reciproci dei numeri primi diverge. formula_24\nSeconda dimostrazione (Eulero).\nEulero forn\u00ec anche un'altra dimostrazione, partendo sempre dalla serie armonica. Usando l'espansione di questa come prodotto infinito scrisse:\nusando le propriet\u00e0 dei logaritmi; quindi espanse la somma come la serie di Taylor di formula_26:\nI termini 1/3\"p\", 1/4\"p\"2 possono essere maggiorati come:\nformula_28\nIl secondo addendo converge perch\u00e9 \u00e8 minore della corrispondente serie in cui gli addendi sono presi tra tutti i naturali anzich\u00e9 solo tra i primi; quindi\nformula_29\nPoich\u00e9 la somma formula_30 cresce come formula_31 per formula_4 tendente all'infinito, Eulero concluse che \nTerza dimostrazione (Erd\u0151s).\nLa dimostrazione di Erd\u0151s fa uso solo di metodi elementari.\nPer assurdo sia formula_34 allora esiste un numero primo formula_10 tale che formula_36.\nSia formula_37 un intero arbitrario, indichiamo con formula_38 il numero di interi minori o uguali a formula_39 che hanno solo fattori primi minori o uguali a formula_10, indichiamo anche formula_41. Abbiamo che \nOra stimiamo formula_38, scriviamo formula_44, ogni formula_45 si pu\u00f2 scrivere nella forma \ndove formula_47 \u00e8 privo di quadrati e formula_48, se formula_23 \u00e8 divisibile solo per i primi minori o uguali a formula_10, allora lo \u00e8 anche formula_47. Ci sono meno di formula_52 possibili scelte per formula_47 e meno di formula_54 scelte per formula_55, da cui\ne quindi\nsi dimostra facilmente per induzione e utilizzando il postulato di Bertrand che per l'ennesimo numero primo si ha formula_58 e di conseguenza formula_59, quindi possiamo scegliere formula_60 e troviamo\nche \u00e8 assurdo e conclude la dimostrazione."}
{"id": "228166", "revid": "599013", "url": "https://it.wikipedia.org/wiki?curid=228166", "title": "Sheshonq VI", "text": "Biografia.\nSecondo l'egittologo Kenneth Kitchen, Sheshonq VI potrebbe essere stato il consorte di Karoma, madre di Osorkon III e quindi, di conseguenza, potrebbe anche essere stato il padre di questi. Altri studiosi dubitano persino sull'esistenza stessa di questo sovrano.\nL'unico riferimento che possediamo \u00e8 una registrazione, sul nilometro di Karnak, riferita al 6\u00ba anno di regno."}
{"id": "228173", "revid": "599013", "url": "https://it.wikipedia.org/wiki?curid=228173", "title": "Adriano Tilgher", "text": ""}
{"id": "228175", "revid": "363629", "url": "https://it.wikipedia.org/wiki?curid=228175", "title": "\u0406 (cirillico)", "text": "La I, minuscolo \u0456, chiamata i ucraina, \u00e8 una lettera dell'alfabeto cirillico. Viene usata in ucraino e in bielorusso. Rappresenta la vocale non iotizzata IPA , ed \u00e8 l'equivalente della \u0418 russa. Appare esattamente come la I dell'alfabeto latino ed \u00e8 derivata dalla lettera greca Iota (\u0399, \u03b9), pronunciata .\nNell'alfabeto cirillico arcaico esisteva una piccola distinzione tra la lettera \u0438 (i\u017ee) ed \u0456 (i), evolutesi dalle lettere greche \u03b7 (eta) e \u03b9 (iota). Rimasero quindi nel repertorio alfabetico poich\u00e9 rappresentavano due differenti numeri nel sistema numerale cirillico, 8 e 10, e venivano spesso chiamate i ottale e i decimale.\nLa I veniva usata anche nella variante russa dell'alfabeto cirillico fino al 1918 quando una significativa riforma dell'ortografia russa la elimin\u00f2 dall'elenco alfabetico."}
{"id": "228177", "revid": "7336", "url": "https://it.wikipedia.org/wiki?curid=228177", "title": "Alma mater studiorum Universit\u00e0 di Bologna", "text": ""}
{"id": "228178", "revid": "466539", "url": "https://it.wikipedia.org/wiki?curid=228178", "title": "Montagne Rocciose", "text": "Le Montagne Rocciose (in inglese \"Rocky Mountains\", spesso denominate semplicemente \"Rockies\") sono una delle pi\u00f9 vaste catene montuose della Terra, localizzata nella parte occidentale del Nord America, tra Stati Uniti d'America e Canada.\nGeografia.\nSi snodano su una lunghezza che supera i 4.800\u00a0km, dal nord della Columbia Britannica, in Canada, al Nuovo Messico, negli Stati Uniti. La vetta pi\u00f9 alta della catena \u00e8 il Monte Elbert in Colorado che tocca i 4.401 m sul livello del mare. Anche se fanno parte della Cordigliera del Pacifico del Nord America, le Montagne Rocciose sono distinte invece dalla Catena Costiera del Pacifico che corre immediatamente adiacente sopra la costa dell'Oceano Pacifico.\nIl bordo orientale delle Montagne Rocciose s'innalza sopra le Grandi Pianure del Nord America, e su questo versante come sottocatene troviamo il Front Range che va dal nord del Nuovo Messico al nord del Colorado, il Wind River Range e i Monti Big Horn del Wyoming, i Monti Crazy e il Rocky Mountain Front nel Montana, e i Monti Clark in Alberta, insieme ad una serie di catene in Canada chiamate Continental Range. Il Monte Robson nella Columbia Britannica, con i suoi 3954 metri sul livello del mare, \u00e8 la vetta pi\u00f9 elevata delle Montagne Rocciose Canadesi.\nIl bordo occidentale delle Montagne Rocciose, come ad esempio i Monti Wasatch a Est di Salt Lake City nello Utah divide il Gran Bacino da altre catene montuose pi\u00f9 occidentali. Non si estendono nelle regioni nord-occidentali della Columbia Britannica e pertanto non raggiungono il territorio canadese dello Yukon e l'Alaska. Sono comunemente comprese nell'ampia regione che va dal fiume Liard in Columbia Britannica a nord, fino al Rio Grande nel Nuovo Messico a sud.\nUna lunga serie di altre catene montuose continuano al di l\u00e0 di questi due fiumi, tra cui i Monti Selwyn nello Yukon, i Monti Mackenzie al confine con i Territori del Nord-Ovest, la Catena dei Monti Brooks nel nord dell'Alaska e la Sierra Madre in Messico, ma non fanno parte delle Montagne Rocciose, anche se sono parte della pi\u00f9 ampia Cordigliera americana. Nella definizione statunitense di Montagne Rocciose, tuttavia, vengono incluse anche i monti Cabinet e Salish in Idaho e Montana, mentre le loro controparti a nord del fiume Kootenai, i Monti Columbia che si snodano nelle regioni centro meridionali della Columbia Britannica, sono considerati un sistema separato in Canada.\nGeologia.\nLe catene pi\u00f9 giovani delle Montagne Rocciose si innalzarono sul finire del Cretaceo (100 milioni-65 milioni di anni fa), anche se alcune catene meridionali datano la loro formazione nel corso del Precambriano (3.980 milioni-600 milioni di anni fa). Geologicamente le montagne sono costituite da un complesso di rocce ignee e metamorfiche; giovani rocce sedimentarie si trovano lungo i margini meridionali delle Montagne rocciose, e rocce vulcaniche dal terziario (65 milioni di-1,8 milioni di anni fa) sono presenti nei Monti San Juan e in altri settori.\nMillenni di grandi erosioni nei bacini intermontani del Wyoming hanno trasformato il terreno rendendolo relativamente piatto. I monti Teton e altre catene centro-settentrionali contengono rocce del Paleozoico e Mesozoico sopra nuclei di rocce ignee e metamorfiche del Proterozoico e Archeano di et\u00e0 che varia dagli 1,2 miliardi di anni fa (ad esempio i Tetons) a pi\u00f9 di 3,3 miliardi di anni fa (ad esempio i Monti Beartooth).\nStoria.\nFin dall'ultima grande glaciazione, le Montagne Rocciose sono state abitate da Paleo-indiani prima e da trib\u00f9 di nativi americani poi, quali Apache, Arapaho, Bannock, Piedi Neri, Cheyenne, Crow, Flathead, Shoshoni, Sioux, Ute, Kutenai (Ktunaxa in Canada), Sekani, Dunne-za e altri. I paleo-indiani cacciarono mammut e antichi bisonti (un animale il 20% pi\u00f9 grande del bisonte moderno) proprio ai piedi delle valli montane. Come le moderne trib\u00f9 che li hanno seguiti, i paleo-indiani sostavano d'estate in pianura seguendo i bisonti, e risalivano la montagna in autunno per la pesca, la caccia (cervi ed alci) e per la raccolta di radici e bacche, accampandovisi per trascorrere l'inverno vicino alle fonti di combustibile (legna da ardere). In Colorado, lungo le cime dello spartiacque continentale, muri di roccia costruiti dai nativi americani risalgono a 5.400-5.800 anni fa. Evidenze scientifiche dimostrano che i nativi americani hanno avuto effetti significativi sulle popolazioni dei mammiferi.\nLa recente storia umana delle Montagne Rocciose ha subito dei repentini sconvolgimenti. L'esploratore spagnolo Francisco V\u00e1zquez de Coronado, con un gruppo di soldati, missionari, e schiavi africani, marci\u00f2 nella regione delle Montagne Rocciose da sud nel 1540. L'introduzione del cavallo, di strumenti metallici, fucili, e nuove malattie portate dai colonizzatori europei cambiarono profondamente diverse culture native-americane. Le popolazioni native vennero letteralmente estirpate dalla maggior parte dello loro storiche regioni di insediamento da malattie, guerre, perdita di habitat (l'eliminazione dei bisonti) e dai continui assalti alla loro cultura. Nel 1739, i commercianti di pellicce francesi Pierre e Paul Mallet, mentre attraversavano le Grandi Pianure, scoprirono una serie di montagne alle sorgenti del fiume Platte, che una trib\u00f9 indiana americana locale chiamava \"Montagne Rocciose\". Tale nome divenne di riferimento per i primi europei in merito a questa catena montuosa ancora inesplorata.\nSir Alexander Mackenzie (1764 \u2013 11 marzo 1820) divenne il primo europeo ad attraversare le Montagne Rocciose nel 1793. Scopr\u00ec la parte superiore del fiume Fraser e raggiunse quella che \u00e8 oggi la costa pacifica del Canada il 20 luglio dello stesso anno, completando la prima traversata transcontinentale registrata dell'America del Nord (intesa come la parte del continente a nord del Messico). Arriv\u00f2 a Bella Coola nella Columbia Britannica, dove raggiunse le acque dell'oceano presso South Bentinck Arm, un fiordo del Pacifico. \nLa spedizione di Lewis e Clark (1804-1806) fu la prima ricognizione scientifica delle Montagne Rocciose. Campioni vennero raccolti contemporaneamente da botanici, zoologi e geologi.\nMontanari, soprattutto francesi, spagnoli e inglesi girovagarono per le Montagne Rocciose tra il 1720 e il 1800 in cerca di depositi minerari e pellicce. La Compagnia del Nord-Ovest istitu\u00ec una stazione di posta a Rocky Mountain House in quella che \u00e8 l'Alberta nel 1799, e i loro principali concorrenti la Compagnia della Baia di Hudson stabil\u00ec Acton House nelle vicinanze. Tali insediamenti servirono come base per la maggior parte delle attivit\u00e0 europee nelle Montagne Rocciose Canadesi nei primi anni del XIX secolo. David Thompson, fu il primo europeo a seguire il corso del fiume Columbia raggiungendo l'Oceano Pacifico. Il 24 luglio 1832, Benjamin Bonneville guid\u00f2 il primo treno attraverso le Montagne Rocciose utilizzando il passo di Wyoming's South.\nMigliaia oltrepassarono le Montagne Rocciose sulla rete ferroviaria dell'Oregon Trail dal 1842. I Mormoni iniziarono ad insediarsi vicino al Grande Lago Salato nel 1847. Tra il 1859 e il 1864, venne scoperto l'oro in Colorado, Idaho, Montana, Columbia Britannica portando migliaia di minatori ad esplorare ogni montagna e canyon, dando vita alla principale industria sulle Montagne Rocciose dell'epoca. La ferrovia transcontinentale venne completata nel 1869, e il Parco nazionale di Yellowstone venne stabilito come primo parco nazionale nel 1872. Mentre i coloni riempivano le valli e le citt\u00e0 minerarie, la conservazione e la preservazione ambientale inizi\u00f2 a prendere piede. Il presidente Benjamin Harrison cre\u00f2 diverse riserve forestali nella regione tra il 1891 e il 1892. Nel 1905 il presidente Theodore Roosevelt estese la Medicine Bow Forest Reserve fino ad includere la zona ora gestita come Rocky Mountain National Park. Lo sviluppo economico poggiava sui centri minerari, la silvicoltura, l'agricoltura e le attivit\u00e0 ricreative, come pure sulle industrie dei servizi a loro supporto."}
{"id": "228189", "revid": "47767", "url": "https://it.wikipedia.org/wiki?curid=228189", "title": "Nicol\u00f2 Machiavelli", "text": ""}
{"id": "228192", "revid": "200568", "url": "https://it.wikipedia.org/wiki?curid=228192", "title": "\u041d", "text": "La \u041d, in minuscolo \u043d, chiamata en, \u00e8 una lettera dell'alfabeto cirillico. Rappresenta la consonante nasale alveolare IPA . Ha la medesima forma della lettera dell'alfabeto latino H."}
{"id": "228195", "revid": "111373", "url": "https://it.wikipedia.org/wiki?curid=228195", "title": "Salenstein", "text": "Salenstein (toponimo tedesco) \u00e8 un comune svizzero di 1\u00a0285 abitanti del Canton Turgovia, nel distretto di Kreuzlingen.\nGeografia fisica.\nSalenstein si affaccia sul lago di Costanza (\"Untersee\").\nStoria.\nNel 1979 ha inglobato i comuni soppressi di Fruthwilen e Mannenbach.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (con Fruthwilen e Mannenbach):\nInfrastrutture e trasporti.\nSalenstein \u00e8 servito dalla stazione di Mannenbach-Salenstein sulla ferrovia Sciaffusa-Rorschach."}
{"id": "228198", "revid": "1543377", "url": "https://it.wikipedia.org/wiki?curid=228198", "title": "Slipstream (informatica)", "text": "In informatica il termine Slipstream indica il procedimento attraverso cui vengono integrate nuove caratteristiche (features) o patch all'interno del pacchetto di installazione di un software.\nUtilizzo del termine.\nUn uso di questo termine, piuttosto comune, \u00e8 quello di riferirsi al Slipstream dei Service Pack in Windows o in Microsoft Office. Oltre ai service pack, si possono integrare patch e plugin.\nBenefici.\nEffettuare lo Slipstream di un Service Pack porta benefici sia agli amministratori di Sistema che all'\"utente casalingo\" quando si \u00e8 alle prese con installazioni multiple oppure la reinstallazione dello stesso prodotto. Invece, di installare il sistema e successivamente tutti gli aggiornamenti disponibili, si pu\u00f2 eseguire tutto in un'unica operazione.\nL'operazione di slipstream non \u00e8 particolarmente complicata se si utilizzano tool di terze parti, anche freeware. L'uso degli strumenti messi a disposizione dei produttori, ad esempio Microsoft, \u00e8 invece generalmente pi\u00f9 complicato."}
{"id": "228199", "revid": "16953", "url": "https://it.wikipedia.org/wiki?curid=228199", "title": "Himalaia", "text": ""}
{"id": "228200", "revid": "466539", "url": "https://it.wikipedia.org/wiki?curid=228200", "title": "Ermatingen", "text": "Ermatingen (toponimo tedesco) \u00e8 un comune svizzero di 3\u00a0202 abitanti del Canton Turgovia, nel distretto di Kreuzlingen.\nGeografia fisica.\nErmatingen si affaccia sul lago di Costanza (\"Untersee\").\nStoria.\nNel 1975 ha inglobato il comune soppresso di Triboltingen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (con Triboltingen):\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nInfrastrutture e trasporti.\nErmatingen \u00e8 servito dall'omonima stazione sulla ferrovia Sciaffusa-Rorschach."}
{"id": "228207", "revid": "108432091", "url": "https://it.wikipedia.org/wiki?curid=228207", "title": "W\u00e4ldi", "text": "W\u00e4ldi (toponimo tedesco) \u00e8 un comune svizzero di 1\u00a0050 abitanti del Canton Turgovia, nel distretto di Kreuzlingen.\nStoria.\nNel 1995 ha inglobato i comuni soppressi di Engwilen, Lipperswil (che a sua volta nel 1812 aveva inglobato il comune soppresso di Hattenhausen-Hefenhausen) e Sonterswil.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (con Engwilen, Lipperswil e Sonterswil):\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "228208", "revid": "767487", "url": "https://it.wikipedia.org/wiki?curid=228208", "title": "Arthur Brown", "text": "Viene ricordato per le sue trasgressive performance dal vivo e per certi problemi con la legge dovuti alla sua attitudine provocatoria. Molti l'hanno definito anche l'ideatore del corpse paint, il quale venne adottato, poco dopo, da altri artisti che a lui si ispirarono molto, come Alice Cooper e Kiss. Il suo soprannome \u00e8 \"The God of Hellfire\" (Il Dio del Fuoco Infernale).\nBiografia.\nBrown frequent\u00f2 la \"London University\" e \"Reading University\", studiando filosofia e giurisprudenza. Allo stesso tempo scopr\u00ec di avere delle potenzialit\u00e0 canore e decise di dedicarsi alla musica. In quel periodo, entr\u00f2 in un gruppo di musica soul chiamato \"The Ramong Sound\", in seguito rinominato in \"The Foundations\". Tuttavia, Brown lasci\u00f2 la band dopo che questa firm\u00f2 un contratto con la PYE Records.\nNel 1967 forma i Crazy World che comprendono Vincent Crane (poi negli Atomic Rooster) e Carl Palmer (anche lui con Atomic Rooster e poi con Emerson, Lake &amp; Palmer). Grazie all'aiuto di Pete Townshend, Brown arriva alla sua prima incisione con l'album \"The Crazy World of Arthur Brown\", col singolo \"Fire\" che va in testa alle classifiche inglesi. Nelle performance live, Brown si fece notare per la sua presenza scenica scioccante per quei tempi; ad esempio le sue esibizioni con l'elmo infuocato mentre eseguiva \"Fire\" (il suo singolo pi\u00f9 noto) e il corpse paint facciale, che diverr\u00e0 uno standard per numerosi fautori dello shock rock che vennero dopo di lui. Tuttavia, Brown ebbe un inconveniente sul palco di Windsor (Regno Unito), in quanto del metanolo usato per far bruciare l'elmo gli cadde sulla testa. Due addetti alla security spensero le fiamme con della birra.\nDurante una tourn\u00e9e negli Stati Uniti, per problemi caratteriali soprattutto dovuti a Crane, che soffre di un forte stato depressivo, il gruppo si scioglie. Chiusa l'avventura con i Crazy World, il cantante mette in piedi un'altra formazione di breve durata per poi, negli anni settanta, dar vita ai Kingdom Come (da non confondersi con il pi\u00f9 recente gruppo hard rock omonimo). La musica non \u00e8 l'unico obiettivo del gruppo, ma anzi teatro, esperimenti elettronici e show allucinanti contribuiscono pi\u00f9 della musica stessa a creare intorno a loro un certo alone trasgressivo. A dimostrazione di ci\u00f2, basti dire che durante il Palermo Pop 70 Arthur Brown viene arrestato per atti osceni in luogo pubblico, in quanto il cantante si spogli\u00f2 sul palco.\nNel 1972 viene pubblicato \"Galactic Zoo Dossier\". Non gradendo per\u00f2 n\u00e9 il batterista in forza al gruppo n\u00e9 i successivi che si presentano, Brown decide di impiegare la batteria elettronica, tra i primi a farlo. Nel 1973 escono altri due album e poi i Kingdom Come si sciolgono. Brown proseguir\u00e0 come solista per il resto degli anni settanta e nei primi anni ottanta realizzando una manciata di album che spaziano tra vari stili musicali ma che non gli daranno gran fama. Da segnalare inoltre le sue collaborazioni con gli Alan Parsons Project e con Klaus Schulze.\nNel 1975 partecipa al film musicale \"Tommy\" diretto da Ken Russell nel ruolo di un prete nel corteo di Eric Clapton.\nNel 1997, Brown ri-registr\u00f2 \"Fire\" con i Die Krupps. Nel 1998 collabora con Bruce Dickinson, frontman degli Iron Maiden, nell'album The Chemical Wedding, in cui interviene a dare la voce in alcune parti narrate delle tracks. In tempi recenti, Arthur Brown \u00e8 stato ospite nei brani \"Sunray\" e \"A Letter to Robert\" tratti dal disco \"Take Me to Your Leader\" (2005) degli Hawkwind.\nFormazione Kingdom Come.\nGruppo piuttosto aperto, numerosi sono i musicisti passati nelle sue file.\nTra gli altri Rob Tatt, Dave Ambrose, Andy McCullock, Victor Peraino."}
{"id": "228209", "revid": "399", "url": "https://it.wikipedia.org/wiki?curid=228209", "title": "Musica indie", "text": ""}
{"id": "228210", "revid": "465169", "url": "https://it.wikipedia.org/wiki?curid=228210", "title": "Indie", "text": ""}
{"id": "228211", "revid": "2164271", "url": "https://it.wikipedia.org/wiki?curid=228211", "title": "Wish You Were Here (album Pink Floyd)", "text": "Wish You Were Here \u00e8 il nono album in studio del gruppo musicale britannico Pink Floyd, pubblicato nel 1975 dalla Harvest/EMI in Europa e, successivamente in Giappone e, dalla Columbia/Sony nel resto del mondo.\nComposti e provati dal vivo i brani durante le loro esibizioni in Europa, l'album fu registrato in varie sessioni agli Abbey Road Studios di Londra.\nL'album esplora i temi dell'assenza, della disillusione della band verso la cinica industria discografica, come rappresentato dalla copertina, e del declino mentale dell'ex membro della band Syd Barrett.\nL'album fu presentato a Knebworth nel luglio del 1975 e pubblicato nel settembre dello stesso anno. Fu un successo immediato tanto che la EMI non riusciva a stampare copie sufficienti per soddisfare la domanda. L'album raggiunse la prima posizione nella Billboard 200 per due settimane, nella Official Albums Chart, in Italia, nei Paesi Bassi per due settimane e Nuova Zelanda per tre settimane, la seconda in Austria e Norvegia e la quarta in Germania. I membri della band Richard Wright e David Gilmour dichiararono che \"Wish You Were Here\" \u00e8 il loro album dei Pink Floyd preferito.\nUna raffigurazione stilizzata della copertina di \"Wish You Were Here\" (due uomini che si stringono la mano in mezzo allo slargo di una fabbrica, mentre uno di essi va a fuoco), compare sulla copertina dell'album \"\" dei Radiohead. Tale disegno era gi\u00e0 presente all'interno del Cd di \"Ok Computer\". Anche nel videoclip \"Lonely Day\" dei System of a Down viene omaggiata la copertina dell'album.\nL'album, dopo un primo periodo di critiche contrastanti, fu acclamato dai critici e venne poi posizionato al 211\u00ba posto della lista \"The 500 Greatest Albums of All Time\" pubblicata dalla rivista musicale \"Rolling Stone\".\nDescrizione.\nAntefatto.\nNel corso del 1974, i Pink Floyd avevano scritto tre nuove composizioni, \"Raving and Drooling\", \"You Gotta Be Crazy\" e \"Shine On You Crazy Diamond\" che vennero suonate in una serie di concerti in Francia e Inghilterra che furono il loro primo tour dal 1973, in occasione dell'uscita di \"The Dark Side\". All'epoca la band non aveva mai assunto un responsabile dell'ufficio stampa e si era sempre tenuta alla larga da questa (il loro rapporto con i media non era buono anche in seguito a una critica sul nuovo materiale della band da parte di Nick Kent e Pete Erskine della rivista musicale \"NME\"). Il gruppo torn\u00f2 in studio nella prima settimana del 1975.\nConcetto.\nFu il secondo della loro carriera a essere un concept album, ideato e scritto interamente da Waters ed evoca il suo sentimento nel momento in cui la fraternit\u00e0 tra i membri della band, che si era fatta sentire in precedenza, era venuta a mancare. L'album comincia con la lunga suite, \"Shine On You Crazy Diamond\", che si apre con una parte strumentale di otto minuti e mezzo prima che cominci il cantato. Il pezzo \u00e8 un tributo all'ex membro della band Syd Barrett, il cui crollo nervoso indotto dalla sua tossicodipendenza lo costrinse a lasciare la band alcuni anni prima. Barrett \u00e8 ricordato con affetto in frasi come: \"\u00abRemember when you were young, you shone like the sun\u00bb\" (\"Ricorda quando eri giovane, splendevi come il sole\") e \"\u00abYou reached for the secret too soon, you cried for the moon\u00bb\" (\"Hai raggiunto il segreto troppo presto, hai chiesto l'impossibile\").\nL'album \u00e8 inoltre una critica all'industria musicale; \"Shine On\" sfuma senza soluzione di continuit\u00e0 in \"Welcome to the Machine\", che comincia con l'apertura di una porta automatica - descritta da Waters come \"simbolo di scoperta musicale e di progresso tradito dal mondo della musica, che \u00e8 pi\u00f9 interessato al successo e che si dimostra avido\". La canzone finisce con i rumori di una festa per simboleggiare \"la mancanza di contatti e sentimenti reali tra le persone\". \"Have a Cigar\" mostra il disprezzo verso i \"pezzi grossi\" dell'industria musicale; il testo contiene stereotipi usati ironicamente come: \"\u00abcan hardly count\u00bb\" (\"so a stento contare\"), \"\u00abthey call it riding the gravy train\u00bb\" (\"Lo chiamano aver trovato la cuccagna\") e \"\u00abOh, by the way, which one's Pink?\u00bb\" (\"Ah, a proposito, chi di voi \u00e8 Pink?\") - una domanda effettivamente posta alla band in pi\u00f9 di un'occasione agli inizi di carriera. \"Wish You Were Here\" contiene versi che non si riferiscono solo alla condizione di Barrett, ma anche alla bipartizione del carattere di Waters, come idealista, cos\u00ec come personalit\u00e0 dominante. L'album finisce con una ripresa di \"Shine On\" e con molte parti strumentali.\nRegistrazione.\nAlan Parsons era stato l'ingegnere del suoni per l'album precedente dei Pink Floyd, il celebrato \"The Dark Side of the Moon\", ma rifiut\u00f2 l'offerta di continuare a lavorare con il gruppo, per cominciare un suo personale progetto discografico, The Alan Parsons Project. Il gruppo aveva gi\u00e0 lavorato con l'ingegnere del suono Brian Humphries alla registrazione della colonna sonora del film \"More\", registrata nei Pye Studios, e successivamente ancora nel 1974, quando egli sostitu\u00ec un ingegnere poco esperto assunto a breve termine dalla EMI. Egli si rivel\u00f2, comunque, la scelta naturale per lavorare al nuovo materiale della band, anche se la sua inesperienza come tecnico dei Pink Floyd caus\u00f2 qualche difficolt\u00e0 iniziale. In una occasione, Humphries rovin\u00f2 inavvertitamente la traccia strumentale base di \"Shine On\", un pezzo che Waters e Mason avevano passato molte ore a perfezionare, con vari effetti eco. L'intera traccia dovette essere ri-registrata.\nLavorando nello Studio 3, il gruppo trov\u00f2 difficile all'inizio scegliere il materiale per il nuovo lavoro, specialmente dopo che il successo enorme riscosso da \"The Dark Side of the Moon\" li aveva lasciati \"prosciugati\" artisticamente ed emozionalmente come da loro dichiarato in seguito. Richard Wright descrisse queste prime sessioni come un \"periodo difficile\", e Roger Waters le defin\u00ec \"complicate\". Il batterista Nick Mason trov\u00f2 molto noioso il lungo processo di registrazione multi-traccia, e David Gilmour era maggiormente interessato al miglioramento del materiale gi\u00e0 esistente. Egli inoltre si sentiva incredibilmente frustrato dal comportamento di Mason, il cui matrimonio stava andando a rotoli, e che, afflitto da apatia e malessere, rifletteva i suoi problemi personali sul lavoro in studio con il gruppo.\nTuttavia, dopo alcune settimane, Waters inizi\u00f2 ad abbozzare l'idea per un nuovo concept. Le tre nuove composizioni provate durante il tour del 1974 (\"Raving and Drooling\", \"You Gotta Be Crazy\", e \"Shine On You Crazy Diamond\") furono il punto di partenza per la stesura del nuovo album, e la suite \"Shine On You Crazy Diamond\" sembr\u00f2 la scelta perfetta come punto focale dell'opera. Essa era uno strumentale di circa venti minuti di durata simile a \"Echoes\", e il riff di quattro note ideato da Gilmour posto all'inizio del brano, fece venire in mente a Waters l'immagine spettrale dell'ex leader della band, Syd Barrett, apparentemente scomparso nell'anonimato da qualche anno. Waters voleva dividere \"Shine On You Crazy Diamond\" in due parti, inserendo in mezzo due nuove canzoni da lui scritte. Gilmour non era d'accordo con l'idea, ma cedette dopo una votazione che lo vide sconfitto per tre a uno. \"Welcome to the Machine\" e \"Have a Cigar\" erano attacchi neanche troppo velati al mondo del music business, e la loro tematica ben si sposava con il testo di \"Shine On\" cos\u00ec da fornire adeguato accompagnamento alla storia dell'ascesa e declino di Barrett. \"Raving and Drooling\" e \"You Gotta Be Crazy\" non trovarono spazio sul nuovo concept album, e furono accantonate fino al successivo album del gruppo del 1977, \"Animals\".\nLe sessioni iniziali furono un processo difficile e faticoso, ma il bassista Roger Waters ebbe l'idea di dividere la suite \"Shine On You Crazy Diamond\" in due parti, per poi unire ogni met\u00e0 con tre nuove composizioni. Durante le registrazioni del brano, l'ex membro del gruppo si present\u00f2 negli studi il 5 giugno 1975, ma non venne inizialmente riconosciuto poich\u00e9 era molto ingrassato e aveva cambiato totalmente aspetto. Come per l'album precedente, \"The Dark Side of the Moon\", la band fece uso di effetti sonori e di sintetizzatori. Roy Harper collabor\u00f2 come cantante in \"Have a Cigar\".\nCome in \"The Dark Side of the Moon\", Richard Wright fece ampio uso di sintetizzatori come l'EMS VCS 3 (in \"Welcome to the Machine\"), addolciti per\u00f2 dai soffici arpeggi di chitarra di Gilmour e dalle percussioni suonate da Mason. L'inizio di \"Shine On\" contiene tracce di una precedente registrazione di studio lasciata incompiuta per l'abortito progetto \"Household Objects\". Bicchieri da vino erano stati riempiti con differenti quantit\u00e0 di liquidi, e poi \"suonati\" passando un dito bagnato sui bordi degli stessi. Queste incisioni furono quindi sovraincise e riutilizzate per la prima parte di \"Shine On You Crazy Diamond\".\nIl violinista jazz St\u00e9phane Grappelli e il violinista classico Yehudi Menuhin stavano registrando nello studio attiguo a quello dei Pink Floyd, e Richard Wright li invit\u00f2 a partecipare ad un pezzo del nuovo album. Menuhin osserv\u00f2 quindi Grappelli mentre suonava un assolo nella canzone \"Wish You Were Here\"; tuttavia, il gruppo decise di non utilizzare il suo contributo e, fino al 2011 quando riemerse sulla ristampa \"Experience Edition\" del disco, la versione con Grappelli venne ritenuta persa. In realt\u00e0 non tutto il contributo del violinista non venne utilizzato all'epoca, in quanto parte di esso venne mantenuto anche se mixato bassissimo e quasi inudibile, tanto che non venne inserito nessun credito contributivo a lui intestato, perch\u00e9 la band aveva paura, cos\u00ec facendo, di insultare Grappelli. \u00c8 noto che il musicista venne comunque pagato 300 sterline per il suo contributo. Inoltre, altro musicista aggiunto fu Dick Parry, che suon\u00f2 il sassofono in \"Shine On You Crazy Diamond\". L'introduzione di \"Wish You Were Here\" venne registrata dall'autoradio della macchina di Gilmour, con la manopola spostata tra varie stazioni radio (il brano di musica classica che si sente ad un certo punto \u00e8 il finale della Sinfonia n. 4 di \u010cajkovskij).\nLe sessioni di registrazione furono interrotte due volte a causa degli impegni della band per la tourn\u00e9e negli Stati Uniti (la prima volta in aprile e la seconda nel giugno 1975), e le ultime sedute, svoltesi dopo l'esibizione del gruppo a Knebworth, si rivelarono molto travagliate per Waters. Egli non riusc\u00ec a registrare la traccia vocale per il brano \"Have a Cigar\", nonostante diversi tentativi effettuati. I suoi problemi derivarono in parte dal suo limitato spettro canoro, ma anche dallo stress al quale la sua voce era stata sottoposta durante l'incisione del cantato in \"Shine On\", anch'essa composta in una tonalit\u00e0 particolarmente alta per Waters. Venne quindi chiesto a Gilmour di cantare al suo posto nella traccia, ma egli si rifiut\u00f2, a causa del testo particolarmente polemico del brano, e si dovette ricorrere al collega ed amico della band Roy Harper, che accett\u00f2 di cantare. Harper stava incidendo il proprio album in un altro studio di Abbey Road, e Gilmour aveva precedentemente partecipato al suo disco con qualche parte di chitarra. In seguito Waters si pent\u00ec della decisione presa, perch\u00e9 anche se giudicava favorevolmente la prova canora di Harper, credeva che una voce \"estranea al gruppo\" avesse fatto perdere la tipica atmosfera di un album dei Pink Floyd.\nL'incontro con Syd Barrett.\nDurante la registrazione dell'album, il 5 giugno 1975, mentre si stava completando il missaggio finale di \"Shine On You Crazy Diamond\", un uomo sovrappeso con la testa e le sopracciglia completamente rasate a zero, con in mano una busta di plastica della spesa, entr\u00f2 nella stanza. Waters, che stava lavorando nello studio, inizialmente non lo riconobbe, mentre Wright inizialmente pens\u00f2 si trattasse di un amico di Waters o di un tecnico della EMI, ma presto si rese conto che si trattava di un irriconoscibile Syd Barrett. Anche Gilmour inizialmente pens\u00f2 a un membro dello staff della EMI prima di accorgersi che si trattava del vecchio amico, e Mason rest\u00f2 inorridito quando Gilmour gli disse chi era quell'individuo dall'aspetto tanto bizzarro. Waters scoppi\u00f2 in lacrime alla vista di come si era ridotto l'ex compagno di band, al quale Andrew King chiese come avesse fatto a mettere su cos\u00ec tanto peso. Barrett rispose semplicemente che aveva a casa un grosso frigorifero pieno di carne di maiale e che mangiava molte costolette. Egli menzion\u00f2 anche il fatto che era pronto a dare il proprio contributo al disco suonando delle parti di chitarra, ma quando ascolt\u00f2 il mix di \"Shine On\" non si mostr\u00f2 entusiasta della canzone, definendola \"un po' datata\". Dopo aver presenziato al ricevimento nuziale di David Gilmour, Barrett se ne and\u00f2 senza salutare. Nessuno degli altri membri del gruppo lo avrebbe mai pi\u00f9 rivisto. dove Wright suona un accenno della \"See Emily Play\" di Barrett a malapena udibile sull'album.\nCopertina e packaging.\nThorgerson aveva accompagnato la band durante il tour del 1974 e aveva riflettuto sui testi dei vari brani, arrivando alla conclusione che le canzoni erano tutte, in generale, collegate alla \"tematica dell'assenza\", piuttosto che alla malattia di Barrett. Questo tema si riflett\u00e9 nell'idea per la copertina dell'album. Thorgerson not\u00f2 che l'LP \"Country Life\" dei Roxy Music era uscito coperto da un cellophane verde per censurare la copertina originale che ritraeva due ragazze discinte, e pens\u00f2 di replicare l'idea della \"busta\" per \"Wish You Were Here\", questa volta utilizzandone una di colore nero opaco. La copertina dell'album venne quindi ricoperta con un imballaggio nero opaco e un disegno centrale ideato ispirato ai brani \"Welcome to the Machine\" e \"Have a Cigar\" che suggerirono l'utilizzo della stretta di mano tra due robot e George Hardie disegn\u00f2 l'adesivo da porsi sulla cover esterna. La copertina vera e propria dell'album venne invece ispirata dall'idea che le persone tendono a nascondere i propri reali sentimenti, per paura di rimanere \"scottati\", e si concretizz\u00f2 nell'immagine dei due uomini d'affari che si stringono la mano mentre uno di loro ha preso fuoco. Restare scottato o bruciarsi (in originale \"getting burned\") era anche un modo di dire di uso comune nell'ambito dell'industria discografica, spesso utilizzato per artisti che avevano ottenuto grossi insuccessi. Per la foto furono impiegati due stuntmen (Ronnie Rondell &amp; Danny Rogers). La fotografia fu scattata ai Warner Bros. Studios di Los Angeles. Inizialmente, quel giorno il vento soffi\u00f2 nella direzione sbagliata e le fiamme arrivarono fino a lambire il volto di Rondell, bruciandogli i baffi. I due stuntmen cambiarono posizione e la foto venne scattata con successo.\nIl retro di copertina mostra un rappresentante commerciale senza volto denominato \"Floyd Salesman\", che, nelle parole di Thorgerson, \"vende la propria anima nel deserto\" (il deserto di Yuma in California). L'assenza di polsi e caviglie segnala la sua presenza come mero involucro, un \"vestito vuoto\". Le foto presenti all'interno dell'LP mostrano un velo ondeggiante in un ventoso boschetto del Norfolk e un nuotatore che si tuffa in un lago senza provocare il minimo movimento nell'acqua. La scelta di coprire l'elaborato artwork di copertina dell'album con una busta di plastica nera non venne ben accolta dall'etichetta statunitense dei Pink Floyd, Columbia Records, che cerc\u00f2 di farla modificare, ma senza successo.\nPubblicazione e accoglienza.\nL'album venne pubblicato il 12 settembre 1975 in Gran Bretagna, e il giorno successivo negli Stati Uniti. Nel Regno Unito, con prenotazioni di 250.000 copie in pre-ordine, l'album debutt\u00f2 direttamente in vetta alla classifica. Anche in America sal\u00ec in prima posizione nel corso della seconda settimana di uscita con prevendite di circa 900.000 copie. Dal punto di vista critico, il disco ricevette inizialmente giudizi contrastanti:\nRobert Christgau, tuttavia, riteneva l'album molto buono, e scrisse: \"[\u2026] la musica non \u00e8 soltanto semplice, immediata ed affascinante, con i sintetizzatori impiegati in larga parte per le tessiture strumentali e i break di chitarra come commento, ma inoltre possiede parte della dignit\u00e0 sinfonica che \"The Dark Side of the Moon\" simulava cos\u00ec bene\". Successivamente egli scrisse: \"Il mio album preferito dei Pink Floyd \u00e8 sempre stato \"Wish You Were Here\", e sapete perch\u00e9? Perch\u00e9 ha un'anima, ecco perch\u00e9, \u00e8 il lamento di Roger Waters per Syd, non proprio il mio ideale di eroe tragico ma poich\u00e9 \u00e8 quello di Roger, ci\u00f2 non ha nessuna importanza\". In contrasto, \"Melody Maker\", non si dimostr\u00f2 entusiasta dell'opera: \"Da qualsiasi punto ci si avvicini ad esso, \"Wish You Were Here\" suona insincero nei suoi intenti e dimostra una tragica mancanza di immaginazione sotto tutti gli aspetti\". Le recensioni moderne sono invece in larga parte positive, e nel 2012, \"Wish You Were Here\" venne votato al 211\u00ba posto nella classifica di \"Rolling Stone\" dei migliori 500 album di sempre. Nel 1998, i lettori della rivista \"Q\" votarono \"Wish You Were Here\" alla posizione numero 34 nella classifica dei migliori album di tutti i tempi. Nel 2000, sempre sulla stessa rivista, l'album venne posizionato al numero 43 nella lista dei migliori 100 album britannici di sempre. Nel 2007, la stazione radio tedesca WDR 2, chiese ai propri ascoltatori di votare i migliori 200 album di sempre. \"Wish You Were Here\" si piazz\u00f2 alla prima posizione. Nel 2004 \"Wish You Were Here\" \u00e8 stato inserito alla posizione numero 36 da Pitchfork nella lista dei \"Top 100 albums of the 1970s\" da loro redatta. IGN classific\u00f2 \"Wish You Were Here\" come ottavo miglior disco classic rock di sempre. Le vendite ad oggi, ammontano (tra riedizioni e copie digitali) a pi\u00f9 di 20 milioni di copie.\nNel giugno del 2015 \"Rolling Stone\" ha collocato l'album alla quarta posizione dei 50 migliori album progressive di tutti i tempi.\nTour promozionale.\nNon fu intrapreso alcun tour ufficiale per questo album. Successivamente l'album fu suonato per intero nella seconda parte dei concerti del tour promozionale di \"Animals\".\nTracce.\nTesti di Waters.\nImmersion edition.\nNel 2011 \u00e8 uscita una nuova edizione del disco che contiene 2 CD audio, 2 DVD, e un Blu-ray pi\u00f9 un libro di 40 pagine e materiale bonus.\nIl primo disco \u00e8 l'album originale rimasterizzato."}
{"id": "228212", "revid": "123660086", "url": "https://it.wikipedia.org/wiki?curid=228212", "title": "Indie rock", "text": "L'indie rock \u00e8 un genere musicale di alternative rock nato nel Regno Unito e negli Stati Uniti alla fine degli anni ottanta e diffusosi, soprattutto a partire dagli anni 2000, anche in diversi altri Paesi in cui si \u00e8 sviluppato un panorama autoctono fatto di band con discreta popolarit\u00e0 nazionale ma, a parte alcuni casi, praticamente sconosciute al di fuori dei loro confini.\nIn modo generico, viene usato come termine per descrivere l'indipendenza di certa musica dalle grandi etichette discografiche commerciali.\nL'origine del termine.\nIl termine indie \u00e8 un neologismo inglese derivato dalla contrazione del termine \"independent\" (indipendente), riferito ad un genere di musica (quella, appunto, delle etichette discografiche \"indipendenti\") caratterizzato da un diverso approccio rispetto alle modalit\u00e0 di produzione della stessa che, quantomeno in origine, era generalmente contrapposto a quelle utilizzate nella musica pop di massa (o \"mainstream\") prodotto e distribuito dalle grandi case discografiche.\nLa particolarit\u00e0 dei gruppi e degli autori \"indie rock\" risiedeva originariamente soprattutto nell'approccio per lo pi\u00f9 autonomo, del tipo \"fai-da-te\" (DIY, \"do it yourself\") e che li portava spesso a fare tutto per conto proprio sia nella fase di registrazione, ma anche nella pubblicazione e nella distribuzione, fino all'organizzazione dei propri concerti. Artisti che, al successo delle classifiche, perlopi\u00f9 preferivano una posizione pi\u00f9 autonoma rispetto al mantenimento del pieno controllo sulla loro musica e alle scelte che ne conseguivano, preferendo etichette discografiche indipendenti e relativamente low-budget (o addirittura autoproducendosi). sebbene alcune di queste etichette indipendenti avessero accordi di distribuzione con le grandi \"major\", operavano comunque in modo da far conservare ai loro artisti una propria autonomia, lasciandoli liberi di esplorare suoni, strade e tematiche spesso invise al grande pubblico.\nQuando per\u00f2, a met\u00e0 degli anni novanta, l'inaspettato exploit del grunge negli Stati Uniti e del britpop nel Regno Unito rese possibile il successo commerciale di alcune band fino ad allora sconosciute al grande pubblico, il termine \"indie rock\" cominci\u00f2 progressivamente a perdere quella valenza originaria di \"musica alternativa\" e, anche a seguito di quei grandi cambiamenti nel settore della musica dovuti soprattutto (negli anni 2000) alla crescente importanza di internet, venne poi ridotta a mero termine identificativo di genere musicale.\nAnni '80: la nascita.\nRegno Unito.\nNel Regno Unito, la nascita di una prima scena musicale indie pu\u00f2 essere ricondotta alla pubblicazione di una tape-compilation intitolata \"C86\" e distribuita nel 1986 dalla rivista musicale NME, con all'interno gruppi come Primal Scream, The Pastels, The Wedding Present e altre band.\nBob Stanley, giornalista del Melody Maker e membro fondatore della pop band \"Saint Etienne\", in una sua intervista defin\u00ec il \"C86\" \"l'inizio della musica indie...a met\u00e0 degli anni '80 l'etica del DIY e qualsiasi atteggiamento punk residuo erano limitate in sacche isolate in tutto il paese. La compilation C86 e i concerti li ha riuniti in un'esplosione di nuovi gruppi.\"\nDa quella uscita, infatti, il termine \"C86\" rapidamente evolse in una scorciatoia per indicare la nascente scena indie pop britannica caratterizzata da un sound fatto di chitarre melodiche e brani dalle strutture tipiche del power pop e che fu di grande influenza sullo sviluppo dell'intera scena \"indie\" inglese rintracciabile nel lavoro di etichette come la Postcard Records e di altre labels significative quali Creation, \"Subway\" e Sarah Records e di band come The Smiths, The Stone Roses, Jesus &amp; Mary Chain o nel dream-pop dei Cocteau Twins la cui musica influenz\u00f2 il movimento shoegaze di fine anni '80.\nLo shoegaze, chiamato cos\u00ec per la tendenza dei membri della band a (metaforicamente) guardare i loro piedi e i pedali degli effetti per la chitarra sul palco, piuttosto che interagire con il pubblico, di gruppi come My Bloody Valentine, Slowdive e Ride presenta un \"wash of sound\" (citando il \"wall of sound\") che oscurava le parti vocali e melodiche con lunghi riff, distorsioni e feedback.\nAltro movimento importante \u00e8 quello che alla fine degli anni 80 alimenta la scena Madchester e che gira intorno alla \"Hacienda\", un club di Manchester di propriet\u00e0 dei New Order e della Factory Records. Gruppi come Happy Mondays e Stone Roses che osarono mischiando generi all'apparenza lontani tra di loro come i ritmi acid della house con il northern soul, il funk e il pop melodico chitarristico dando luogo a un sound molto particolare e che, qualche anno dopo, influenz\u00f2 il movimento Britpop di inizio anni 90.\nStati Uniti.\nNegli Stati Uniti, verso la met\u00e0 degli anni ottanta, il termine \"indie\" cominci\u00f2 a essere usato per descrivere la musica della scena hardcore e soprattutto quella prodotta da etichette discografiche Post-punk che utilizzavano perlopi\u00f9 il circuito delle radio universitarie (college rock) per la loro promozione. Band che in generale si ponevano in contrapposizione al \"mainstream\" synthpop dominante dei primi anni ottanta. Nomi come Pixies, H\u00fcsker D\u00fc, Minutemen, Meat Puppets, Dinosaur Jr. e The Replacements che erano portatori di un suono pi\u00f9 abrasivo e dissonante rispetto al punk 77, o addirittura con una matrice noise rock sottolineata da voce distorta, chitarre elettriche graffianti e basso e batteria potenti, di band quali Sonic Youth, Swans, Big Black e Butthole Surfers.\nLa strada intrapresa da questo nugolo di artisti fu diretta conseguenza della nascita di un certo numero di etichette discografiche indipendenti che videro la luce proprio in quegli anni. Tra questi, la Dischord Records fondata nel 1980 a Washington, la Sub Pop Records nata nel 1986 a Seattle, la Matador Records di New York City nata nel 1989 e la Touch and Go Records di Chicago nata come fanzine nel 1979 e che ha cominciato a pubblicare nel 1980. Alternative Tentacles.\nAnni '90: la svolta.\nStati Uniti.\nGli anni 1990 portano grandi cambiamenti alla scena alternative rock statunitense: il grunge di gruppi come Alice in Chains, Nirvana, Pearl Jam e Soundgarden come anche il punk revival di band come Green Day e The Offspring diventa musica da classifica, raggiungendo un grande successo commerciale e attraendo cos\u00ec maggiori investimenti da parte delle grandi case discografiche.\nCome risultato di questi cambiamenti, il termine \"alternative\", perde il suo significato originale legato ai movimenti contro-culturali e comincia a fare riferimento ad una nuova forma di musica pi\u00f9 leggera che ora pu\u00f2 raggiungere il successo \"mainstream\" e il termine \"Indie Rock\" viene cos\u00ec utilizzato solo esclusivamente per riferirsi a band \"underground\" come Guided by Voices, Pavement, The Grifters o i Sebadoh di Lou Barlow.\nLa fine del decennio vede svilupparsi tutta una serie di sotto-generi e di stili correlati come l'indie pop, il lo-fi (in cui le tecniche di registrazione evitavano raffinatezze in favore di un pi\u00f9 genuino DIY), il noise pop, l'emo (nato con la scena hardcore punk negli anni 1980 con band come Fugazi e che poi ha guadagnato popolarit\u00e0 con band quali Sunny Day Real Estate, The Promise Ring, The Get Up Kids che importarono un sound pi\u00f9 melodico all'interno del genere), lo Slowcore (dove il dolore e la sofferenza passa attraverso l'uso melodico di strumenti acustici ed elettronici nella musica di band come American Music Club e Red House Painters) e il post-rock (uno stile sperimentale influenzato dal jazz e dalla musica elettronica, introdotta da band quali Slint, Bastro e Bark Psychosis e ripreso da altre quali Tortoise, Stereolab, Rachels, June of 44), con le sue varianti space rock (che guarda indietro alle radici progressive rock e al minimalismo di Spaceman 3, Spectrum e Spiritualized e che pi\u00f9 tardi sforner\u00e0 gruppi tra cui Flying Saucer Attack, Godspeed You Black Emperor! e Quickspace) e math rock.\nRegno Unito.\nNegli stessi anni 1990 anche in Inghilterra furono numerose le band che portarono grandi cambiamenti alla scena alternative rock inglese: gi\u00e0 dalla fine degli anni ottanta, gruppi come i The Smiths e gli Stone Roses influenzarono i movimenti degli anni novanta dello shoegazing e del britpop. Per quest'ultimo genere, sono fondamentali gruppo come i Blur e gli Oasis. I secondi riuscirono a portare la loro musica di fronte al grande pubblico, raggiungendo il culmine nel 1996 a Knebworth Park, dove si esibirono davanti a 250000 persone.\nAnni 2000: l'esplosione.\nIl cambiamento dell'industria musicale a causa del calo record nelle vendite discografiche, la crescita di nuove tecnologie digitali e un maggiore uso della rete come strumento di promozione della musica hanno fatto s\u00ec che, nel nuovo decennio, una nuova ondata di band \"indie rock\" raggiungesse il successo popolare.\nL'uso diffuso del termine \"indie\" allargato anche ad altre forme di cultura pop, ha portato un certo numero di commentatori a suggerire il fatto che l\"'indie-rock\" avesse cessato di essere un termine significativo, cos\u00ec come lo si intendeva nei due decenni passati. Wendy Fonarow, un professore di antropologia e autore del libro \"Empire of Dirt: The Aesthetics and Rituals of British Indie Culture\", afferma ad esempio che questo cambiamento si \u00e8 verificato perch\u00e9, a cavallo del secolo, band indie nordamericane hanno cominciato ad essere influenzate dalla musica indie britannica che, tramite Internet, venivano pubblicate in supporti e siti web (quali Pitchfork) di musica online immediatamente disponibili per gli utenti."}
{"id": "228214", "revid": "111373", "url": "https://it.wikipedia.org/wiki?curid=228214", "title": "Eschenz", "text": "Eschenz (toponimo tedesco) \u00e8 un comune svizzero di 1\u00a0721 abitanti del Canton Turgovia, nel distretto di Frauenfeld.\nGeografia fisica.\nEschenz si affaccia sul lago di Costanza (\"Untersee\"); il territorio comunale comprende anche l'isola Werd.\nStoria.\nDal suo territorio nel 1851 furono scorporate la localit\u00e0 di H\u00fcttwilen, Nussbaumen e Uerschhausen, divenute comuni autonomi\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (fino al 1831 con H\u00fcttwilen):\nAmministrazione.\nFino al 2010 ha fatto parte del distretto di Steckborn. Ogni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nInfrastrutture e trasporti.\nEschenz \u00e8 servito dall'omonima stazione sulla ferrovia Sciaffusa-Rorschach."}
{"id": "228215", "revid": "3732", "url": "https://it.wikipedia.org/wiki?curid=228215", "title": "Il Politecnico", "text": ""}
{"id": "228216", "revid": "287204", "url": "https://it.wikipedia.org/wiki?curid=228216", "title": "Subaru (rivista)", "text": "Subaru (\u6634\u30fb\u30b9\u30d0\u30eb, \"Le Pleiadi\") \u00e8 una rivista letteraria giapponese pubblicata a T\u014dky\u014d tra il gennaio del 1909 e il dicembre del 1913.\nFu fondata poco dopo la chiusura di un'altra importante rivista letteraria, My\u014dj\u014d (\"Venere\"), da un gruppo di intellettuali di cui facevano parte i poeti Ishikawa Takuboku, Kinoshita Mokutar\u014d e Yoshii Isamu.\nIn seguito vi collaborarono anche Mori \u014cgai, Yosano Tekkan, Yosano Akiko e Ueda Bin. In particolare \u014cgai vi pubblic\u00f2 a puntate il suo romanzo \"Vita Sexualis\" e il racconto lungo \"Gan\" (\"L'oca selvatica\").\nGrazie anche ai contributi di questi autori, la rivista \u00e8 stata spesso associata al movimento romantico giapponese, attivo nell'ultima parte del periodo Meiji. Essa inoltre si caratterizzava per l'opposizione alle poetiche naturaliste in auge in quel periodo nel romanzo, propugnate tra gli altri dagli scrittori della rivista \"Waseda bungaku\".\nGli intellettuali legati a \"Subaru\" sono talvolta designati come \"Subaru-ha\" \u30b9\u30d0\u30eb\u6d3e (\"Scuola di \"Subaru\"\")."}
{"id": "228218", "revid": "1699816", "url": "https://it.wikipedia.org/wiki?curid=228218", "title": "Subaru (disambigua)", "text": ""}
{"id": "228219", "revid": "1226", "url": "https://it.wikipedia.org/wiki?curid=228219", "title": "Wish you were here", "text": ""}
{"id": "228220", "revid": "1305772", "url": "https://it.wikipedia.org/wiki?curid=228220", "title": "Whig (disambigua)", "text": ""}
{"id": "228223", "revid": "716642", "url": "https://it.wikipedia.org/wiki?curid=228223", "title": "Sport-Verein Werder von 1899", "text": "Lo Sport-Verein Werder von 1899 e.V., meglio noto come Werder Brema, \u00e8 una societ\u00e0 calcistica tedesca con sede a Brema. Nella stagione 2021-22 milita nella Zweite Bundesliga, la seconda serie del calcio tedesco. \nAssieme al \u00e8 la squadra che ha disputato il maggior numero di stagioni in Bundesliga (57). Dal 1924 disputa le partite interne al Weserstadion, impianto da 42 500 posti.\nIl club venne fondato il 4 febbraio 1899 con il nome di \"Fu\u00dfballverein Werder\" da un gruppo di studenti sedicenni che vinse un corposo premio sportivo. Il nome deriva dalla parola dialettale, tra l'altro poco utilizzata, \"Werder\", che tradotta in italiano vuol dire \"isolotto sul fiume\", con riferimento al campo in cui giocarono per la prima volta i ragazzi, che era situato in un isolotto sul fiume Weser.\nNella propria bacheca vanta 4 titoli tedeschi, 6 Coppe di Germania, 3 Supercoppe di Germania e 1 Coppa di Lega tedesca in ambito nazionale, mentre in campo continentale ha vinto una Coppa delle Coppe e una Coppa Intertoto.\nVive un'accesa rivalit\u00e0 con l', contro cui disputa il \"Nordderby\" (derby del nord) del calcio tedesco, che nel 2021-2022 si disputa per la prima volta in Zweite Bundesliga.\nStoria.\nDalla nascita al 1981.\nIl club viene fondato il 4 febbraio 1899 con il nome di \"Fu\u00dfballverein Werder\", iniziando subito a giocare in diversi tornei locali. Dopo la fine della prima guerra mondiale inizia ad incorporare anche altri sport, cos\u00ec nel 1920 viene rinominato in \"Sport-Verein Werder Bremen\"; intanto ha gi\u00e0 iniziato a giocare nel Weserstadion.\nNel 1933 la Germania nazista riorganizza il calcio tedesco: il Werder si ritrova a giocare nella Gauliga Niedersachsen vincendola per tre volte, nel 1934, nel 1936 e nel 1937. Con lo scoppio della seconda guerra mondiale la \"Niedersachsen\" viene successivamente frazionata, e i \"biancoverdi\" riportano qui un'altra vittoria nel 1942: in questo caso riescono per\u00f2 ad arrivare ai quarti di finale della fase nazionale, dove sono sconfitti dal . Militano in squadra anche Hans Tibulski e Matthias Heidemann, quest'ultimo il primo giocatore del club ad essere convocato nella Nazionale.\nNel dopoguerra la Germania si ritrova occupata: il 10 novembre 1945 il club viene sciolto, per poi venire rifondato l'anno seguente come \"SV Gr\u00fcn-Wei\u00df 1899 Bremen\". Una nuova riformadel calcio tedesco porta i biancoverdi a giocare nell'Oberliga Nord: questo torneo viene quasi sempre vinto dai rivali dell', ma il werder si consola con la vittoria della DFB-Pokal 1960-1961, a cui fa seguito il raggiungimento dei quarti nella Coppa delle Coppe 1961-1962. In questo periodo, in cui molti tesserati del Werder lavorano anche in una fabbrica di tabacco, sono in rosa anche Sepp Piontek e Arnold Sch\u00fctz.\nLe buone prestazioni nella \"Nord\" permettono comunque ai \"biancoverdi\" di essere uno dei membri fondatori della nascente Bundesliga. Il primo gol nel nuovo torneo viene proprio segnato al Weserstadion, anche se \u00e8 contro il Werder: \u00e8 di Timo Konietzka del nella giornata inaugurale dell'edizione 1963-1964. Il titolo arriva gi\u00e0 l'anno successivo, con Willi Multhaup in panchina e con Horst-Dieter H\u00f6ttges, Max Lorenz e Walter Nachtwey in campo. Non \u00e8 tuttavia particolarmente fortunata l'avventura nella successiva Coppa dei Campioni, che termina agli ottavi; in campionato si registra invece un buon quarto posto.\nLe cose cambiano per\u00f2 presto, ma in peggio: negli anni che seguono non vengono infatti raggiunti risultati di rilievo, a parte un secondo posto nel 1968. Emblematica \u00e8 poi la stagione 1971-1972: viene abbandonata la classica casacca biancoverde in favore di una a strisce verticali bianche e rosse, inoltre vengono ingaggiati anche Willi Neuberger, Herbert Laumen e Werner Weist. Girano anche nomi importanti di possibili acquisti, tuttavia la squadra si classifica in undicesima posizione.\nIl Werder retrocede infine al termine di questo periodo, nel 1980.\nL'era Rehhagel (1981-1995).\nIl club esordisce cos\u00ec nella 2. Fu\u00dfball-Bundesliga nella stagione 1980-1981 con Kuno Kl\u00f6tzer in panchina. Viene tuttavia sostituito ad inizio aprile da Otto Rehhagel per motivi di salute e, grazie anche ai ventinove gol di Erwin Kostedde, i biancoverdi tornano prontamente in massima divisione. Il tecnico inizia cos\u00ec a guidare un gruppo nel quale passano nel tempo, tra gli altri, Rudi V\u00f6ller, Norbert Meier, Frank Ordenewitz, Thomas Schaaf, Jonny Otten, Benno M\u00f6hlmann, Manfred Burgsm\u00fcller, Frank Neubarth e Dieter Burdenski, e comincia ad invertire la rotta: arriva subito un quinto posto nel 1982, mentre l'anno successivo, nel 1985 e nel 1986 vengono ottenuti altrettanti secondi posto. Tranne che nel secondo caso, per\u00f2, i biancoverdi arrivano sempre a pari punti con il club campione, prima l' e poi : sono sfavoriti solo da una differenza reti peggiore. Questi e altri buoni piazzamenti fanno s\u00ec che i tedeschi partecipino costantemente alla Coppa UEFA, nella quale non fanno comunque mai molta strada.\nLa svolta arriva per\u00f2 nella stagione 1987-1988, che vede i biancoverdi conquistare il secondo titolo. Il Werder \u00e8 comunque anche autore di un buon cammino in Coppa UEFA: qui, dopo aver eliminato anche il , viene sconfitto dal in semifinale. L'annata successiva si apre con la vittoria della Supercoppa di Germania, poi i tedeschi partecipano alla Coppa dei Campioni: sono per\u00f2 eliminati nei quarti dai futuri campioni del di Arrigo Sacchi. Un'altra buona prova in campo continentale si registra nella Coppa UEFA 1989-1990: dopo aver battuto nettamente anche il di Diego Armando Maradona campione in carica, il Werder giunge nuovamente in semifinale: ad avere la meglio, solo grazie alla regola dei gol fuori casa, \u00e8 per\u00f2 la .\nIl club torna a sollevare un trofeo nella stagione 1990-1991, la Coppa di Germania: dopo due finali consecutive perse, questa volta ad essere battuto \u00e8 il . I tedeschi partecipano cos\u00ec alla Coppa delle Coppe, ed arrivano a giocare la finale di Lisbona. Questa si disputa contro il di Ars\u00e8ne Wenger: i francesi, nelle cui fila figura anche il futuro Pallone d'oro George Weah, vengono battuti per 2-0 grazie alle reti di Klaus Allofs e Wynton Rufer. Persa poi la Supercoppa UEFA contro il , i biancoverdi, nei quali militano anche Mario Basler e Andreas Herzog, conquistano per\u00f2 il terzo titolo. Il Werder \u00e8 successivamente la prima squadra tedesca ad accedere fase a gruppi della nuova Champions League.\nNel 1995, dopo quattoridici anni e dopo essere finito solo un punto dietro i campioni del nella Bundesliga 1994-1995, Rehhagel lascia il club.\nQuadriennio travagliato (1995-1999).\nLa sostituzione del tecnico \u00e8 molto travagliata: nelle successive quattro stagioni si avvicendano in panchina altrettanti allenatori, ma il club non riesce ad ottenere risultati di rilievo.\nL'era Schaaf (1999-2013).\nUn'altra svolta avviene in corsa, durante la stagione 1998-1999: viene infatti assunto Thomas Schaaf, storica bandiera, in sostituzione di Felix Magath. Egli guida i biancoverdi alla salvezza in campionato e, poche settimane dopo, alla vittoria della Coppa di Germania. La squadra raggiunge i quarti nella Coppa UEFA 1999-2000 eliminando anche il ma, pur con uno stile di gioco offensivo, non ottiene subito grandi risultati. Si registrano per\u00f2 le remunerative cessioni di Claudio Pizarro e di Torsten Frings, mentre Marco Bode termina la carriera.\nI biancoverdi tornano al successo nella stagione trionfale 2003-2004, vincendo sia il campionato che la Coppa, centrando quindi un double; tra gli artefici del successo figurano Johan Micoud, Val\u00e9rien Isma\u00ebl, Frank Baumann, Mladen Krstaji\u0107, Andreas Reinke, Ivan Klasni\u0107 e Ailton. I tedeschi, con Miroslav Klose al posto di Ailton, arrivano poi agli ottavi della successiva Champions League, stesso traguardo raggiunto l'anno seguente: sono qui eliminati prima dall', poi dalla . In estate c'\u00e8 gloria personale per Klose, che diventa il capocannoniere del Mondiale.\nIl Werder acquista poi Diego e Mesut \u00d6zil, ma, pur piazzandosi costantemente nelle prime posizioni in Bundesliga, non riesce pi\u00f9 a passare la fase a gruppi della Champions League. Prosegue comunque sempre in Coppa UEFA, arrivando a disputare la semifinale nell'edizione 2006-2007, dove viene battuto dall', e, dopo aver eliminato anche , e , la finale nel 2008-2009: a Istanbul \u00e8 per\u00f2 lo a sollevare il trofeo.\nIntanto nel club si verificano molti cambiamenti: la squadra si qualifica alla UEFA Champions League 2010-2011 battendo la nei play-off, ma finisce ultima nel girone di prima fase della competizione.\nSchaaf lascia la panchina poco prima del termine della stagione 2012-2013, a salvezza ormai matematicamente acquisita: la squadra termina al quattordicesimo posto.\nLento declino e retrocessione.\nNegli anni successivi la squadra prosegue con prestazioni lontane da quelle dei tempi migliori e con frequenti cambi di allenatore. \u00c8 spesso coinvolta nella lotta per non retrocedere e viene eliminata pi\u00f9 volte nel primo turno della Coppa di Germania da squadre di categoria inferiore. Claudio Pizarro torna pi\u00f9 volte ad indossare la maglia biancoverde, come nella stagione 2015-2016: il Werder ottiene la salvezza solo all'ultima giornata battendo l' a tempo ormai scaduto. \u00c8 comunque autore di una buona prova in Coppa approdando alla semifinale, anche se a passare \u00e8 il ; la stessa identica situazione nella DFB-Pokal si ripete nell'edizione 2018-2019.\nLa stagione 2019-2020 comincia, stante la permanenza dell'Amburgo in seconda divisione, con la certezza di essere la squadra con pi\u00f9 partecipazioni in assoluto alla Bundesliga. Per la prima volta, per\u00f2, il Werder deve giocare il play-out in campionato: evitata la retrocessione diretta nell'ultima giornata scavalcando il , i biancoverdi mantengono la categoria superando, grazie alla regola dei gol fuori casa, l' nel doppio confronto. La retrocessione arriva, tuttavia, al termine del campionato 2020-2021: nonostante il ritorno in panchina di Thomas Schaaf per l'ultima partita di campionato, i biancoverdi si fanno scavalcare in classifica all'ultima giornata dal , terminando al penultimo posto e retrocedendo cos\u00ec in Zweite Bundesliga dopo quarant'anni.\nColori e simboli.\nColori.\nI colori della maglia del Werder Brema sono il verde acqua, il principale, e il bianco, che compare sulle spalle e sulle maniche; in alto a sinistra compare lo stemma del club. Sempre nello stesso verde sono i calzoncini e i calzettoni.\nSimboli ufficiali.\nStemma.\nIl simbolo del Werder Brema \u00e8 composto da un rombo verde bordato di bianco con all'interno una \"W\" bianca.\nInno.\nL'inno del club si intitola \"Lebenslang Gr\u00fcn-Wei\u00df\".\nStrutture.\nStadio.\nDal 1924 il Werder Brema gioca le partite casalinghe nel Weserstadion, che pu\u00f2 contenere fino a 42.500 spettatori; sorge vicino al fiume Weser da cui prende il nome.\nOspita al suo interno un ristorante e, dal 2004 anche il \"Wuseum\", un museo che raccoglie molti cimeli della squadra. Nel 2008 \u00e8 stato invece oggetto di numerosi lavori di ammodernamento; fra questi figurano il rifacimento della copertura e la posa di pannelli solari oltre alla ricostruzione delle curve, che fanno assumere al Weserstadion l'attuale forma rettangolare.\nSociet\u00e0.\nSponsor.\nLa societ\u00e0 ha avuto i seguenti sponsor:\nImpegno nel sociale.\n\u00c8 attiva la \"Werder Bremen Stiftung\", che ha come compiti tra gli altri la promozione dello sport, la prevenzione della violenza e l'istruzione.\nAltre sezioni della societ\u00e0.\nIl Werder Brema \u00e8 una societ\u00e0 polisportiva. Oltre al calcio, di cui \u00e8 presente anche la sezione femminile, esistono altri dipartimenti; questi sono pallamano, atletica leggera, scacchi, ping pong e ginnastica.\nAllenatori e presidenti.\nTra gli allenatori del Werder ci sono da segnalare sicuramente Otto Rehhagel e Thomas Schaaf: ciascuno dei due \u00e8 rimasto consecutivamente in panchina per ben pi\u00f9 di un decennio, ed insieme hanno vinto la quasi totalit\u00e0 dei titoli conquistati dal clb nel dopoguerra.\nDal 1963, anno di nascita della Bundesliga, gli allenatori del club sono stati:\nStatistiche e record.\nPartecipazione ai campionati e ai tornei internazionali.\nCampionati nazionali.\nAlla stagione 2020-2021 il Werder \u00e8 la squadra con pi\u00f9 partecipazioni alla Bundesliga.\nDalla stagione 1933-1934 alla stagione 2020-2021 compresa, la squadra ha partecipato a:\nPartecipazione alle coppe europee.\nIl club ha vinto la Coppa delle Coppe 1991-1992 battendo nella finale di Lisbona il , e la Coppa Intertoto 1998. Ha disputato anche la Supercoppa UEFA 1992, ma \u00e8 stata battuta dal . Da segnalare anche il raggiungimento della finale della Coppa UEFA 2008-2009, dove \u00e8 stato sconfitto dallo , e la semifinale della Coppa UEFA 2006-2007, quando a passare il turno \u00e8 stato l'. Per quanto riguarda il cammino nella Champions League, il club \u00e8 arrivato in due occasioni agli ottavi di finale.\nAlla stagione 2020-2021 il club ha ottenuto le seguenti partecipazioni ai tornei internazionali:\nStatistiche nelle competizioni UEFA.\nTabella aggiornata alla fine della stagione 2020-2021.\nStatistiche individuali.\nPer quanto riguarda le competizioni internazionali, Torsten Frings \u00e8 il giocatore con pi\u00f9 presenze totali, 87, mentre Claudio Pizarro \u00e8 il miglior marcatore, avendo realizzato fino a questo momento 29 reti con la maglia del club.\nVengono riportati di seguito i calciatori per numero di presenze e gol con la maglia del Werder Brema:\nStatistiche di squadra.\nNelle competizioni europee il Werder Brema ha ottenuto contro gli ucraini del Metalurh Donec'k la miglior vittoria in assoluto, un 8-0 nel ritorno del primo turno della Coppa UEFA 2002-2003, mentre la peggior sconfitta \u00e8 il 7-2 esterno rimediato contro i francesi del Lione nel ritorno degli ottavi della UEFA Champions League 2004-2005.\nTifoseria.\nGemellaggi e rivalit\u00e0.\nLa principale rivalit\u00e0 \u00e8 nei confronti dell', il cosiddetto \"Nordderby\": le due squadre si incontravano regolarmente anche prima della nascita della Bundesliga, nell'Oberliga Nord. Invece un incontro tra Werder e Amburgo al di fuori dei confini nazionali si \u00e8 svolto nella semifinale della Coppa UEFA 2008-2009, e ha visto prevalere proprio i bianco-verdi.\nI tifosi del Werder hanno invece rapporti di amicizia con alcuni gruppi ultras dell'Udinese, dell'Hapoel Katamon Gerusalemme e dei connazionali del Rot-Weiss Essen.\nOrganico.\nRosa 2021-2022.\n\"Rosa aggiornata al 27 dicembre 2021.\""}
{"id": "228224", "revid": "228587", "url": "https://it.wikipedia.org/wiki?curid=228224", "title": "Gan", "text": ""}
{"id": "228230", "revid": "111373", "url": "https://it.wikipedia.org/wiki?curid=228230", "title": "Stein am Rhein", "text": "Stein am Rhein (toponimo tedesco) \u00e8 un comune svizzero di 3\u00a0343 abitanti del Canton Sciaffusa.\nGeografia fisica.\nStein am Rhein sorge all'estremit\u00e0 occidentale del lago di Costanza, dove il fiume Reno riprende il suo corso.\nOrigini del nome.\nIl suo nome significa letteralmente \"Pietra sul Reno\". \nMonumenti e luoghi d'interesse.\n. Fu luogo di residenza di Ambrosius Holbein, fratello maggiore del pi\u00f9 noto Hans Holbein il Giovane e figlio di Hans Holbein il Vecchio, tra i pi\u00f9 importanti artisti del rinascimento tedesco.\nInfrastrutture e trasporti.\nStein am Rhein \u00e8 servito dall'omonima stazione sulla ferrovia Sciaffusa-Rorschach."}
{"id": "228239", "revid": "1791", "url": "https://it.wikipedia.org/wiki?curid=228239", "title": "Sottoprogramma", "text": ""}
{"id": "228242", "revid": "6923", "url": "https://it.wikipedia.org/wiki?curid=228242", "title": "Livello di Fermi", "text": "Il livello di Fermi di un corpo allo stato solido \u00e8 il lavoro termodinamico necessario per aggiungere un elettrone al corpo. \u00c8 una quantit\u00e0 termodinamica solitamente indicata con \"\u00b5\" o \"E\"F per brevit\u00e0. Il livello di Fermi non include il lavoro necessario per rimuovere l'elettrone da dove proviene. Una comprensione precisa del livello di Fermi, come si relaziona alla struttura elettronica a bande nel determinare le propriet\u00e0 elettroniche, come si relaziona con la tensione e il flusso di carica in un circuito elettronico, \u00e8 essenziale per una comprensione della fisica dello stato solido.\nNella teoria della struttura a bande, utilizzata nella fisica dello stato solido per analizzare i livelli di energia in un solido, il livello di Fermi pu\u00f2 essere considerato come quell'ipotetico livello di energia di un elettrone, tale che all'equilibrio termodinamico avrebbe una \"probabilit\u00e0 del 50% di essere occupato in un dato momento\" .\u00a0 La posizione del livello di Fermi rispetto ai livelli energetici delle bande \u00e8 un fattore cruciale nella determinazione delle propriet\u00e0 elettriche. Il livello di Fermi non corrisponde necessariamente ad un reale livello di energia (in un isolante il livello di Fermi si trova nella banda proibita), n\u00e9 richiede l'esistenza di una struttura a bande. Tuttavia, il livello di Fermi \u00e8 una grandezza termodinamica definita con precisione e le differenze tra i livelli di Fermi possono essere misurate semplicemente con un voltmetro.\nMisura della tensione.\nA volte si dice che le correnti elettriche sono guidate da differenze di potenziale elettrostatico (potenziale Galvani), ma questo non \u00e8 esattamente vero. Come controesempio, i dispositivi multimateriali come le giunzioni p-n contengono differenze di potenziale elettrostatico interne all'equilibrio, ma non c'\u00e8 alcuna corrente netta: se un voltmetro \u00e8 collegato alla giunzione, si misura semplicemente zero volt. Chiaramente, il potenziale elettrostatico non \u00e8 l'unico fattore che influenza il flusso di carica in un materiale: anche la repulsione di Pauli, i gradienti di concentrazione dei portatori, l'induzione elettromagnetica e gli effetti termici giocano un ruolo importante.\nInfatti, la grandezza chiamata \"tensione\" misurata in un circuito elettronico ha una semplice relazione con il potenziale chimico degli elettroni (livello di Fermi). Quando i cavi di un voltmetro sono collegati a due punti di un circuito, la tensione visualizzata \u00e8 una misura del \"lavoro totale\" trasferito quando si consente a una carica unitaria di spostarsi da un punto all'altro. Se un semplice filo viene collegato tra due punti di tensione diversa (formando un cortocircuito), la corrente passer\u00e0 dalla tensione positiva a quella negativa, convertendo il lavoro disponibile in calore.\nIl livello di Fermi di un corpo esprime il lavoro richiesto per aggiungere un elettrone ad esso, o ugualmente il lavoro ottenuto rimuovendo un elettrone. Pertanto, \"V\"A\u00a0\u2212\u00a0\"V\"B, la differenza di tensione osservata tra due punti, \"A\" e \"B\", in un circuito elettronico \u00e8 esattamente correlata alla corrispondente differenza di potenziale chimico, \"\u00b5\"A\u00a0\u2212\u00a0\"\u00b5\"B, a livello di Fermi dalla formula\ndove \"\u2212e\" \u00e8 la carica dell'elettrone.\nDalla discussione di cui sopra si pu\u00f2 vedere che gli elettroni si sposteranno da un corpo con \"\u00b5\" alto (bassa tensione) a \"\u00b5\" basso (alta tensione) se viene fornito un percorso semplice. Questo flusso di elettroni far\u00e0 aumentare il \"\u00b5\" pi\u00f9 basso (a causa della carica o altri effetti di repulsione) e allo stesso modo far\u00e0 diminuire il \"\u00b5\" pi\u00f9 alto. Alla fine, \"\u00b5\" si assester\u00e0 allo stesso valore in entrambi i corpi. Questo porta ad un fatto importante per quanto riguarda lo stato di equilibrio (spento) di un circuito elettronico:\nCi\u00f2 significa anche che la tensione (misurata con un voltmetro) tra due punti qualsiasi sar\u00e0 zero, all'equilibrio. Si noti che l'equilibrio termodinamico qui richiede che il circuito sia collegato internamente e non contenga batterie o altre fonti di alimentazione, n\u00e9 variazioni di temperatura.\nStruttura a bande dei solidi.\nNella teoria delle bande dei solidi, elettroni sono considerati occupare una serie di bande composte autostati dell'energia singola particella ciascuna etichettati da \"\u03b5.\" Sebbene questa immagine a particella singola sia un'approssimazione, semplifica notevolmente la comprensione del comportamento elettronico e generalmente fornisce risultati corretti se applicata correttamente.\nLa distribuzione di Fermi-Dirac, formula_2, d\u00e0 la probabilit\u00e0 che (all'equilibrio termodinamico) uno stato di energia \"\u03f5\" sia occupato da un elettrone:\nQui, \"T\" \u00e8 la temperatura assoluta e \"k\" \u00e8 la costante di Boltzmann. Se c'\u00e8 uno stato a livello di Fermi (\"\u03f5\" = \"\u00b5\"), allora questo stato avr\u00e0 una probabilit\u00e0 del 50% di essere occupato. Pi\u00f9 \"f\" \u00e8 vicino a 1, maggiore \u00e8 la possibilit\u00e0 che questo stato sia occupato. Pi\u00f9 \"f\" \u00e8 vicino a 0, maggiore \u00e8 la possibilit\u00e0 che questo stato sia vuoto.\nLa posizione di \"\u00b5\" all'interno della struttura a bande di un materiale \u00e8 importante per determinare il comportamento elettrico del materiale.\nNei semiconduttori e nei semimetalli la posizione di \"\u00b5\" rispetto alla struttura a bande pu\u00f2 essere generalmente controllata in misura significativa mediante drogaggio o gating. Questi controlli non cambiano \"\u00b5\" che \u00e8 fissato dagli elettrodi, ma piuttosto fanno s\u00ec che l'intera struttura della banda si sposti su e gi\u00f9 (a volte cambiando anche la forma della struttura della banda). Per ulteriori informazioni sui livelli di Fermi dei semiconduttori, vedere (ad esempio) Sze.\nRiferimento della banda di conduzione locale, potenziale chimico interno e parametro \"\u03b6\".\nSe il simbolo \"\u2130\" \u00e8 utilizzato per indicare un livello di energia di elettroni misurato rispetto all'energia del bordo della relativa fascia racchiude, \"\u03b5\"C, quindi in generale abbiamo \"\u2130\" = \"\u03b5\" - \"\u03b5\"C. Si pu\u00f2 definire un parametro \"\u03b6\" che fa riferimento al livello di Fermi rispetto al bordo della banda:\nNe segue che la funzione di distribuzione di Fermi-Dirac pu\u00f2 essere scritta come\nLa teoria delle bande dei metalli fu inizialmente sviluppata da Sommerfeld, dal 1927 in poi, che prest\u00f2 grande attenzione alla termodinamica e alla meccanica statistica. Pu\u00f2 causare confusione il fatto che in alcuni contesti la quantit\u00e0 riferita alla banda \"\u03b6\" pu\u00f2 essere chiamata \"livello di Fermi\", \"potenziale chimico\" o \"potenziale elettrochimico\", portando ad ambiguit\u00e0 con il livello di Fermi riferito a livello globale. In questa voce, i termini \"livello di Fermi riferito alla banda di conduzione\" o \"potenziale chimico interno\" sono usati per riferirsi a \"\u03b6\".\n\"\u03b6\" \u00e8 direttamente correlata al numero di portatori di carica attivi come pure la loro tipica energia cinetica, e, quindi, \u00e8 direttamente coinvolto nella determinazione delle propriet\u00e0 locali del materiale (come conducibilit\u00e0 elettrica). Per questo motivo \u00e8 comune concentrarsi sul valore di \"\u03b6\" quando si studiano le propriet\u00e0 degli elettroni in un singolo materiale conduttore, omogeneo. Per analogia con gli stati di energia di un elettrone libero, il \"\u2130\" di uno stato \u00e8 l'energia cinetica di quello stato e \"\u03b5\"C \u00e8 la sua energia potenziale. Con questo in mente, il parametro \"\u03b6\" potrebbe anche essere considerato come l\"'energia cinetica di Fermi.\"\nDiversamente da \"\u03bc,\" il parametro \"\u03b6\" non \u00e8 una costante all'equilibrio, ma in un materiale varia da un luogo all'altro a causa di variazioni di \"\u03b5\"C, che \u00e8 determinata da fattori quali la qualit\u00e0 del materiale e impurit\u00e0/droganti. Vicino alla superficie di un semiconduttore o semimetallo, \"\u03b6\" pu\u00f2 essere fortemente controllato da campi elettrici applicati esternamente, come avviene in un transistor a effetto di campo. In un materiale \"multibanda\", pu\u00f2 anche assumere pi\u00f9 valori in un'unica posizione. Ad esempio, in un pezzo di alluminio metallico ci sono due bande di conduzione che attraversano il livello di Fermi (ancora pi\u00f9 bande in altri materiali); ogni banda ha un'energia differente bordo, \"\u03b5\"C, e \"\u03b6\" diverso.\nIl valore di \"\u03b6\" a temperatura nulla \u00e8 ampiamente conosciuto come energia di Fermi, a volte scritto \"\u03b6\"0. Confusamente, il nome \"energia di Fermi a\" volte \u00e8 usato per riferirsi a \"\u03b6\" a temperatura diversa da zero."}
{"id": "228247", "revid": "111373", "url": "https://it.wikipedia.org/wiki?curid=228247", "title": "Wagenhausen (Svizzera)", "text": "Wagenhausen (toponimo tedesco) \u00e8 un comune svizzero di 1\u00a0654 abitanti del Canton Turgovia, nel distretto di Frauenfeld.\nStoria.\nNel 1995 ha inglobato i comuni soppressi di Kaltenbach e Rheinklingen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (con Kaltenbach e Rheinklingen):\nAmministrazione.\nFino al 2010 ha fatto parte del distretto di Steckborn. Ogni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nInfrastrutture e trasporti.\nWagenhausen \u00e8 servito dalla stazione di Etzwilen, situata sulla ferrovia Sciaffusa-Rorschach e capolinea della ferrovia Winterthur-Etzwilen e della ferrovia museo Etzwilen-Singen."}
{"id": "228248", "revid": "767487", "url": "https://it.wikipedia.org/wiki?curid=228248", "title": "My\u014dj\u014d", "text": "My\u014dj\u014d (\u660e\u661f, \"Venere\") \u00e8 una rivista letteraria giapponese, pubblicata a T\u014dky\u014d tra l'aprile del 1900 e il novembre del 1908.\nLa rivista, un mensile dedicato per lo pi\u00f9 alla poesia, fu fondata da Yosano Tekkan come organo ufficiale di una societ\u00e0 poetica da lui costituita nel 1899, la Shinshisha (\"Societ\u00e0 della nuova poesia\"). \"My\u014dj\u014d\" ebbe un ruolo centrale durante la breve stagione del Romanticismo giapponese e i suoi autori (tra cui lo stesso Tekkan e sua moglie Akiko) contribuirono molto alla riforma dei generi poetici tradizionali, in particolare del \"tanka\".\nOltre a materiale originale, \"My\u014dj\u014d\" ospit\u00f2 anche molte traduzioni di poesie europee e articoli di Ueda Bin.\nLa rivista cess\u00f2 le pubblicazioni col 100\u00b0 numero."}
{"id": "228250", "revid": "7", "url": "https://it.wikipedia.org/wiki?curid=228250", "title": "Organizzazione non-governativa", "text": ""}
{"id": "228258", "revid": "116746796", "url": "https://it.wikipedia.org/wiki?curid=228258", "title": "Simbolo chimico", "text": "Un simbolo chimico \u00e8 un'abbreviazione o una rappresentazione accorciata del nome di un elemento chimico. Tutti gli elementi hanno un simbolo chimico di una (ad esempio C per il carbonio) o due (Li per il litio) lettere; alcuni degli elementi creati artificialmente possiedono un simbolo provvisorio di tre lettere (Uup per l'ununpentio).\nSiccome i simboli chimici sono spesso derivati dal nome latino o greco, \u00e8 possibile che non siano riconducibili facilmente al nome italiano. Ad esempio, il simbolo chimico del sodio \u00e8 Na (in latino \"natrium\"), mentre quello del potassio \u00e8 K (in latino \"kalium\").\nI simboli chimici sono elencati nella tavola periodica e si utilizzano nelle equazioni chimiche per abbreviarne la scrittura.\nAd esempio:\nMediante il simbolo chimico \u00e8 possibile indicare anche l'isotopo dell'elemento, nonch\u00e9 altri attributi, quali lo stato di ossidazione o di ionizzazione dello stesso. Si indicano in questo modo:\nDove \u201cA\u201d \u00e8 il \"numero di massa\" o numero di nucleoni, \u201cZ\u201d \u00e8 il \"numero atomico\" o numero di protoni. \u201cE\u201d indica la \"carica elettrica\" dello ione, mentre \u201cN\u201d \u00e8 un indice che definisce il numero di atomi per una molecola. Infine, X \u00e8 il simbolo chimico dell'elemento. Per fare un esempio He+ identifica l'elemento elio e ci dice che questo ione \u00e8 caricato positivamente, e si tratta dell'isotopo 4. \u00c8 dunque formato da 2 protoni, 2 neutroni e 1 elettrone."}
{"id": "228261", "revid": "123944325", "url": "https://it.wikipedia.org/wiki?curid=228261", "title": "Perle (album)", "text": "Perle \u00e8 un album della cantautrice italiana Gianna Nannini, pubblicato nel 2004 dalla Polydor Records.\nDescrizione.\nL'album raccoglie brani editi della Nannini ma incisi con un nuovo arrangiamento costituito dalla sola presenza al pianoforte della Nannini e di Christian Lohr, anche co-produttore artistico del disco, e del quartetto d'archi Solis String Quartet. Le uniche eccezioni vengono fatte per il brano \"Aria\", suonato dalla London Session Orchestra, e per \"California\", suonato con strumenti tradizionalmente \"rock\". Alcuni accompagnamenti sono eseguiti dal \"Coro Citt\u00e0 di Milano\".\nL'unico brano inedito \u00e8 la cover \"Amandoti\" scritta da Giovanni Lindo Ferretti, ex CCCP - Fedeli alla linea, e inserita in \"Epica etica etnica pathos\" del 1990."}
{"id": "228262", "revid": "1226", "url": "https://it.wikipedia.org/wiki?curid=228262", "title": "Oil for Food", "text": ""}
{"id": "228266", "revid": "111373", "url": "https://it.wikipedia.org/wiki?curid=228266", "title": "Oberentfelden", "text": "Oberentfelden (toponimo tedesco) \u00e8 un comune svizzero di 8\u00a0066 abitanti del Canton Argovia, nel distretto di Aarau.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nOberentfelden \u00e8 servito dall'omonima stazione sulla ferrovia Zofingen-Wettingen e dalle stazioni di Oberentfelden Engelplatz e Oberentfelden Uerkenbr\u00fccke sulla Wynental- und Suhrentalbahn (linea S14 della rete celere dell'Argovia).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "228271", "revid": "125452987", "url": "https://it.wikipedia.org/wiki?curid=228271", "title": "Habib Bourghiba", "text": "Fu il leader della lotta per l'indipendenza e poi il fondatore della Tunisia moderna, e primo Presidente della Tunisia per 30 anni, dal 25 luglio 1957 al 7 novembre 1987, quando venne destituito per mano di Zine El-Abidine Ben Ali con un colpo di Stato.\nBiografia.\nGli inizi.\nNato ufficialmente nel 1903 (ma secondo alcuni biografi la vera data sarebbe il 1901), Habib Bourghiba (il cui nome, in arabo classico, sarebbe al-\u1e24ab\u012bb Ab\u016b Ruqayba \u0623\u0644\u062d\u0628\u064a\u0628 \u0623\u0628\u0648 \u0631\u0642\u064a\u0628\u0629) studi\u00f2 al Coll\u00e8ge Sadiki di Tunisi, dove ottenne il diploma arabo, prima di iscriversi al Lyc\u00e9e Carnot, dove si diplom\u00f2 nel 1924.\nDopo essersi laureato in diritto ed aver conseguito la specializzazione in studi politici alla Sorbona nel 1927, spos\u00f2 la francese Mathilde Lorrain (1892-1976), madre del suo unico figlio Habib Bourghiba Jr. (1927-2009). Da lei divorzi\u00f2 nel 1961 per sposare l'anno dopo Wassila Ben Ammar (che morir\u00e0 nel giugno 1999), da cui aveva peraltro divorziato nel 1986.\nDopo il primo matrimonio rientr\u00f2 a Tunisi, esercitando la professione forense insieme ad altre attivit\u00e0, in particolare il giornalismo nei giornali nazionalisti tunisini, e l'adesione al partito \"Destour\" (arabo \"Dust\u016br\", cio\u00e8 \"Costituzione\"), di orientamento indipendentista.\nIl leader della lotta per l'indipendenza.\nNel 1932 fu tra i fondatori del giornale \"L'Action tunisienne\", propugnatore di orientamenti laici. Questa posizione, anomala dentro il Dustur, condusse due anni dopo alla sua scissione in due partiti, uno islamizzante che mantenne il nome di Dustur, l'altro modernista, che si chiam\u00f2 Neo-Dustur. L'ufficio politico del nuovo partito era costituito da Mahmoud Materi (presidente), Habib Bourghiba (segretario generale), Tahar Sfar, Bahri Guiga e Mahmoud Bourghiba.\nDurante gli anni trenta la repressione coloniale si fece pi\u00f9 violenta, e Habib Bourghiba fu confinato con altri militanti nel sud del paese. Nel 1936 il governo del Fronte Popolare in Francia consent\u00ec la liberazione dei leader indipendentisti. Ma il Fronte popolare dur\u00f2 poco, e nel 1938 Habib Bourghiba fu imprigionato in Francia per cospirazione contro la sicurezza dello Stato.\nNel 1940, liberato dalle SS naziste, il governo di Vichy lo consegn\u00f2 all'Italia, su richiesta di Mussolini, che sperava di utilizzarlo per indebolire la resistenza francese nel Nordafrica, usandolo per \"Radio Bari\". Ma Bourghiba, una volta portato a Roma, si rifiut\u00f2 di fare da garante ai regimi fascisti, e lanci\u00f2 l'8 agosto 1942 un appello per sostenere le truppe alleate. Per questa posizione fu presto arrestato dai nazisti e fu rimesso in libert\u00e0 solo nel maggio 1944.\nNel dopoguerra, dopo aver visitato molti Paesi per guadagnare sostenitori alla causa tunisina, Bourghiba rientr\u00f2 in patria per continuare la lotta. Insieme a Salah Ben Youssef avvi\u00f2 negoziati con il governo francese, che per\u00f2 fallirono. Ci\u00f2 provoc\u00f2, nel gennaio 1952, l'inizio della resistenza armata ed un irrigidimento delle posizioni in entrambi i campi.\nQuesta difficile situazione fu appianata dalle riforme avviate da Pierre Mend\u00e8s France poco pi\u00f9 di un mese dopo la sua nomina a Primo Ministro. Egli infatti, il 31 luglio 1954, annunci\u00f2 il riconoscimento unilaterale dell'autonomia interna della Tunisia (la cui condizione, va ricordato, non era di colonia, ma di protettorato, francese), e la formazione di un governo temporaneo con la partecipazione di 3 membri del \"Neo-Dustur\".\nIl trattato fu firmato il 3 giugno 1955 malgrado l'opposizione di Ben Youssef, per il quale questo accordo costituiva un passo indietro. In effetti, contrariamente a Bourghiba che sosteneva una strategia verso l'indipendenza da raggiungere pacificamente e per tappe, con l'aiuto della Francia e sotto la sua egida, Ben Youssef era un fautore del panarabismo, e puntava ad un'indipendenza totale e immediata. In qualche mese, vinse la linea di Bourghiba, evitando cos\u00ec al Paese il bagno di sangue che si poteva prevedere in seguito ad uno scontro frontale con la Francia, e che negli anni successivi avrebbe travolto l'Algeria.\nIl 20 marzo 1956 la Francia concedeva alla Tunisia l'indipendenza totale (ad eccezione del porto strategico di Biserta, che fu poi lasciato nel 1963), e meno di un mese dopo veniva eletta un'assemblea nazionale costituente e Bourghiba ne diventava presidente.\nLiquidata la monarchia, il 25 luglio 1957 veniva proclamata la repubblica (e gi\u00e0 nella scelta di questa data era il segno del riconoscimento alla Francia del ruolo di partner privilegiato). Bourghiba, nominato presidente della nuova Repubblica, fu confermato con le elezioni dell'8 novembre 1957.\nIl fondatore della Tunisia moderna.\nSotto la presidenza di Bourghiba fu avviato un vasto piano di riforme destinate a dare avvio alla sovranit\u00e0 nazionale e a modernizzare la societ\u00e0 tunisina, attraverso la diffusione dell'insegnamento e la promulgazione del \"Code du statut personnel\" (Codice dello statuto personale), mentre l'opposizione interna veniva liquidata e lo stesso Ben Youssef veniva fatto assassinare in Germania.\nCon il nuovo codice venne molto ridimensionato il potere dei capi religiosi, pur restando l'Islam la religione di Stato (il Presidente della Repubblica deve essere di religione musulmana). Le donne ebbero accesso ad uno status assolutamente inusitato per il mondo arabo (divieto della poligamia, sostituzione del divorzio al ripudio, legalizzazione dell'aborto), che, ad esempio nel caso dell'aborto, superava all'epoca perfino quello di cui godevano le donne francesi.\nIl paese fu poi diviso in governatorati dotati di un'amministrazione moderna. Con la nomina di Mahmoud Messaadi a ministro dell'educazione fu impostata la struttura di una moderna scuola pubblica e gratuita, mettendo fine al doppio regime scolastico: scuola coranica e scuola di tipo occidentale. Anche nel settore giudiziario fu abolito il doppio regime e furono instaurate corti giudiziarie civili, ponendo fine all'influenza dei religiosi sulla magistratura.\nControcorrente, rispetto ai suoi vicini e omologhi arabi dei paesi che stavano uscendo dalla fase coloniale, Bourghiba diede la precedenza all'educazione e alla salute, piuttosto che all'armamento. Dopo una breve fase filocomunista e panaraba, nella quale dette piena fiducia al primo ministro Ahmed Ben Salah, fautore del socialismo desturiano, successivamente Bourghiba si affid\u00f2 a un primo ministro liberale e filo-americano, H\u00e9di Nouira (al-H\u0101d\u012b Nuwayra).\nAnche in politica estera, Habib Bourghiba si distinse dai suoi omologhi, sostenendo, 20 anni prima di Anwar al-Sadat, la normalizzazione dei rapporti con Israele, e proponendo all'ONU la creazione di una federazione tra gli stati arabi della regione e lo stato ebraico.\nL'involuzione del regime.\nLa vecchiaia di Bourghiba e il decadere della sua salute coincisero, tuttavia, con l'arresto dello sviluppo del paese: acclamato Presidente a vita nel 1975 in base alla revisione dell'art. 39 della Costituzione tunisina, nel 1978 egli rialline\u00f2 il paese alle posizioni anti-israeliane prevalenti nel mondo arabo, criticando gli accordi di Camp David, il che valse alla Tunisia la designazione a sede della Lega araba e in seguito, dell'Organizzazione per la Liberazione della Palestina (OLP) nel momento in cui questa fu costretta ad abbandonare il Libano in occasione dell'intervento militare israeliano del 1982. Crescevano intanto, nel paese, il clientelismo, la corruzione e la paralisi dello Stato. Le lotte per la sua successione e l'accentuarsi del carattere autoritario del regime indussero in Tunisia, a met\u00e0 degli anni ottanta, una grave crisi politica.\nQuesta situazione favor\u00ec una forte crescita dell'islamismo radicale, che port\u00f2 il paese sull'orlo della guerra civile dando luogo a crescenti sommosse, come del resto stava accadendo in tutto il Maghreb (sono questi, gli anni in cui inizia anche la guerra civile in Algeria).\nIniziato sotto il segno del liberalismo e della laicizzazione della societ\u00e0 tunisina (Bourghiba \u00e8 stato iniziato in Massoneria in una loggia del grande Oriente di Francia durante un suo soggiorno a Grenoble)\n, il lungo regno di Bourghiba si concludeva nel crepuscolo oscuro e minaccioso del decadimento mentale senile del capo dello Stato, di una grave crisi economica e della lotta senza quartiere del generale Zine El-Abidine Ben Ali contro l'islamismo radicale crescente.\nNel 1987 il presidente Bourghiba fu deposto per senilit\u00e0, con un colpo di Stato \"medico\" rimasto unico negli annali del mondo arabo, dal gen. Ben Ali (a cui i servizi segreti italiani del SISMI non fecero mancare il proprio sostegno) che si era fatto nominare Primo Ministro. Questi, eletto presidente nel 1989, prosegu\u00ec comunque la politica del suo predecessore, accreditandosi come suo figlio spirituale, in linea con il desiderio di Bourghiba, che avrebbe voluto governare anche dopo la propria morte.\nPer evitare che gli oppositori del regime lo usassero ai propri fini, il vecchio presidente fu confinato nel suo \"dorato\" palazzo di Monastir, sua citt\u00e0 natale, fatto oggetto di grande riguardo e con l'assistenza di una \u00e9quipe medica.\nMor\u00ec il 6 aprile 2000, all'et\u00e0 ufficiale di 96 anni (ma forse erano 99), e fu sepolto nel mausoleo di famiglia, dove gi\u00e0 aveva fatto collocare i suoi genitori e la sua prima moglie Mathilde."}
{"id": "228272", "revid": "198277", "url": "https://it.wikipedia.org/wiki?curid=228272", "title": "Dino Viola", "text": "Biografia.\nNato a Terrarossa, frazione di Licciana Nardi in Lunigiana, piccola localit\u00e0 in provincia di Massa-Carrara, viene mandato a Roma dalla famiglia per studiare, sin dall'adolescenza. Era anche fratello minore di Ettore Viola, medaglia d'oro della prima guerra mondiale. Nella capitale cominci\u00f2 a giocare all'inizio degli anni 1930, al campo Testaccio, quando era allenatore Herbert Burgess. Viola si laure\u00f2 in ingegneria e nel dopoguerra apr\u00ec in Veneto un'industria di parti meccaniche per armamenti.\nEntrato nei quadri dirigenziali dell'Associazione Sportiva Roma nei primi anni 1970, sotto la presidenza Anzalone, rilev\u00f2 la squadra in grandi difficolt\u00e0 il 16 maggio 1979, portandovi grandi ambizioni e capacit\u00e0 di investimento; aveva fatto da sempre della Roma la sua seconda famiglia e, pur guardato con scetticismo dai \"salotti\" del calcio professionistico, dimostr\u00f2 sempre di non avere alcun complesso di inferiorit\u00e0. Nei suoi oltre undici anni di presidenza la Roma vinse uno scudetto (1982-1983), a quarantuno anni di distanza dall'unico precedente, e quattro Coppe Italia (1979-1980, 1980-1981, 1983-1984 e 1985-1986), raggiungendo inoltre la prima e fin qui unica finale di Coppa dei Campioni del club (1983-1984).\nNel 1986, a seguito dello \"scandalo Vautrot\" (il tentativo di corruzione dell'arbitro Michel Vautrot, in occasione della semifinale di Coppa dei Campioni del 25 aprile 1984 tra Roma e ), il Grand Jury d'appello della UEFA lo squalific\u00f2 per quattro anni; la Corte Federale della FIGC invece lo assolse per sopravvenuta prescrizione, pur riscontrando da parte di Viola \u00abun comportamento gravemente censurabile\u00bb. Sempre nel 1986, Viola e la Roma si costituirono parte civile in giudizio contro l'intermediario Spartaco Landini e l'osservatore calcistico Paolo Cominato, i quali vennero condannati a un anno di reclusione per truffa e alla restituzione di 100 milioni di lire.\nViola sfrutt\u00f2 la sua popolarit\u00e0 come presidente della Roma scudettata per candidarsi come senatore, nelle file della Democrazia Cristiana. Una volta eletto, sedette in Senato dal 1983 al 1987, politicamente vicino alla corrente di Giulio Andreotti.\nMor\u00ec a Roma il 19 gennaio 1991 per complicazioni postoperatorie legate a un tumore all'intestino. Riposa nel cimitero capitolino del Verano assieme alla moglie Flora, scomparsa il 10 novembre 2009. Dopo la sua morte, nel 1994 il Comune di Roma gli ha dedicato, a Trigoria, il piazzale d'ingresso del centro sportivo Fulvio Bernardini."}
{"id": "228274", "revid": "254059", "url": "https://it.wikipedia.org/wiki?curid=228274", "title": "Distretto di Laufenburg", "text": "Il distretto di Laufenburg \u00e8 un distretto del Canton Argovia, in Svizzera. Confina con i distretti di Zurzach a est, di Brugg a sud-est, di Aarau a sud e di Rheinfelden a ovest, con il Canton Soletta (distretto di G\u00f6sgen) e il Canton Basilea Campagna (distretto di Sissach) a sud-ovest e con la Germania (circondario di Waldshut nel Baden-W\u00fcrttemberg) a nord. Il capoluogo \u00e8 Laufenburg.\nComuni.\nAmministrativamente \u00e8 diviso in 18 comuni:"}
{"id": "228279", "revid": "767487", "url": "https://it.wikipedia.org/wiki?curid=228279", "title": "Distretto di Olten", "text": "Il distretto di Olten \u00e8 un distretto del Canton Soletta, in Svizzera. Confina con i distretti di G\u00f6sgen a nord e di G\u00e4u a ovest, con il Canton Basilea Campagna (distretto di Waldenburg) a nord-ovest e con il Canton Argovia (distretti di Aarau a est e di Zofingen a sud). Il capoluogo \u00e8 Olten.\nComuni.\nAmministrativamente \u00e8 diviso in 15 comuni:"}
{"id": "228280", "revid": "1186766", "url": "https://it.wikipedia.org/wiki?curid=228280", "title": "Parte", "text": "Parte \u00e8 un termine utilizzato in numerosissimi contesti:"}
{"id": "228282", "revid": "30610", "url": "https://it.wikipedia.org/wiki?curid=228282", "title": "Fellatio", "text": "La fellatio \u00e8 una pratica di sesso orale rivolta al pene, che consiste nella sua stimolazione tramite la bocca, eseguita per portare all'eiaculazione o usata come preliminare prima del coito.\nDescrizione.\nIl termine fellatio deriva dalla parola latina \"fell\u0101re\" (letteralmente: \"succhiare\") e indica la stimolazione orale del pene. Un particolare tipo di fellatio \u00e8 il \"deep throat\" (\"gola profonda\", .\n. L'uso di questo termine \u00e8 per\u00f2 molto raro, e comunemente con \"fellatio\" si tende a designare in senso lato qualsiasi pratica di stimolazione orale del pene. Un'altra variante della \"fellatio\" (in senso lato) \u00e8 lirrumazione, nella quale chi riceve il pene \u00e8 in posizione passiva (non succhia e non lecca) e semplicemente offre la bocca come orifizio per la penetrazione attiva da parte del partner.\nLa \"fellatio\" in senso stretto, il \"penilingus\" e l\"irrumatio\" possono naturalmente coesistere nel corso di uno stesso rapporto orale.\nLa pratica della \"fellatio\" \u00e8 testimoniata in numerose culture. Ne troviamo descrizione nell'antica Grecia (dove si allude spesso a questa pratica con la perifrasi eufemistica \"suonare il flauto\", anche perch\u00e9 le flautiste o aulete che allietavano banchetti e simposi erano spesso anche prostitute) e nell'antica Roma. Il K\u0101ma S\u016btra descrive la \"fellatio\" con dovizia di particolari. L'antropologo statunitense Weston La Barre rifer\u00ec che le madri Manci\u00f9 usavano mostrare l'affetto per i loro figli eseguendo \"fellatio\" sui loro neonati maschi, mettendo il loro pene in bocca e stimolandolo, dal momento che non era considerato un atto sessuale, mentre i Manci\u00f9 consideravano il bacio in pubblico con ribrezzo, poich\u00e9 era considerato sessuale.\n\u00c8 stato inoltre riferito che usavano accarezzare gli organi sessuali dei loro figli, e strofinare quelli delle loro figlie.\nIn alcune culture la pratica pu\u00f2 assumere particolari significati: nella trib\u00f9 Baruya essa assume una valenza rituale, in quanto lo sperma degli uomini adulti (considerato un principio vitale positivo al pari del latte, e contrapposto all'\"impuro\" sangue mestruale) viene munto e bevuto dai maschi adolescenti a scopo iniziatico e dalle donne in et\u00e0 fertile affinch\u00e9 queste producano a loro volta il nutrimento necessario per il feto e poi il latte per il neonato.\nUno studio scientifico del 1999 ha suggerito e poi dimostrato che la pratica della \"fellatio\" con eiaculazione in bocca alla gestante pu\u00f2 ridurre il rischio della sindrome preeclamptica e quindi dell'eclampsia.\n\"Fellatio\" e malattie sessualmente trasmissibili.\nAIDS.\nIl virus HIV (di cui esistono due varianti: la pi\u00f9 diffusa \u00e8 l'HIV-1, mentre l'HIV-2 \u00e8 prevalente in Africa) \u00e8 l'agente che provoca la \"linfo-adenite related complex\" e in seguito evolve verso l'AIDS e l'immunodeficienza. La stimolazione orale del pene \u00e8 considerata a basso rischio per la sua trasmissione, solo se non c'\u00e8 contatto tra lo sperma e le mucose della bocca, soprattutto in presenza di tagli nella bocca o in prossimit\u00e0 di essa. In caso di contatto, il rischio riguarda la persona che pratica la \"fellatio\".\nEpatite B.\nL'epatite B, molto pi\u00f9 contagiosa rispetto all'AIDS e anche all'epatite C, dato che \u00e8 trasmissibile anche con piccolissime quantit\u00e0 di sangue nella saliva, o con la frazione pre-eiaculazione dello sperma, pu\u00f2 essere evitata grazie alla vaccinazione. \u00c8 disponibile il vaccino Engerix-B, una proteina del capside virale, costruita grazie all'ingegneria genetica partendo dalla sequenza genetica incompleta del virus.\nEpatite C.\n Per l'epatite C non esiste vaccino. Bench\u00e9 il tasso di trasmissione sessuale sia inferiore a quello di altre malattie sessualmente trasmissibili, sono stati riportati casi di malattia in seguito a rapporti sessuali non protetti con pazienti HCV-positivi.\nVirus del papilloma umano.\nSi conoscono oltre 100 tipi di virus del papilloma umano (noto anche come HPV, acronimo di \"Human Papilloma Virus\"). L'infezione da HPV si contrae tramite contatto diretto (sessuale, orale o cutaneo): la grande maggioranza di queste infezioni \u00e8 destinata a scomparire spontaneamente nel corso di pochi mesi grazie al sistema immunitario.\nLa maggior parte degli HPV causa malattie non gravi, quali ad esempio le verruche cutanee. Alcuni tipi di HPV possono tuttavia causare tumori benigni, quale il condiloma acuminato genitale: si tratta di escrescenze della pelle di tipo verrucoso, che colpiscono di preferenza le zone genitali. Alcuni tipi di HPV provocano negli anni tumori maligni quale il cancro al cavo orale, all'esofago e alla laringe.\nInfezioni batteriche.\nAnche alcuni batteri possono generare patologie trasmissibili attraverso il sesso orale, come:\nPrevenzione.\nL'uso del preservativo esclude il contatto tra lo sperma e le mucose: qualora si decida di non utilizzare il preservativo, bisogna evitare l'eiaculazione in bocca.\nLa fellatio nella cultura contemporanea.\nConsiderata atto osceno per eccellenza fino a tempi molto recenti, motivo di immancabile censura cinematografica, la fellatio \u00e8 diventata nella cultura contemporanea una sorta di simbolo della liberazione sessuale nell'estetica. Tralasciando gli esempi riconducibili alla fiction erotica, se non addirittura alla pornografia, si possono rilevare diverse opere moderne e contemporanee nelle quali viene citata la pratica genitale orale.\nArti figurative contemporanee.\nQualche esempio:\nCinema d'autore.\nSenza considerare il genere erotico, hard o pornografico, il cinema d'autore ha talvolta rappresentato, direttamente o indirettamente, la fellatio."}
{"id": "228283", "revid": "287204", "url": "https://it.wikipedia.org/wiki?curid=228283", "title": "Trimbach", "text": ""}
{"id": "228284", "revid": "304380", "url": "https://it.wikipedia.org/wiki?curid=228284", "title": "Parco naturale", "text": ""}
{"id": "228285", "revid": "767487", "url": "https://it.wikipedia.org/wiki?curid=228285", "title": "Distretto di G\u00f6sgen", "text": "Il distretto di G\u00f6sgen \u00e8 un distretto del Canton Soletta, in Svizzera. Confina con il distretto di Olten a sud, con il Canton Basilea Campagna (distretti di Waldenburg e di Sissach) a nord-ovest e con il Canton Argovia (distretti di Laufenburg e di Aarau) a est. Il capoluogo \u00e8 Niederg\u00f6sgen.\nComuni.\nAmministrativamente \u00e8 diviso in 11 comuni:"}
{"id": "228295", "revid": "287204", "url": "https://it.wikipedia.org/wiki?curid=228295", "title": "Libuse", "text": ""}
{"id": "228297", "revid": "767487", "url": "https://it.wikipedia.org/wiki?curid=228297", "title": "Solis String Quartet", "text": "Il Solis String Quartet \u00e8 un quartetto d'archi formatosi a Napoli nel 1991.\nBiografia.\nIl gruppo nasce nel 1990 da un'idea di Antonio Di Francia (violoncello) che insieme a Pasquale Cannavacciuolo (violino) e poi dall\u2019incontro con Gerardo Morrone (viola) decidono di formare un quartetto d\u2019archi che proponesse musica non classica. Cominciano a suonare alcune trascrizioni di standard jazz trascritti da Antonio Di Francia e successivamente poi anche da Sergio Esposito e Pino Jodice, si aggiunge al gruppo Agostino Oliviero (violino) e nasce il \"Quartetto Moderno\" (primo nome del gruppo). Dopo un anno circa di studio il gruppo esordisce il 6 gennaio dell\u2019anno 1991 al Teatro Palapartenope di Napoli durante il \u201cConcerto per la pace\u201d (in riferimento alla guerra del Golfo).\nSuccessivamente esce dal gruppo Agostino Oliviero che viene sostituito da Giulio Di Francia (fratello di Antonio) ed il gruppo assume definitivamente il nome di SOLIS string quartet, e proprio nel 1992 il M\u00b0 Celso Valli (arrangiatore e produttore artistico dell'album di Claudio Baglioni \"OLTRE\") sottopone all\u2019attenzione del direttore artistico Pasquale Minieri di Baglioni il Solis, che li ingaggia per il tour Assieme.\nSuccessivamente nella ripresa del concerto di Baglioni ancorAssieme, esce dal gruppo Giulio Di Francia (violino) e viene sostituito dal violinista Vincenzo Di Donna.\nNel 1994 partecipano al tour Europeo al fianco di Adriano Celentano.\nNel 1995 propongono ad Edoardo Bennato di realizzare un concerto per solo quartetto d\u2019archi e voce e cos\u00ec grazie a Dario Zigiotto allora direttore artistico di Villa Arconati, esordiscono a Bollate (Milano) nell\u2019ambito di questa famosa rassegna che si tiene ogni anno in questa splendida villa.\nNel 1996 esce dal gruppo Pasquale Cannavacciuolo che viene sostituito da Luigi De Maio, e nello stesso anno realizzano il disco con Bennato \u201cQuartetto d\u2019archi\u201d a cui seguir\u00e0 una lunga collaborazione durata 5 anni di concerti in italia e soprattutto all\u2019estero.\nContemporaneamente a Bennato nel 1996 iniziano una straordinaria collaborazione con l\u2019arpista svizzero Andreas Vollenweider, che li ascolta in concerto a Basilea con Bennato, tanto da rimanerne affascinato, entusiasta dal loro modo di suonare gli propone una collaborazione ed una partecipazione in un tour di concerti all\u2019estero. Qualche anno dopo con Vollenweider parteciperanno anche nell\u2019album Cosmopoly con 2 brani.\nNel 2001 esce il primo album del Solis string quartet con tutti brani originali scritti da Antonio Di Francia, sono ospiti del disco James Senese, Katia Ricciarelli, Rossana Casale e Walter Keiser.\nNel 2001 sono sul palco del Festival di Sanremo ad accompagnare Elisa, che vincer\u00e0 l'edizione, e due premi della critica, con Luce (tramonti a nord est).\nNel 2004 collaborano con Gianna Nannini alla realizzazione dell'album \"Perle\".\nInsieme a Noa e Carlo Fava, con la canzone \"Un discorso in generale\", vincono il \"Premio della critica Mia Martini\" al Festival di Sanremo 2006.\nNello stesso anno pubblicano il loro secondo lavoro discografico, l'album \"Promenade\", che viene distribuito in molti paesi europei ad indicare l'interesse che il gruppo suscita a livello internazionale. Collaborano al disco, tra gli altri, Gianna Nannini, Richard Galliano e Noa.\nNel corso del 2008 il gruppo ha partecipato alla realizzazione dell'album dei Negramaro \"La finestra\".\nViene pubblicato nel 2009 l'album \"R.evolution\", composto da 15 canzoni di successo di altri musicisti italiani, che interpretano le rispettive parti vocali, e dal brano strumentale \"Viaggiare\", composto da Antonio Di Francia.\nNella terza puntata di Sanremo 2010 accompagnano la performance del giovane cantante Marco Mengoni.\nA Sanremo 2012 accompagnando Noa in duetto con Eugenio Finardi."}
{"id": "228298", "revid": "4106", "url": "https://it.wikipedia.org/wiki?curid=228298", "title": "Meux (Oise)", "text": ""}
{"id": "228299", "revid": "1494169", "url": "https://it.wikipedia.org/wiki?curid=228299", "title": "Rauville", "text": "Rauville \u00e8 il nome di alcuni comuni francesi:"}
{"id": "228300", "revid": "4106", "url": "https://it.wikipedia.org/wiki?curid=228300", "title": "Perr\u00e9on", "text": ""}
{"id": "228301", "revid": "1494169", "url": "https://it.wikipedia.org/wiki?curid=228301", "title": "Sigy", "text": "Sigy \u00e8 il nome di alcuni comuni francesi:"}
{"id": "228306", "revid": "2912", "url": "https://it.wikipedia.org/wiki?curid=228306", "title": "Clisse", "text": ""}
{"id": "228307", "revid": "2912", "url": "https://it.wikipedia.org/wiki?curid=228307", "title": "Clotte", "text": ""}
{"id": "228308", "revid": "4106", "url": "https://it.wikipedia.org/wiki?curid=228308", "title": "Saint-Jean-St-Germain", "text": ""}
{"id": "228309", "revid": "4106", "url": "https://it.wikipedia.org/wiki?curid=228309", "title": "Saint-Jean-St-Gervais", "text": ""}
{"id": "228310", "revid": "287204", "url": "https://it.wikipedia.org/wiki?curid=228310", "title": "Saint-Jean-d'Etreux", "text": ""}
{"id": "228311", "revid": "486946", "url": "https://it.wikipedia.org/wiki?curid=228311", "title": "Indie (musica)", "text": ""}
{"id": "228315", "revid": "1652635", "url": "https://it.wikipedia.org/wiki?curid=228315", "title": "London Calling", "text": "London Calling \u00e8 un album doppio dei The Clash uscito nel 1979, con il quale il gruppo si impose negli Stati Uniti. L'album si compone di 19 brani, accreditati a Joe Strummer e Mick Jones, tranne \"The Guns of Brixton\" di Paul Simonon, \"Brand New Cadillac\" di Vince Taylor e \"Revolution Rock\" di Jack Edwards e Danny Ray.\nIl disco presenta una notevole complessit\u00e0 compositiva e mescolanza dei generi: sebbene non vi siano ravvisabili canzoni classificabili come puro punk, vi sono pezzi ska, come \"Wrong'em Boyo\", insieme a brani pop come \"Lost in the Supermarket\"; altri generi in cui spazia l'album sono il reggae, il rockabilly, il rhythm and blues, il jazz.\n\"London Calling\" compare nella lista dei 500 migliori album secondo Rolling Stone alla posizione numero 8, considerato sempre da \"Rolling Stone\" come il migliore album degli anni ottanta, pur essendo uscito nel dicembre 1979.\nCon oltre due milioni di copie vendute nel mondo, l'album \u00e8 stato certificato disco di platino nel Regno Unito, oltre che negli Stati Uniti, dando una notoriet\u00e0 a livello mondiale al gruppo.\nIl disco.\nProduzione e registrazione.\nLa produzione.\nI primi lavori per l'album sono iniziati dopo il tour negli Stati Uniti successivo all'uscita di \"Give 'Em Enough Rope\". I Clash, dopo aver rotto con Bernie Rhodes ed aver conseguentemente perso lo studio, hanno iniziato le prove al \"Vanilla\", uno studio prove di Londra. L\u00ec, in un'atmosfera giocosa ed intensa, hanno iniziato a produrre le prime nuove canzoni.\nJohnny Green, assistente dei Clash, disse riguardo al clima durante le prove e la registrazione del disco:\nLa sperimentazioni musicali del gruppo durante quel periodo sarebbero state inconcepibili senza il batterista Topper Headon:\nI Clash riuscirono ad imporre alla casa discografica un produttore scelto da loro, e optarono per Guy Stevens. La successiva produzione ai Wessex Studio della CBS, da parte di Guy Stevens, fu particolarmente agitata, grazie all'esuberanza di Guy che manteneva alta la tensione per ottenere maggiore impegno e migliori risultati.\nBill Price, l'ingegnere del suono dei Clash, disse in seguito riguardo alla decisione presa dal gruppo di scegliere Guy Stevens come produttore:\nGuy Stevens riguardo al lavoro coi Clash disse:\nMolti retroscena sulla produzione dell'album sono stati raccolti (testimonianze, video ecc.) nell'ultima ristampa in box, \"\".\nRegistrazione.\nNel clima prodotto da Guy Stevens in studio, i Clash registrarono una gran quantit\u00e0 di materiale, principalmente composto da canzoni del gruppo, ma registrarono anche tre canzoni altrui, \"Brand New Cadillac\", di Vince Taylor; \"Wrong 'Em Boyo\", accreditato a Clive Alphonso; e \"Revolution Rock\" di Jack Edwards e Danny Ray. Il primo giorno di registrazione i Clash suonarono \"Brand New Cadillac\", quando finirono la canzone, Guy Stevens url\u00f2: \"Ci siamo! L'ho registrata!\". Il gruppo gli spieg\u00f2 che si trattava solo di una prova, ma il produttore insisteva sull'averla registrata; Topper Headon precis\u00f2 a Stevens che il ritmo era troppo accelerato, e Guy rispose: \"Tutto il rock accelera!\".\nIl procedimento seguito per registrare il disco fu particolarmente complesso. Infatti prima il gruppo eseguiva una canzone come se la stessero facendo dal vivo, mentre il produttore saltava per lo studio urlando grida di incoraggiamento. Di queste registrazioni venivano mantenute principalmente la batteria e la chitarra ritmica, poi Mick Jones creava la spesso complessa rete di chitarre, e Paul Simonon registrava il basso. In seguito venivano aggiunti percussioni, chitarre acustiche, pianoforti e fiati. Nel disco vennero registrati anche numerosi effetti sonori, come in \"London Calling\", dove \u00e8 presente il grido di un gabbiano aggiunto alle chitarre suonate al contrario.\nLa copertina.\nLa copertina del vinile di \"London Calling\", poi ripresa dalle successive edizioni su CD, \u00e8 celebre per la fotografia di Paul Simonon che spacca il basso sul palco e per la grafica che riprende il primo album di Elvis Presley. L'immagine volle essere un omaggio a Presley, primo cantante di rock and roll bianco, con cui si vollero comparare per la temerariet\u00e0 nelle scelte musicali e per indicare il loro riavvicinamento alle radici del rock.\nLa foto di Simonon \u00e8 spontanea, e fu scattata da Pennie Smith, fotografa al seguito dei Clash, durante il concerto al \"Palladium\" di New York, il 21 settembre 1979.\nTracce.\nTutti i brani sono accreditati a Joe Strummer e Mick Jones, dove non altrimenti specificato.\nRiconoscimenti.\n\"London Calling\" compare nella lista dei 500 migliori album secondo Rolling Stone alla posizione numero 8, considerato sempre da \"Rolling Stone\" come il migliore album degli anni ottanta, pur essendo uscito nel dicembre 1979."}
{"id": "228316", "revid": "1543377", "url": "https://it.wikipedia.org/wiki?curid=228316", "title": "Northrop Grumman Corporation", "text": "La Northrop Grumman Corporation \u00e8 una societ\u00e0 conglomerata (multinazionale) statunitense nel campo aerospaziale e della difesa, risultata dall'unione avvenuta nel 1994 fra Northrop e Grumman. Si sono aggiunte pi\u00f9 tardi altre grandi societ\u00e0 con l'acquisizione della Westinghouse Electronic Systems Group, Logicon, Teledyne Ryan, Litton (Ingalls, Avondale), Newport News, e TRW (senza LucasVarity). L'attuale amministratore delegato \u00e8 Ronald Sugar, eletto dal consiglio d'amministrazione il 19 febbraio 2003, ed entrato in carica il 1\u00ba aprile successivo, succedendo a Kent Kresa.\nDescrizione.\nI prodotti pi\u00f9 noti del complesso industriale militare Northrop Grumman Corp. sono il RQ-4 Global Hawk \"Unmanned Aerial Vehicle\" (UAV), l'aereo da caccia imbarcato F-14 Tomcat, e il bombardiere strategico B-2 Spirit.\nFino al 2004, la Northrop Grumman Corp. aveva pi\u00f9 di 125.000 impiegati che lavoravano in centinaia di fabbriche negli Stati Uniti e all'estero, con un bilancio annuale di 29.9 miliardi di dollari americani. Nel 2004 venne posta al 58\u00ba posto nella lista del mensile \"Fortune\" delle prime 500 compagnie industriali americane. La compagnia \u00e8 anche la terza fra i pi\u00f9 grandi fornitori al mondo di prodotti militari. .\nNata per fronteggiare l'esigenza di investire nella difesa militare come conseguenza della guerra fredda, la Northrop Grumman Corp. continua ad essere concentrata in modo primario sui servizi militari e sui clienti governativi, le cui spese vengono decise dal congresso dei senatori e dei rappresentanti degli Stati Uniti. La loro strategia di affari ha cominciato a pagare dividendi ai propri azionisti, mentre le prestazioni finanziarie dell'azienda sono migliorate considerevolmente e propongono prodotti progettati dai componenti dalle varie divisioni."}
{"id": "228317", "revid": "17654", "url": "https://it.wikipedia.org/wiki?curid=228317", "title": "Orfeo ed Euridice (Krenek)", "text": ""}
{"id": "228318", "revid": "17654", "url": "https://it.wikipedia.org/wiki?curid=228318", "title": "Orfeo (opera)", "text": ""}
{"id": "228334", "revid": "125852820", "url": "https://it.wikipedia.org/wiki?curid=228334", "title": "Silvia Baraldini", "text": "Ha fatto parte negli anni sessanta del movimento di lotta contro la guerra nel Vietnam e poi dagli inizi degli settanta e fino agli ottanta negli Stati Uniti del movimento rivoluzionario di sostegno alle lotte di liberazione nazionale degli afroamericani e dei portoricani. Fu membro anche dell'\"Organizzazione 19 maggio\", legata al Black Liberation Army (BLA), un gruppo clandestino fuoriuscito dal Black Panther Party. Nel 1983 \u00e8 stata condannata a una pena cumulativa di 43 anni di carcere (di cui molti passati in isolamento e carceri di massima sicurezza) negli Stati Uniti per i reati di concorso in evasione, associazione sovversiva (comprendente anche due tentate rapine a cui non partecip\u00f2 personalmente, e tramutata in associazione a delinquere per commettere cospirazione secondo la legge RICO, una legge nata in origine per colpire la mafia) e ingiuria al tribunale, per non aver fornito i nomi dei compagni.\nDopo la condanna si sono sviluppati negli Stati Uniti e in Italia gruppi di appoggio che ritenevano la pena sproporzionata e persecutoria, in quanto la Baraldini non partecip\u00f2 direttamente a fatti di sangue e ipotizzando che, nella legislazione italiana, tali reati - corrispondenti pressappoco ai reati di procurata evasione aggravata, concorso morale in rapina e associazione sovversiva oppure associazione con finalit\u00e0 di terrorismo - avrebbero forse comportato una pena di circa 10 anni e probabilmente senza l'applicazione del c.d. carcere duro. Il forte sostegno alla sua causa da parte dei partiti di sinistra e di organizzazioni umanitarie ha portato alla sua estradizione in Italia nel 1999. Dopo alcuni anni di arresti domiciliari Silvia Baraldini \u00e8 stata scarcerata il 26 settembre 2006 per effetto dell'indulto. In totale ha scontato circa 23 anni di reclusione.\nBiografia.\nNata in Italia, Silvia si trasfer\u00ec negli Stati Uniti all'et\u00e0 di tredici anni per seguire il padre, inizialmente dipendente della Olivetti a New York e successivamente funzionario della ambasciata italiana a Washington. Negli Stati Uniti frequent\u00f2 una scuola superiore, dove, all'ultimo anno, inizi\u00f2 a occuparsi di politica, entrando a far parte di un gruppo studentesco a favore dei diritti politici dei neri. Si iscrisse alla fine degli anni sessanta all'Universit\u00e0 statale del Wisconsin, una delle pi\u00f9 impegnate degli Stati Uniti dal punto di vista politico.\nAttivit\u00e0 politica.\nSilvia Baraldini inizi\u00f2 la sua attivit\u00e0 politica sull'onda del movimento sessantottino, protestando e manifestando per tutti gli obiettivi che si prefiggeva quella generazione, quindi per i diritti civili dei neri statunitensi, contro la guerra del Vietnam e per i diritti delle donne. In seguito la sua attivit\u00e0 si focalizz\u00f2 contro l'apartheid e il nuovo colonialismo in Africa.\nCon il progredire degli anni la sua attivit\u00e0 si rivolse a favore dei movimenti politici radicali statunitensi. Prima di tutto mise in luce il programma illegale COINTELPRO dell'FBI che spiava e infastidiva gli oppositori politici interni. In seguito divent\u00f2 un'assidua sostenitrice del Black Liberation Army (BLA). La Baraldini, infatti, dal 1975 apparteneva all'organizzazione comunista \"19 maggio\", un'organizzazione legalmente riconosciuta dal governo statunitense, che fiancheggiava appunto il movimento BLA. L'attivit\u00e0 della Baraldini nel BLA era molto forte; divenne membro del Committee to Free the Panther 21 e sostenne assiduamente le ragioni di Mumia Abu-Jamal, un giornalista afroamericano condannato a morte in Pennsylvania.\nIl 2 novembre 1979 un commando di cui faceva parte aveva realizzato l'evasione di Assata Shakur, alias Joanne Chesimard, \"l'anima\" del Black Liberation Army (BLA), che stava scontando una condanna all'ergastolo per omicidio di un agente di polizia stradale. Il commando di cui faceva parte la Baraldini si introdusse nella prigione, liber\u00f2 la Shakur, prese in ostaggio una donna poliziotto e l'autista di un furgone e fugg\u00ec. Il commando liber\u00f2 successivamente i due ostaggi.\nL'arresto.\nSilvia Baraldini venne per la prima volta arrestata il 9 novembre 1982 per associazione sovversiva, legata al suo attivismo politico comunista e di appoggio ai movimenti afro-americani di liberazione. Scarcerata sotto cauzione, venne arrestata nuovamente cinque mesi dopo, il 25 maggio 1983.\nL'arresto era indirettamente legato ad una rapina messa a segno dalla formazione terrorista comunista cui era organica.\nIl colpo, conosciuto come la \"Brink's Robbery\", avvenne il 20 ottobre 1981 a danno di un furgone blindato della Brink's Bank di Nyack, Long Island. I rapinatori uccisero una guardia giurata autista del furgone blindato e due poliziotti della polizia di Nyack (l'Ufficiale di Polizia Waverly Brown e il Sergente Edward O'Grady). Altre due guardie furono ferite. La rapina rese 900.000 dollari.\nI partecipanti alle azioni si denominavano \u201cMay 19th Communist Organization\u201d, Weatherpersons, Weather Underground, Black Liberation Army (BLA).\nAlla rapina parteciparono Mutulu Shakur, fratello di Assata Shakur, Kuwasi Balagoon, David Gilbert, Samuel Brown, Judith Alice Clark, e Kathy Boudin; quest'ultima fu rilasciata sulla parola nel 2003.\nIl processo.\nI capi d'accusa.\nSilvia Baraldini fu processata con i seguenti capi di accusa:\nLa condanna.\nIl processo si concluse nel luglio 1983 con una sentenza che pu\u00f2 essere riassunta in questi punti:\nAl primo arresto del 9 novembre 1982 l'FBI aveva offerto una forte somma di denaro alla Baraldini per denunciare i compagni e l'offerta le fu rinnovata in carcere con una contropartita che corrispondeva alla sua liberazione. Il rifiuto di collaborare non fece altro che inasprire la pena, qualificando la Baraldini come detenuta pericolosa. Venne quindi trasferita nel durissimo carcere di Lexington e le condizioni detentive divennero pi\u00f9 aspre.\nIl principale testimone a carico fu il pentito Tyrone Rison.\nIl principale coimputato fu Sekou Odinga.\nIl carcere.\nLe tappe.\nLa Baraldini venne prima rinchiusa nel carcere di New York, poi in quello di Pleasanton in California e, poi, a Lexington, dove fu sottoposta al carcere duro con isolamento, censure nella posta e limitazioni nelle visite, sorveglianza continua anche nei momenti pi\u00f9 intimi.\nIl regime carcerario venne ridotto e l'unit\u00e0 di sicurezza di Lexington chiusa dopo la lotta della Baraldini e di altre carcerate, sostenuta anche da Amnesty International.\nLa malattia.\nLa Baraldini ha visto peggiorare in carcere il suo stato di salute. Nel 1988, dopo aver avvertito forti dolori addominali, le era stato diagnosticato un tumore maligno alla mammella. Dopo alcuni interventi chirurgici nel 1990, la Baraldini venne trasferita nel carcere di massima sicurezza di Marianna, in Florida, situato in una localit\u00e0 isolata. L'ultimo trasferimento fu a Danbury, nel Connecticut.\nIl movimento di sostegno.\nIn Italia il movimento di sostegno si intensific\u00f2 soprattutto dopo la malattia della Baraldini. I vari episodi locali confluirono nel \"Coordinamento Nazionale Silvia Baraldini\" e vi aderirono, oltre molti esponenti politici di sinistra radicale, diverse personalit\u00e0 di spicco come Dario Fo, Franca Rame, Antonio Tabucchi, Umberto Eco, Walter Veltroni, Corrado Augias, Roberto Benigni, Massimo Cacciari, Umberto Galimberti, Giovanni Raboni, Moni Ovadia, Mario Monicelli, Gabriele Salvatores, Bernardo Bertolucci, Stefano Benni, Alessandro Baricco, Adriano Sofri, Ovidio Bompressi, Giorgio Pietrostefani, Massimo Carlotto, Gino Strada, Maurizio Costanzo, Gianni Min\u00e0, Dacia Maraini, Lucio Manisco, e l'associazione Nessuno Tocchi Caino.\nRiferimenti al caso Baraldini, con una chiara posizione di sostegno verso l'attivista romana, si riscontrano anche nella produzione di alcuni cantautori italiani: Francesco Guccini le dedic\u00f2 nel 1993 un'intera composizione, \"Canzone per Silvia\", contenuta nell'album \"Parnassius Guccinii\"; I Subsonica le dedicano una traccia (\"Come se\") del loro album d'esordio; Enzo Jannacci la cita di passaggio nel toccante brano \"Lettera da lontano\", scritto insieme al figlio Paolo e contenuto nel disco \"Come gli aeroplani\" del 2001; l'anno seguente anche il cantautore Flavio Giurato le avrebbe dedicato un'intensa canzone eponima nell'album Il manuale del cantautore. Il gruppo AK47 le dedic\u00f2 invece il disco 0516490872, dal numero di matricola da carcerata.\nA livello internazionale presero posizione a suo favore Noam Chomsky, Susan Sarandon (che prest\u00f2 la sua voce ad un documentario su tre donne attiviste detenute, tra cui la Baraldini), Amnesty International, l'American Civil Liberties Union, Luis Sep\u00falveda, Jos\u00e9 Saramago, Rigoberta Mench\u00f9, Adolfo P\u00e9rez Esquivel, Gunther Grass, Frei Betto, Manuel V\u00e1zquez Montalb\u00e1n.\nIl movimento si batteva per far rimpatriare la Baraldini ritenendo l'accusa statunitense fittizia e comunque esagerata rispetto alle reali colpe. Uno dei punti focali della lotta era la richiesta dell'applicazione della Convenzione europea per la salvaguardia dei diritti dell'uomo e delle libert\u00e0 fondamentali per il trasferimento dei condannati. Il problema era che tale accordo non obbliga i paesi interessati n\u00e9 fissa dei tempi da rispettare; inoltre, essendo un accordo del Consiglio d'Europa, non vincolava gli Stati Uniti, e il rispetto della convenzione rimaneva quindi una semplice concessione che dipendeva dalla decisione del governo americano.\nNel 1992 l'accordo e l'estradizione sembravano vicini, anche grazie all'interessamento di Giovanni Falcone in qualit\u00e0 direttore generale degli affari penali del Ministero di Grazia e Giustizia, ma la Baraldini ricevette dalla magistratura americana lo status di pericolosit\u00e0 altissima e tutto sfum\u00f2.\nRitorno in Italia.\nAlla fine l'amministrazione Clinton cedette alle pressioni di vari politici italiani come i premier Romano Prodi e Massimo D'Alema e il Ministro della Giustizia del governo Prodi I, Giovanni Maria Flick; i tentativi di rimpatrio ebbero successo nel 1999, quando, il 24 agosto Silvia Baraldini \u00e8 stata rimpatriata per scontare in Italia il resto della sua pena, in seguito ad un accordo bilaterale e al trattato di estradizione USA-Italia. Ad accoglierla all'aeroporto c'era la madre (deceduta il 9 aprile 2001) e il leader del Partito dei Comunisti Italiani Armando Cossutta (che a suo tempo era stato autorizzato, come parlamentare italiano, a visitare la Baraldini nel carcere di Danbury) che le port\u00f2 rose rosse. Questa accoglienza assunse cos\u00ec un significato politico e scaten\u00f2 una bufera di polemiche in parlamento. Il Ministro della Giustizia del governo D'Alema Oliviero Diliberto (anche lui del PDCI), uno dei principali artefici dell'accordo, afferm\u00f2 che la Baraldini era \"\u00abuna persona il cui ritorno in Italia \u00e8 fonte di gioia, soddisfazione e orgoglio\u00bb\" e solo per motivi di opportunit\u00e0 istituzionale non and\u00f2 all'aeroporto.\nIl rimpatrio ha avuto diverse polemiche anche per l'accordo diplomatico tra l'Italia e gli USA. Si \u00e8 parlato degli eccessivi costi legati al viaggio di rimpatrio, richiesti dalle autorit\u00e0 statunitensi per ragioni di sicurezza, e si sono fatte congetture su un possibile scambio tra la concessione del rimpatrio e la mancata richiesta di estradizione per i piloti americani responsabili della strage del Cermis (o in alternativa al sostegno italiano nella guerra del Kosovo promossa dalla NATO), accusa ventilata in particolare dal parlamentare di Alleanza Nazionale Maurizio Gasparri.\nComunque un caposaldo \u00e8 che il Ministro della Giustizia americano aveva chiesto garanzie affinch\u00e9 non si procedesse alla liberazione o a uno sconto della pena come la libert\u00e0 vigilata. Infatti l'Italia ha dovuto associare al rimpatrio una sentenza della Corte d'Appello per recepire quella americana. In pratica la Baraldini non \u00e8 stata giudicata in Italia per i reati commessi negli Stati Uniti, ma \u00e8 stata estradata con il vincolo di dover scontare in Italia la pena irrogatale negli Stati Uniti.\nSu queste garanzie si \u00e8 sviluppata la polemica da parte di chi ritiene che questo vincolo costituisca una riduzione della sovranit\u00e0 nazionale italiana. Tuttavia \u00e8 raro che un Paese abbia giurisdizione per i reati commessi da suoi cittadini in un altro paese in cui siano residenti. \u00c8 un principio giurisprudenziale assai discusso e importante tenuto conto dell'elevato numero di emigranti italiani all'estero e stranieri in Italia.\nDall'aprile 2001, alla Baraldini, gi\u00e0 ricoverata al Policlinico Gemelli su decisione dell'amministrazione penitenziaria, vennero concessi gli arresti domiciliari (nella casa della sorella e poi del compagno), con l'autorizzazione a lasciare il domicilio per alcune ore al giorno per sottoporsi alle cure, a causa delle sue condizioni di salute; dopo il suo rimpatrio, ha scelto il silenzio e non ha pi\u00f9 rilasciato interviste ai media, rompendo il silenzio solo dopo il 2010, in occasione di una manifestazione della Federazione della Sinistra, anche se ha partecipato ad alcuni incontri e convegni politici, (ad esempio nella vicenda di Stefano Cucchi, giovane morto dopo un pestaggio nella Caserma dei Carabinieri di Roma Casilina).\nNel 2003 la Baraldini ottiene, non senza polemiche, una collaborazione con il Comune di Roma, sotto l'amministrazione di Walter Veltroni, per occuparsi di un progetto di ricerca sull'occupazione femminile.\nPer effetto dell'indulto, Silvia Baraldini \u00e8 stata infine scarcerata il 26 settembre 2006. Ci furono alcune perplessit\u00e0 (ma nessuna opposizione ufficiale) da parte dell'amministrazione statunitense e proteste dell'opposizione di centro-destra, nonostante si sia anticipata solo di due anni la possibile libert\u00e0 \"sulla parola\" che avrebbe potuto ottenere secondo la legge federale americana nel 2008.\nLa prima uscita pubblica dopo l'indulto \u00e8 avvenuta il 24 novembre a Piombino, nel corso della 15\u00aa edizione del Film Festival Visionaria, in occasione della proiezione del documentario Liberate Silvia di Giuliano Bugani per la regia di Matteo Lenzi con musiche di Paola Turci.\nAttualmente vive a Roma."}
{"id": "228337", "revid": "6923", "url": "https://it.wikipedia.org/wiki?curid=228337", "title": "Veicolo ibrido", "text": "Un veicolo ibrido, pi\u00f9 propriamente veicolo a propulsione ibrida, \u00e8 un veicolo dotato di un sistema di propulsione a due o pi\u00f9 componenti, ad esempio motore elettrico con motore termico, che lavorano in sinergia fra di loro. I veicoli in cui coesistano due o pi\u00f9 forme di accumulo di energia, al fine della generazione di energia meccanica, sono detti veicoli ibridi.\nI veicoli ibridi non devono essere confusi con quelli bimodali, che sono veicoli che possono funzionare con energia fornita dall'esterno oppure con un accumulatore a bordo, come ad esempio i filobus con batterie.\nI veicoli termici policarburante (benzina/gpl, benzina/metano, gasolio/kerosene, benzina/idrogeno) vengono talvolta distinti dagli altri tipi di veicoli ibridi per essere chiamati bi-fuel.\nPropulsione elettrico-termica.\nIl maggior vantaggio dei veicoli ibridi \u00e8 l'eliminazione dei difetti insiti nella necessit\u00e0 di partenza da fermo, che nei veicoli convenzionali a motore solo endotermico viene attuata mediante frizione e prima marcia. Infatti la partenza da fermo \u00e8 sottoposta alle leggi fisiche dell'inerzia che richiede una coppia anche a velocit\u00e0 quasi nulle, mentre il motore termico ciclico ha bisogno di un regime di velocit\u00e0 minimo per fornire una coppia non nulla. Invece il motore a vapore e quello elettrico non presentano particolari problemi nella partenza da fermo, a differenza dei motori endotermici, che presentano tale criticit\u00e0 (che agli albori dell'automobile rappresent\u00f2 il maggior freno al suo sviluppo).\nNell'auto con motore endotermico accoppiato a partenza in elettrico, i due propulsori sono adatti a coesistere in quanto hanno proprio in ci\u00f2 caratteristiche complementari: alle basse velocit\u00e0 \u00e8 pi\u00f9 efficiente l'elettrico, alle alte l'endotermico.\nIl motore a combustione interna trasforma l'energia chimica del combustibile (di notevole densit\u00e0 energetica e facilmente approvvigionabile dalla rete di rifornimento) con una efficienza accettabile, in particolare in alcuni punti di funzionamento.\nIl motore elettrico invece converte con una maggiore efficienza e versatilit\u00e0 un'energia disponibile a bordo in minori quantit\u00e0. Ogni macchina elettrica in s\u00e9 \u00e8 in grado di lavorare per produrre trazione meccanica o generazione di elettricit\u00e0 (in entrambi i sensi di marcia). Ogni veicolo ibrido cerca di sfruttare nei rallentamenti la capacit\u00e0 di \"frenare\" con il motore elettrico (\"forza contro-elettromotrice\" tramite sistema KERS), generando energia altrimenti dissipata sotto forma di calore nei freni. Un altro pregio \u00e8 la possibilit\u00e0, anche ad alte velocit\u00e0 per brevi tratti, di far supportare nelle esigenze di accelerazione il motore endotermico da quello elettrico.\nL'energia elettrica si pu\u00f2 immagazzinare con l'utilizzo di vari dispositivi che possono essere utilizzati anche in contemporanea.\nA seconda del grado di ibridazione (potenza del propulsore elettrico rispetto alla potenza totale installata) e della capacit\u00e0 del sistema di propulsione ibrido di immagazzinare energia elettrica si definiscono informalmente alcuni livelli di ibridazione:\nI veicoli con funzione \"stop and start\" vengono anche impropriamente chiamati \"micro hybrids\", ma questa funzione, tipica anche di molti veicoli ibridi, \u00e8 ottenuta con componenti tradizionali e non certo con un diverso sistema propulsivo.\nEsistono due schemi costruttivi principali per l'integrazione di un motore termico e una macchina elettrica: \"ibrido serie\" e \"ibrido parallelo\". La combinazione dei due d\u00e0 origine all\"'ibrido misto\".\nIbrido serie.\nQuesta tecnologia, detta anche \"range extender\", \u00e8 molto simile a quella utilizzata nelle locomotive Diesel-elettriche. In questa tipologia il motore termico non \u00e8 collegato alle ruote, esso ha il compito di generare la corrente per alimentare il motore elettrico che la trasforma in moto, mentre l'energia superflua viene utilizzata per ricaricare le batterie.\nNei momenti in cui viene richiesta una grande quantit\u00e0 di energia, essa viene attinta sia dal motore termico sia dalle batterie. Poich\u00e9 i motori elettrici sono in grado di operare su una vasta gamma di regimi di rotazione, questa struttura permette di rimuovere o ridurre la necessit\u00e0 di una trasmissione complessa. Per questo motivo permetterebbe l'uso di pi\u00f9 efficienti motori a turbina anzich\u00e9 alternativi, difatti l'efficienza dei motori a combustione interna alternativi cambia al variare del numero di giri, nei sistemi \"ibrido serie\" i giri del motore termico vengono impostati per ottenere sempre la massima efficienza non dovendo subire n\u00e9 accelerazioni n\u00e9 decelerazioni; tale propriet\u00e0 verrebbe sfruttata con ancor maggiore efficienza dal motore a turbina. Data questa condizione e per compensare l'ulteriore trasformazione energetica, si pu\u00f2 usare un motore termico (generatore) che abbia una fascia di sfruttamento/funzionamento molto stretta rispetto ai regimi totali e che per questo abbia un rendimento pi\u00f9 elevato dei motori termici classici, per lo meno in quella fascia di regimi, quindi idealmente un motore a turbina.\nIn alcuni prototipi sono installati piccoli motori elettrici per ogni ruota. Il notevole vantaggio di questa configurazione \u00e8 di poter controllare la potenza erogata per ogni ruota. Uno scopo possibile potrebbe essere di semplificare il controllo della trazione o inserire/disattivare la trazione integrale.\nIl maggiore svantaggio degli \"ibridi serie\" consiste nella seria riduzione di efficienza rispetto alle motorizzazioni puramente termiche in condizioni di velocit\u00e0 elevata e costante (come viaggiare a 130 km/h in autostrada). Questo fenomeno \u00e8 causato dal fatto che, nella conversione termico--&gt;elettrico--&gt;movimento, parte dell'energia viene dispersa, cosa che non accadrebbe con una trasmissione con conversione diretta termico--&gt;moto. Questo inconveniente non \u00e8 presente negli \"ibrido parallelo\".\nGli \"ibridi serie\" sono i pi\u00f9 efficienti per i veicoli che necessitano di continue frenate e ripartenze come i mezzi a uso urbano, autobus e taxi e alcuni mezzi d'opera pesanti quali Terex 33-19 \"Titan\", Hitachi EH5000 ACII, Liebherr T 282B e BelAZ 75710.\nMolti modelli di \"ibridi serie\" hanno, in dotazione, un pulsante per spegnere il motore termico. La funzione viene utilizzata specialmente per la circolazione nelle zone a traffico limitato. L'accensione del motore termico \u00e8 limitata alla sola ricarica delle batterie; ma, comunque, esso pu\u00f2 essere riattivato con la pressione del medesimo pulsante a cui si \u00e8 accennato poco sopra. Il motore termico viene inoltre spento automaticamente durante le soste.\nIbrido parallelo.\nTale architettura \u00e8 tra le pi\u00f9 diffuse tra i vari modelli di auto ibride, ma anche tra i motori di yachts e imbarcazioni. \u00c8 caratterizzata da un nodo meccanico di accoppiamento della potenza, per cui entrambi i motori (l'elettrico e il termico) forniscono coppia alle ruote. Il motore termico pu\u00f2 inoltre essere utilizzato per ricaricare le batterie in caso di necessit\u00e0.\nLa realizzazione costruttiva del nodo meccanico e la sua posizione nell'ambito del sistema di propulsione servono a distinguere ibridi paralleli pre-trasmissione (motore elettrico a monte del cambio), post-trasmissione (motore elettrico a valle del cambio) e post-ruote (i due assali hanno due motorizzazioni meccanicamente indipendenti, l'accoppiamento \u00e8 dunque costituito dalla strada).\nGli \"ibridi parallelo\" possono ulteriormente essere classificati a seconda del bilanciamento dei due motori nel fornire potenza motrice. Nella maggior parte dei casi, ad esempio, il motore a combustione interna \u00e8 la parte dominante e il motore elettrico ha la semplice funzione di fornire una maggiore potenza nei momenti di necessit\u00e0 (principalmente in partenza, in accelerazione, sotto sforzo e alla velocit\u00e0 massima).\nLa maggior parte dei progetti combinano un grande generatore elettrico e un motore elettrico in una singola unit\u00e0 (motoalternatore), spesso situata tra il motore a combustione interna e la trasmissione, al posto del volano, rimpiazzando sia il motorino di avviamento, sia l'alternatore e il volano.\nIl cambio in molti casi \u00e8 automatico continuo, il quale permette l'ottimizzazione di funzionamento del motore termico, regolando il regime di funzionamento a un livello di massima efficienza. Altre soluzioni prevedono l'assenza del cambio, riducendo la catena cinematica e relative perdite, ma richiedono un motore termico con ampio intervallo di regimi di funzionamento e, in ogni caso, si perde elasticit\u00e0 operativa, in quanto si aumenta la difficolt\u00e0 nell'affrontare le salite marcate e/o prolungate e le alte velocit\u00e0, relegando la soluzione per soli veicoli a uso cittadino.\nIl vantaggio si ottiene nel consumo a ruote ferme o a passo d'uomo. Inoltre permette cilindrate pi\u00f9 contenute in quanto, in fase di partenza, accelerazione o moto su pendenze, il motore termico viene supportato dal motore elettrico. Questo ne fa dei veicoli pi\u00f9 adatti ai ritmi cittadini, piuttosto che alle lunghe percorrenze autostradali.\nIbrido misto.\nGli \"ibridi misti\" sono caratterizzati da un nodo meccanico, come negli ibridi paralleli, e da un nodo elettrico, come negli ibridi serie. Come questi ultimi, presentano due macchine elettriche. La modalit\u00e0 costruttiva per realizzare tale doppio accoppiamento pu\u00f2 variare. Un esempio relativamente semplice \u00e8 dato dall'architettura della Toyota Prius, che realizza l'accoppiamento meccanico tra il motore termico, le due macchine elettriche e l'albero di trasmissione finale attraverso la combinazione di un rotismo epicicloidale e un riduttore. Il successo delle Prius e delle altre Toyota con la stessa architettura, 10 milioni di vetture dal 1997 al 2017, rende questo schema il pi\u00f9 diffuso in termini assoluti, ovvero quello utilizzato dalla maggior parte delle auto ibride circolanti.\nGestione dell'energia.\nLa gestione dei flussi di energia fra i vari convertitori (motore a combustione interna, motore/i elettrico/i, trasmissione) e accumulatori (batterie, supercondensatori) per rispondere a una data richiesta di potenza (coppia e velocit\u00e0) da parte del conducente \u00e8 compito del controllore di supervisione. Tale controllore, tipico dei veicoli ibridi, si colloca, rispetto a una struttura di controllo in coppia tradizionale, in posizione intermedia tra gli algoritmi di interpretazione della volont\u00e0 del conducente (trasformazione della posizione dei pedali di accelerazione e freno in richiesta di coppia) e quelli di controllo dei singoli componenti (motori, trasmissione, freni). Gli algoritmi di gestione dell'energia sono ispirati a dei criteri di minimizzazione del consumo energetico globale (combustibile ed elettricit\u00e0) vincolata al rispetto di un'evoluzione mediamente costante dello stato di carica delle batterie, oltrech\u00e9 dei limiti fisici dei componenti e dei vincoli dettati dalle esigenze di guida piacevole (driveability).\nGli algoritmi di gestione dell'energia sviluppati finora appartengono a due categorie distinte, con possibilit\u00e0 di approcci misti:\nAltre tipologie.\nAltri possibili schemi di veicoli ibridi sono i seguenti:\nBibliografia.\nLino Guzzella, Antonio Sciarretta, \"Vehicle Propulsion Systems. An Introduction to Modeling and Optimization\" (in inglese), 2\u00aa ed., Heidelberg-Berlin-New York, Springer, 2007. ISBN 3642094155.\nMehrdad Ehsani, Yimin Gao, Ali Emadi, \"Modern Electric, Hybrid Electric, and Fuel Cell Vehicles: Fundamentals, Theory, and Design\" (in inglese), 2\u00aa ed., CRC Press, 2009. ISBN 1420053981.\nMassimo Guiggiani, \"Dinamica del veicolo, \"Citt\u00e0 Studi Edizioni, Torino 2007. ISBN 9788825173000"}
{"id": "228340", "revid": "176990", "url": "https://it.wikipedia.org/wiki?curid=228340", "title": "Pimay", "text": ""}
{"id": "228341", "revid": "6923", "url": "https://it.wikipedia.org/wiki?curid=228341", "title": "Osorkon III", "text": "Biografia.\nL'ascendeza di Usermaatra-setepenamon non \u00e8 sicura, alcuni studiosi, tra cui Kenneth Kitchen lo considerano figlio di Sheshonq VI, ritenendo corretta la collocazione di questi subito dopo il fondatore della dinastia mentre altri, come David Aston lo ritengono figlio di Takelot II identificandolo con il Primo Profeta di Amon Osorkon B.\nArgomento principale dei sostenitori che Osorkon III e Osorkon B siano state la stessa persona risiede nelle registrazioni del livello del Nilo a Karnak ove Osorkon III \u00e8 indicato come figlio della \"Sposa principale\" Kamama merimut. Osorkon B, figlio di Takelot II risulta essere figlio della \"Sposa principale\" di questi Ka(ra) mama metimut.\nAbile politico riusc\u00ec ad attribuire ai suoi figli importanti cariche sia nella regione direttamente controllata che a Tebe. Il figlio, e successore, Takelot ricopr\u00ec per alcuni anni l'incarico di \"Primo Profeta di Amon\" mentre la figlia Shepenupet I fu \"Divina Sposa di Amon\", un ruolo che andava diventando sempre pi\u00f9 rilevante. Un altro figlio, Nimlot ebbe il titolo di \"principe\" di Ermopoli.\nSposa principale di Osorkon III fu Karoadjet, madre di Shepenupet, mentre madre dei due figli Takelot e Rudamon fu Tentsai, una sposa secondaria.\nIl regno di Osorkon III, che oltre ai titoli regali, mantenne sempre quello di \"Grande Capo dei Ma\", ossia delle popolazioni di origine libica, potrebbe essere durato circa 28 anni anche se Sesto Africano ed Eusebio di Cesarea gli attribuiscono, rispettivamente, otto e nove anni."}
{"id": "228349", "revid": "1762097", "url": "https://it.wikipedia.org/wiki?curid=228349", "title": "Murge", "text": "Le Murge sono una subregione pugliese-lucana piuttosto estesa, corrispondente a un altopiano carsico di origine tettonica e di forma quadrangolare situato tra la Puglia centrale e la Basilicata nord-orientale. Costituiscono parte dell'Antiappennino pugliese e nella zona nord-occidentale si trovano i rilievi pi\u00f9 alti: \"Torre Disperata\" (686\u00a0m), Monte Caccia (682\u00a0m), \"Serraficaia\" (673\u00a0m) e \"Monte Scorzone\" (668\u00a0m).\nIl territorio dell'altopiano fa parte prevalentemente della citt\u00e0 metropolitana di Bari e della provincia di Barletta-Andria-Trani e si estende a occidente fin nella provincia di Matera, in Basilicata; inoltre si prolunga verso sud nelle province di Taranto (Murge tarantine) e marginalmente Brindisi. \nDal 2004 il territorio murgiano fa parte del parco nazionale dell'Alta Murgia, con sede amministrativa a Gravina in Puglia.\nEtimologia.\nIl toponimo deriva dalla parola latina \"murex\", che significa murice, roccia aguzza. Il nome \"murgia\" fa riferimento ad una voce italica di origine osca che \u00e8 mutuata probabilmente dalle lingue preindoeuropee parlate in Italia meridionale prima della migrazione osca e che significa pietra. Sopravvive ancora nel suo significato originario nei dialetti calabresi settentrionali.\nIntendendo la Murgia come subregione, si estende per circa 4000\u00a0km\u00b2 ed \u00e8 situata tra il corso dell'Ofanto situato a nord, e la cosiddetta \"soglia messapica\" (una depressione che la separa dalla penisola salentina) situata a sud. I suoi limiti fisici sono: a sud-ovest la depressione bradanica (o premurgiana) parzialmente ricadente entro la vicina regione Basilicata; a nord-est il Mare Adriatico; a nord-ovest la valle del fiume Ofanto e la pianura del Tavoliere di Foggia; a sud-est la piana di Brindisi. \u00c8 suddivisa, attraverso la \"Sella di Gioia del Colle\" (un'estesa depressione che tocca l'isoipsa intorno a 350\u00a0m), in Murgia \"alta\" nord-occidentale, che rappresenta la parte sommitale dell'altopiano, ricoperta prevalentemente da steppe e pascoli e caratterizzata da coltura estensiva, e in Murgia\" bassa\" sud-orientale, dove la terra \u00e8 pi\u00f9 fertile e ricoperta in prevalenza da oliveti.\nTradizionalmente, le Murge vengono inoltre divise in varie subregioni: l'Alta Murgia, la Murgia Barese (Murgia propriamente detta), la Murgia Costiera, la Terra delle Gravine, la Murgia dei Trulli (Valle d'Itria), le Murge Brindisine e le Murge Tarantine.\nLe Murge sono rappresentate da un altopiano collinare, con predominanza della media collina, disposte a ripiani paralleli alla linea di costa adriatica, allungati da nord-ovest a sud-est e i rilievi sono costituiti da formazioni di roccia calcarea del Cretacico. Vi si trovano vistosi fenomeni di carsismo, tanto ipogei quanto superficiali, come doline, le pi\u00f9 grandi delle quali sono localmente dette \"Puli\" (il pi\u00f9 importante situato ad Altamura) o \"pulicchi\" se di dimensioni inferiori, inghiottitoi, lame e grotte fra le quali le famose e affascinanti Grotte di Castellana.\nCaratteristiche tipiche della parte meridionale delle Murge sono le gravine. La gravina \u00e8 una erosione carsica paragonabile ai canyon americani, con pareti ripide e profondit\u00e0, in alcuni punti, superiori ai 200 m. La Gravina pi\u00f9 rappresentativa e pi\u00f9 conosciuta \u00e8 quella di Gravina in Puglia dove citt\u00e0, canyon e torrente portano lo stesso nome, per l\u2019appunto Gravina. Interessante segnalare la Laterza per estensione e profondit\u00e0.\nManca nella regione qualsiasi corso d'acqua di superficie a carattere permanente, eccezion fatta per la sorgente del Canale Reale, mentre \u00e8 presente una circolazione idrica sotterranea, con una falda profonda e piccole falde superficiali da tempo sfruttate a scopi irrigui mediante numerosi pozzi, \"pile\" (cisterne) e norie.\nAlta Murgia.\nComprende un paesaggio di alta e collina nei comuni di Minervino Murge, Spinazzola, Poggiorsini, Andria e il territorio murgiano a ovest di Gravina in Puglia. Il suo territorio \u00e8 costituito in Parco nazionale dell'Alta Murgia.\nMurgia Barese (Murgia propriamente detta).\nPaesaggio di media collina, comprende il cuore delle Murge a sud, a sud-est e a nord di Bari, tra i vari centri rientrano Gravina, Altamura, Acquaviva delle Fonti, Cassano delle Murge, Sammichele di Bari, Sannicandro di Bari, Bitonto, Palo del Colle, Turi, Toritto, Noci, Grumo Appula, Santeramo in Colle, Corato, Ruvo di Puglia, Andria, Minervino Murge, Spinazzola, Poggiorsini, Gioia del Colle, Putignano e Castellana Grotte.\nMurgia costiera.\nLa Murgia costiera \u00e8 quella fascia della Terra di Bari e della parte settentrionale della provincia di Brindisi che digrada dolcemente o a piccole balze dalla quota di 100-200 verso il Mare Adriatico. \u00c8 compresa grossomodo tra Monopoli e Fasano. \nTerra delle Gravine.\nComprende la parte settentrionale della provincia di Taranto, a nord della piana dell'arco ionico e termina al confine con la provincia di Brindisi. Il Parco naturale regionale Terra delle Gravine \u00e8 un parco naturale regionale istituito in Puglia nel 2005 per tutelarne il patrimonio paesaggistico e faunistico, comprende i centri di Laterza, Ginosa, Castellaneta, Mottola, Palagianello, Palagiano, Massafra, Crispiano, Statte, Montemesola, San Marzano di San Giuseppe, Grottaglie e Villa Castelli.\nValle d'Itria.\nLa Valle d'Itria \u00e8 una porzione di territorio della Puglia centrale, a cavallo tra la citt\u00e0 metropolitana di Bari, provincia di Brindisi e provincia di Taranto. Il suo territorio coincide con la parte meridionale dell'altopiano delle Murge. La principale peculiarit\u00e0 della valle sono i trulli, tipiche ed esclusive abitazioni in pietra a forma di cono. Comprende i territori di Martina Franca, Ceglie Messapica, Cisternino, Ostuni, Carovigno, Locorotondo e Alberobello.\nMurge brindisine.\nPropaggini delle Murge nella penisola salentina in Provincia di Brindisi che oltrepassano la soglia messapica prima di cedere il posto al Tavoliere di Lecce. Comprende i comuni situati tra San Vito dei Normanni e Brindisi.\nSerre tarantine.\nLe Murge tarantine sono un complesso collinare della penisola salentina che parte a sud-est della citt\u00e0 di Taranto e termina poco oltre il confine con la provincia di Lecce. Rappresentano le ultime propaggini dell'Appennino meridionale. Comprende tutti i comuni orientali della provincia, da Grottaglie fino ad Avetrana.\nMurgia materana.\nLa Murgia materana \u00e8 situata all'estremit\u00e0 orientale della Basilicata, vicino al confine con la Puglia. Nel suo territorio vi \u00e8 la Gravina di Matera, profondo solco calcareo sul fondo del quale scorre l'omonimo torrente che, dopo aver costeggiato i Sassi di Matera e sfiorato l'abitato di Montescaglioso, sfocia nel fiume Bradano dopo circa venti chilometri.\n\u00c8 compreso tutto il territorio della Murgia Materana, contigua a quella pugliese, un altipiano calcareo ricoperto della tipica vegetazione mediterranea. Abitata fin dalla preistoria, conserva ancora stazionamenti risalenti al Paleolitico, come la grotta dei pipistrelli, ed al Neolitico, come i numerosi villaggi trincerati. Una delle caratteristiche pi\u00f9 importanti del territorio, istituito come Parco della Murgia Materana, \u00e8 la presenza di circa 150 chiese rupestri disseminate lungo la Murgia e le Gravine. Sin dall'alto Medioevo si registra in tutta l'area la presenza di comunit\u00e0 monastiche sia benedettine che bizantine.\nClima.\nLa temperatura medie in inverno si attesta sui 5 gradi, nel mese di gennaio si registrano minimi negativi e nevicate. In estate si hanno temperature medie intorno ai 30\u00a0\u00b0C. Le precipitazioni sono abbondanti.\nNella tabella sono riportati i valori medi che si registrano.\nEconomia.\nPer secoli, l'economia murgiana si \u00e8 fondata sulla pastorizia e sull'agricoltura: fenomeno importante era la transumanza, con lo spostamento di intere greggi di pecore tra le Murge e l'Abruzzo in estate, e verso il clima pi\u00f9 mite del sud durante l'inverno, lungo antiche vie di comunicazione chiamate tratturi. Fino al XIX secolo \u00e8 stato presente il latifondo, caratterizzato da grandi estensioni territoriali possedute da ricche famiglie che vi praticavano un'agricoltura estensiva, dovuta anche alla limitata disponibilit\u00e0 di acqua. Tuttora si coltivano mandorleti, viti e olivi , oltre ad alberi da frutto e, in misura pi\u00f9 modesta, ortaggi. Oggi l'economia delle Murge \u00e8 caratterizzata anche da un'intensa attivit\u00e0 estrattiva del marmo, a nord, e dalla presenza del distretto industriale del mobile imbottito, ubicato tra i comuni di Altamura, Gravina in Puglia, Santeramo in Colle e la vicina citt\u00e0 di Matera.\nDi recente istituzione (2004) \u00e8 il Parco nazionale dell'Alta Murgia i cui confini ricadono nei territori dei seguenti comuni: Altamura, Andria, Bitonto, Cassano delle Murge, Corato, Gravina in Puglia (sede del Parco), Grumo Appula, Minervino Murge, Poggiorsini, Ruvo di Puglia, Santeramo in Colle, Spinazzola, Toritto. In Basilicata e a pochi chilometri di distanza dal confine con la Puglia, si trova nei comuni di Matera e Montescaglioso (in provincia di Matera) il Parco Archeologico Storico Naturale delle Chiese Rupestri del Materano, semplicemente detto anche Parco della Murgia Materana.\n\u00c8 originaria di questa regione geografica un'importante razza equina italiana: il Cavallo murgese.\nAgricoltura e allevamento.\nPer il settore agricolo:\nArtigianato e industria.\nPer il settore industriale:\nServizi.\nNel settore terziario sono presenti: \nElenco completo dei comuni appartenenti alle Murge.\nAndria, Minervino Murge; Spinazzola, Canosa di Puglia\nAcquaviva delle Fonti, Altamura, Bitonto, Cassano delle Murge, Corato, Gioia del Colle, Gravina in Puglia, Grumo Appula, Palo del Colle, Noci, Alberobello, Locorotondo, Poggiorsini, Ruvo di Puglia, Sammichele di Bari, Santeramo in Colle, Sannicandro di Bari, Toritto, Turi, Adelfia.\nFasano, Cisternino, Carovigno, Ostuni, Villa Castelli, Ceglie Messapica\nCastellaneta, Palagianello, Ginosa, Grottaglie, Laterza, Mottola, Martina Franca, Massafra\nMatera, Montescaglioso.\nNella letteratura.\nErnesto Capocci di Belmonte scrive nel 1857 \"Viaggio alla Luna\". In esso la protagonista del breve romanzo paragona il paesaggio lunare al territorio murgiano: \nIl romanzo anticipa di otto anni \"Dalla Terra alla Luna\" di Jules Verne."}
{"id": "228350", "revid": "1305772", "url": "https://it.wikipedia.org/wiki?curid=228350", "title": "In Concert MTV Plugged", "text": "In Concert MTV Plugged \u00e8 un film concerto del cantautore statunitense Bruce Springsteen. \u00c8 stato reso disponibile su videocassetta nel 1992 e poi in un album della Columbia Records nel 1993.\nRealizzato per la serie televisiva \"MTV Unplugged\", il concerto fu registrato a Los Angeles il 22 settembre del 1992 nel mezzo della tourn\u00e9e mondiale seguita alla pubblicazione degli album \"Human Touch\" e \"Lucky Town\".\nStoria.\nNel giugno del 1992 Springsteen aveva iniziato un \"tour\" mondiale con un nuovo gruppo di musicisti diverso da quelli della E Street Band che l'avevano accompagnato per tutta la sua carriera. I due album usciti a marzo, \"Human Touch\" e \"Lucky Town\", dopo un promettente avvio che gli aveva fatti esordire alla seconda e alla terza posizione della Billboard 200, stavano velocemente perdendo posizioni con vendite inferiori alle attese. Anche la tourn\u00e9e, dopo un promettente avvio nelle principali citt\u00e0 europee e il trionfale esordio in Nord America con undici date consecutive alla Brendan Byrne Arena nel New Jersey, non aveva raggiunto, nelle prevendite, il successo dei \"tour\" degli anni ottanta. Nel frattempo \"Unplugged\", il disco di Eric Clapton registrato durante una esibizione per l'omonimo programma della rete musicale MTV, stava ottenendo un clamoroso successo che l'avrebbe portato poi a vincere un premio Grammy come album dell'anno. Cos\u00ec, su consiglio del suo \"management\", Springsteen decise di participare al programma di MTV nel quale era previsto che gli ospiti si esibissero in versione acustica, senza strumenti amplificati elettricamente (\"unplugged\", cio\u00e8 \"scollegato\", \"con la spina staccata\", con riferimento ai cavi che di norma collegano gli strumenti elettrificati all'amplificatore). La registrazione si tenne il 22 settembre 1992 negli studi della Warner Bros. nei pressi di Hollywood approfittando del fatto che il \"tour\" avrebbe fatto tappa a Los Angeles nei giorni seguenti.\nSpringsteen aveva preso l'abitudine di aprire i concerti con un paio di pezzi eseguiti da solo con la chitarra acustica per poi introdurre la band. Aveva quindi gi\u00e0 un certo numero di brani pronti in versione \"unplugged\". Inoltre aveva gi\u00e0 sperimentato l'esecuzione di alcune sue canzoni in versione acustica nel corso dei due concerti tenuti a favore del Christic Institute nel novembre del 1990. Nonostante ci\u00f2, dopo aver eseguito l'inedita \"Red Headed Woman\" accompagnandosi con la chitarra acustica, scelse di eseguire tutti gli altri pezzi con il gruppo, esibendosi di fatto in una versione condensata di quello che era lo spettacolo che presentava abitualmente nei concerti durante il \"tour\". Dopo la prima canzone Springsteen annunci\u00f2:\nSi tratt\u00f2 quindi, a discapito delle intenzioni iniziali e del format del programma televisivo, di una esibizione che venne definita \"plugged\", avvero \"collegata\", \"con la spina inserita\".\nIl video.\nDal concerto fu tratto un album video pubblicato nel dicembre 1992 in formato VHS e in formato laserdisc per i mercati orientali. Oltre alle 16 canzoni incluse nel programma televisivo furono aggiunti due \"bonus track\".\nLa maggior parte delle canzoni eseguite per il programma televisivo erano tratte dai due album gemelli pubblicati all'inizio dell'anno, ma Springsteen esegu\u00ec anche diversi pezzi del suo repertorio storico come \"Darkness on the Edge of Town\", \"Thunder Road\" e \"Growin' Up\" in versione acustica, e \"Atlantic City\" in versione elettrica. \"Light of Day\", canzone tratta dalla colonna sonora del film \"La luce del giorno\" di Paul Schrader del 1987, composta da Springsteen ma eseguita in quell'occasione dai protagonisti Michael J. Fox e Joan Jett, non era mai apparsa in un disco del cantautore nonostante fosse stata presentata diverse volte in concerto sin dagli anni ottanta.\nIl disco.\nL'album con la registrazione di parte del concerto fu pubblicato dalla Columbia Records nell'aprile del 1993 per il solo mercato europeo, successivamente all'uscita del video, anche allo scopo di promuovere la nuova \"tranche\" di concerti previsti per la primavera di quell'anno nel Vecchio Continente. Il disco, che contiene 13 canzoni delle 25 suonate, non ebbe un grandissimo successo, di gran lunga inferiore a quello dei precedenti di Springsteen, nonostante si trattasse di un \"live\", tipologia di album per la quale c'era stata sempre grande attesa da parte dei fan. Allo scarso successo contribu\u00ec certamente il fatto di essere stato realizzato con la cosiddetta \u00abOther Band\u00bb (\"l'altro gruppo\") e non con la E Street Band e pur tenendo conto che il \"tour\" stava comunque ottenendo risultanti tutt'altro che deludenti soprattutto nei mercati dove il cantautore godeva di maggior seguito. Il disco, ristampato per il mercato statunitense nel 1997 entrando per poco in classifica, ha venduto in totale circa un milione di copie nel mondo di cui 400.000 negli Stati Uniti ottenendo un disco d'oro nel Regno Unito.\nIl titolo.\nLa copertina del video e poi quella del CD riportano la dicitura \"Bruce Springsteen In Concert\" e poi, in basso, appare il logo del programma televisivo \"MTV Unplugged\". Trattandosi per\u00f2 di una esibizione sostanzialmente \"elettrica\", realizzata cio\u00e8 con strumenti amplificati, le prime due lettere della parola \"unplugged\" furono barrate con una \"X\" rossa in modo da lasciare leggibile solo \"plugged\". In tal senso il disco e il video sono stati poi indicati con il titolo \"In Concert MTV Plugged\" o anche \"In Concert - MTV Plugged\" e \"In Concert/MTV Plugged\"; a volte \u00e8 indicato con la variante \"In Concert MTV \"X\"Plugged\" per rendere la reale grafia della copertina."}
{"id": "228353", "revid": "1924342", "url": "https://it.wikipedia.org/wiki?curid=228353", "title": "The Ghost of Tom Joad", "text": "The Ghost of Tom Joad \u00e8 l'undicesimo album in studio del cantautore statunitense Bruce Springsteen, pubblicato nel 1995 dalla CBS Records.\nIl disco.\nLe tematiche trattate dai testi, cos\u00ec come la musica e gli arrangiamenti, pi\u00f9 folk e acustici, richiamano l'album di Springsteen del 1982 \"Nebraska\". Tom Joad \u00e8 il protagonista del romanzo di John Steinbeck del 1939 \"Furore\" (\"The Grapes of Wrath\") e dell'omonimo film del 1940 diretto da John Ford. Le canzoni parlano del divario tra ricchi e poveri e dei problemi degli immigrati negli Stati Uniti.\nSuccesso commerciale.\nL'album ha venduto circa 200.000 copie in Italia in meno di 2 mesi.\nCover.\nNel 2000 i Rage Against the Machine hanno inserito una cover del brano \"The Ghost of Tom Joad\" nell'album \"Renegades\". Una cover dello stesso brano \u00e8 presente nell'EP del 2005 \"Black Refuge\" dei Junip e nell'album del 2015 dei Modena City Ramblers \"Tracce clandestine\""}
{"id": "228354", "revid": "125727463", "url": "https://it.wikipedia.org/wiki?curid=228354", "title": "Carsismo", "text": "Il carsismo (termine derivato dalla regione del Carso Triestino dove inizialmente \u00e8 stato studiato il fenomeno) indica l'attivit\u00e0 chimica esercitata dall'acqua, soprattutto su rocce calcaree, sia di dissoluzione sia di precipitazione, determinando una precisa e caratteristica tipologia di suolo detta \"suolo carsico\", caratterizzato, oltre che dalla presenza diffusa di rocce calcaree, anche di doline, inghiottitoi e da acqua che filtra facilmente in profondit\u00e0 nel sottosuolo.\nCon il progredire degli studi, \u00e8 diventato evidente che questo tipo di terreno \u00e8 uno dei pi\u00f9 interessanti paesaggi del suolo terrestre. Le varie espressioni del carsismo si distinguono principalmente per il tipo di substrato roccioso sul quale avvengono. In Italia si conoscono principalmente le forme di carsismo su rocce a matrice calcarea e dolomitica, ma altrove esso si manifesta anche in rocce sedimentarie costituite da sale e da gesso. Il fenomeno in Italia \u00e8 particolarmente diffuso oltre che nel Carso anche in molte aree montane dell'Appennino centrale e meridionale.\nStoria.\nDappertutto nel mondo le grotte sono state adibite, sin dagli albori della civilt\u00e0 umana, a rifugio, abitazione e magazzino, ma gli anfratti pi\u00f9 nascosti e profondi come gli abissi o le grotte completamente sotterranee hanno certamente messo in soggezione gli uomini di tutti i tempi. Ecco perch\u00e9 vi si facevano abitare demoni e divinit\u00e0 malvagie, oppure gnomi malefici e creature spaventose. Non meraviglia dunque che una ricerca scientifica delle grotte sia relativamente recente.\nIl primo a tentare un approccio scientifico fu lo sloveno Johann Weichart Valvasor che gi\u00e0 nel XVII secolo corrispondeva con l'inglese \"Royal Society\" sugli aspetti della regione carsica. Parecchio pi\u00f9 tardi, nel 1784, l'austriaco J.N. Nagel, su incarico dell'imperatore Francesco I, descrisse e disegn\u00f2 alcune grotte del Carso triestino. Ma la prima teoria sul carsismo risale solo al 1771 e la si deve ai fratelli Gruber di Lubiana che ipotizzarono una serie di crolli di grotte antiche come causa del percorso sotterraneo dei fiumi; questa teoria spiegherebbe i fiumi \u201ca scomparsa\u201d e alcuni tipi di doline. I due fratelli diedero anche una valida spiegazione dei laghi che si prosciugavano, ma le loro deduzioni sembrarono troppo fantasiose e caddero nel dimenticatoio.\nUna diversa spiegazione del carsismo fu presentata nel 1778 dallo scienziato austriaco Baltasar Hacquet che insisteva sulla teoria della corrosione. \u00c8 da notare che egli sosteneva la presenza di un acido nella pioggia, acido che andava a corrodere la calce latente nella pietra. Era la teoria giusta, ma gli scienziati dell'epoca non accettarono n\u00e9 l'acido nella pioggia n\u00e9 la calce nella pietra. Anche Hacquet fu dimenticato. La teoria fu poi ripresa da un aristocratico triestino appassionato di geologia, il conte Franz Anton Marenzi, membro dell\"'Accademia Austriaca delle Scienze\" e ufficiale dell'esercito austroungarico, che la rilanci\u00f2 e la rielabor\u00f2 cos\u00ec come \u00e8 studiata oggi.\nOggi sappiamo che avevano ragione sia i Gruber sia Hacquet: il carsismo e il paesaggio da esso generato \u00e8 sia la conseguenza di cause predisponenti, come le deformazioni dovute a movimenti tettonici, sia dall'erosione chimica dovuta all'acqua piovana.\nIl processo.\nEsso generalmente si articola in due fasi (dissolutiva e costruttiva), che possono alternarsi pi\u00f9 volte a seconda di come varia l'equilibrio della saturazione in H2O della CO2 nella reazione chimica reversibile fondamentale.\nIl carsismo si sviluppa principalmente a seguito della dissoluzione chimica delle rocce calcaree. Il processo rientra nel grande insieme delle azioni di disgregazione compiute dagli agenti esogeni a spese delle rocce affioranti sulla crosta terrestre.\nLa corrosione avviene per opera delle acque meteoriche che, oltre a contenere una certa quantit\u00e0 di anidride carbonica atmosferica disciolta al loro interno, scorrendo sulla superficie del suolo e attraversando lo strato superficiale del suolo si arricchiscono ulteriormente di CO2. Queste acque reagiscono con la roccia calcarea intaccandola lentamente, sia in superficie sia infiltrandosi nel reticolo, fino a dar luogo, nell'arco delle ere geologiche, a condotti di dimensioni variabili, che costituiscono i classici \"acquiferi\" tipici delle rocce carbonatiche. Infatti le acque ricche di anidride carbonica sono particolarmente aggressive nei confronti del carbonato di calcio.\nCon il passare del tempo l'acqua piovana, ulteriormente acidificata dall'azione biologica, discioglie la roccia, sia superficialmente sia in profondit\u00e0, infiltrandosi per vie di penetrazione spesso impostate sulle linee di frattura o di faglia.\nI complessi fenomeni chimici di dissoluzione e precipitazione in ambiente carsico possono essere chimicamente cos\u00ec sintetizzati:\n1) formula_1\n2) formula_2\nContrariamente al carbonato di calcio (CaCO3) praticamente insolubile, il carbonato acido di calcio (Ca(HCO3)2) si dissocia in acqua in ioni Ca++ e HCO3- che vengono asportati dall'acqua dilavante.\nIl materiale non disciolto (es. silice e ossidi metallici) va a costituire i cosiddetti depositi residuali, sovente associati alle forme carsiche.\nL'evoluzione del carsismo procede in profondit\u00e0 creando cavit\u00e0 ipogee, arrestandosi solo al contatto con rocce non sottoposte, per contenuto mineralogico, al fenomeno di dissoluzione carsica.\nDal punto di vista geochimico vengono interessati dal processo minerali carbonatici come primariamente la calcite e l'aragonite, ma anche in misura minore la dolomite. Forme di dissoluzione simili, ma che si attuano in modo chimicamente diverso, possono anche formarsi a spese di formazioni gessose e saline; tali forme vengono spesso ricomprese nel fenomeno carsico, anche se a rigore non subiscono il processo di dissoluzione sopra descritto.\nL'azione corrosiva dipende dalla natura della roccia, dalla temperatura media stagionale e dalla presenza di precipitazioni. Ecco perch\u00e9 i terreni carsici si trovano prevalentemente nella fascia climatica temperata e in quella intertropicale, dove le condizioni atmosferiche sono pi\u00f9 favorevoli, sia per le temperature sia per la quantit\u00e0 di precipitazioni e il conseguente contributo biologico all'acidit\u00e0 della acque percolanti. All'infuori di questa fascia il \"Carso\" si trova solo sporadicamente.\nLe forme.\nDissolvendosi, le rocce calcaree danno luogo a forme caratteristiche sia nell'ambiente esterno sia nel sottosuolo.\nIl paesaggio carsico \u00e8 praticamente privo di rete idrografica superficiale. In geomorfologia si distingue in carsismo superficiale (epigeo) e carsismo sotterraneo (ipogeo).\nForme del carsismo superficiale (epigeo).\nLe forme del carsismo superficiale vengono classificate, in base alla scala del fenomeno, in microforme e macroforme.\nTra le microforme, si annoverano le scannellature (\"Rillenkarren\" in tedesco), i \"campi solcati\" o \"campi carreggiati\" (\"karren\" in tedesco, \"lapiez\" in francese), le docce (dei solchi pi\u00f9 ampi), le vaschette di corrosione (in sloveno \"kamenitza\"), i fori di dissoluzione e gli alveoli.\nTra le macroforme pi\u00f9 importanti si trovano doline, polje, puli, inghiottitoi, grave a pozzo e valli carsiche.\nNoto tra i polje, per fare un esempio, \u00e8 il lago di Cerknica in Slovenia, che da quasi due secoli viene studiato da scienziati provenienti da tutto il mondo.\nIn Puglia (Italia) si hanno diverse manifestazioni del fenomeno carsico, sia disseminate sul promontorio del Gargano, sia interessanti in maniera massiccia l'intero altopiano delle Murge, praticamente dal confine sud dell'asta fluviale dell'Ofanto fino allo Jonio, dal tarantino al Salento.\nTra questi si ricordano il Pulo di Altamura (la dolina dal diametro maggiore in assoluto, coi suoi oltre 500 metri), il Pulo di Molfetta (esemplare \"dolina di crollo\", dalle pareti punteggiate da centinaia di grotte e cunicoli, molti dei quali intercomunicanti), il \"Pulicchije\" di Gravina, le gravine stesse (profondi solchi incisi da antichi corsi d'acqua nella roccia calcarenitica) e, tra i fenomeni di carsismo ipogeo, le Grotte di Castellana e la Grotta di Putignano, oltre alle innumerevoli lame.\nForme del carsismo sotterraneo (ipogeo).\nLe grotte sono senza dubbio le forme pi\u00f9 conosciute, ma esistono anche cunicoli pi\u00f9 o meno estesi, come quelli percorsi da fiumi sotterranei, come ad esempio il Timavo, che scompaiono dalla superficie terrestre sprofondando nel sottosuolo dove scorrono anche per parecchio tempo prima di tornare all'aperto (risorgive carsiche). L'esplorazione speleologica ha permesso inoltre di rilevare sifoni, condotti e altre forme di collegamento tra cavit\u00e0 ipogee, come per esempio la risorgiva di \"Su Gologone\", nel territorio di Oliena (Sardegna), che \u00e8 collegata con le grotte della Valle di Lanaitho (\"Sa Ohe\" e \"Su Bentu\") e quelle del Supramonte di Urzulei (\"Sa Rutta de s'Edera\" e \"Colostrargiu\").\nOltre che forme erosive sono abbondanti le forme deposizionali del carsismo. Infatti, lo stillicidio dell'acqua che penetra dalla superficie crea, con il passare dei secoli e millenni, fantastiche strutture calcaree. Le forme pi\u00f9 caratteristiche sono le stalattiti, le stalagmiti, le colonne date dalla loro unione, le colate, le cortine e le varie concrezioni che ornano le pareti delle grotte sotterranee.\nIl fenomeno deposizionale \u00e8 sostanzialmente generato dall'inversione della reazione di dissoluzione carsica. In particolari condizioni di temperatura e flusso idrico il bicarbonato solubile tende a trasformarsi in carbonato di calcio insolubile, che precipita, si deposita e forma le concrezioni."}
{"id": "228362", "revid": "539155", "url": "https://it.wikipedia.org/wiki?curid=228362", "title": "Orfeo (musica)", "text": "Il mito di Orfeo \u00e8 stato sin dalle origini legato all'elemento musicale. In epoca moderna la storia del cantore solitario, capace di comunicare attraverso il suono della sua lira con gli animali della terra e le creature dell'oltretomba, \u00e8 stato oggetto di innumerevoli versioni musicali.\nSulla sua storia d'amore con la ninfa Euridice si basa il libretto della prima opera: \"Euridice\" di Ottavio Rinuccini (1600); ma il soggetto ha avuto grande fortuna durante tutta la fase iniziale della storia dell'opera, sia per il legame tra il nuovo genere teatrale e il dramma pastorale, sia perch\u00e9 la presenza di un musico come protagonista era in grado di soddisfare il principio di verosimiglianza.\nIl soggetto torn\u00f2 in auge nel teatro musicale del Settecento, grazie all\"'Orfeo ed Euridice\" di Gluck, prima delle opere della riforma gluckiana. Nel tentativo di riportare il melodramma alle sue origini ideali, ripristinando un equilibrato rapporto tra musica e dramma, Gluck e il librettista Calzabigi scelsero non a caso il mito di Orfeo.\nAltrettanto significativa \u00e8 la scelta di questo soggetto da parte di Igor' F\u00ebdorovi\u010d Stravinskij, per uno dei pi\u00f9 importanti lavori del suo periodo neoclassico.\nLa fortuna musicale della favola di Orfeo ebbe la sua fase di maggiore eclissi nell'Ottocento, rivisitata in teatro solo da Jacques Offenbach, in chiave parodistica.\nMusica leggera.\nL'onnicomprensivit\u00e0 del mito \u00e8 riuscita a lasciare una traccia non banale anche nella musica leggera.\nLa canzone \"Euridice\", di Roberto Vecchioni, trova in Orfeo un anti-eroe che decide apposta di voltarsi, nella comprensione del fatto che la donna appartiene ormai alla dimensione della morte, e nulla potrebbe tornare come prima.\nCarmen Consoli, dal canto suo, ha proposto \"Orfeo\" (dall'album del 2000 \"Stato di necessit\u00e0\"), un brano in cui chiede all'amato di rinascere alla vita.\nLa band canadese Arcade Fire, nell'album Reflektor (2013), ha inserito due canzoni ispirate al mito di Orfeo ed Euridice\nAll'interno del videogioco Hades \u00e8 presente una soundrack, Lament of Orpheus, composta da Darren Korb ed ispirata al mito di Orfeo ed Euridice."}
{"id": "228363", "revid": "2026952", "url": "https://it.wikipedia.org/wiki?curid=228363", "title": "Manuel Castells", "text": "Biografia.\nDopo gli studi a Barcellona e alla Sorbona di Parigi, ha iniziato la carriera accademica. Dal 1979 al 2003 \u00e8 stato professore di sociologia presso l'Universit\u00e0 della California a Berkeley. Oggi \u00e8 Professore in Comunicazione all'Annenberg Center for Communication, presso l'University of Southern California (USC).\nHa scritto circa venti libri, tradotti in pi\u00f9 lingue. La sua opera pi\u00f9 nota \u00e8 la trilogia intitolata \"L'et\u00e0 dell'informazione\": \nIn italiano, oltre alla trilogia, sono stati pubblicati \"Galassia Internet\" nel 2002 e \"La citt\u00e0 delle reti\" nel 2004.\nNel 2013 gli \u00e8 stato attribuito il Premio Balzan per la sociologia.\nIl 13 gennaio 2020 viene nominato Ministro dell'Universit\u00e0 nel governo spagnolo guidato da Pedro S\u00e1nchez, per poi essere sostituito da Joan Subirats a partire dal 20 dicembre 2021."}
{"id": "228365", "revid": "1284772", "url": "https://it.wikipedia.org/wiki?curid=228365", "title": "Pippo (disambigua)", "text": ""}
{"id": "228366", "revid": "2178", "url": "https://it.wikipedia.org/wiki?curid=228366", "title": "Bunatrahir Bay", "text": ""}
{"id": "228367", "revid": "24798", "url": "https://it.wikipedia.org/wiki?curid=228367", "title": "Dottrina delle indulgenze", "text": ""}
{"id": "228369", "revid": "1543377", "url": "https://it.wikipedia.org/wiki?curid=228369", "title": "Convoluzione di Dirichlet", "text": "In matematica, la convoluzione di Dirichlet (o prodotto di convoluzione), il cui nome si deve a Johann Peter Gustav Lejeune Dirichlet, \u00e8 un'operazione binaria definita per le funzioni aritmetiche; la sua importanza \u00e8 dovuta alle numerose applicazioni in teoria dei numeri.\nLa convoluzione di Dirichlet di due funzioni aritmetiche formula_1 e formula_2 \u00e8 definita come:\ndove la somma si intende estesa a tutti i divisori \"d\" di \"n\". Una scrittura equivalente \u00e8 la seguente:\nPropriet\u00e0.\nCon le operazioni di addizione e convoluzione di Dirichlet, l'insieme forma un anello commutativo la cui identit\u00e0 moltiplicativa \u00e8 \u03b5, chiamato \"anello di Dirichlet\" (non \u00e8 un campo perch\u00e9 non tutte le funzioni aritmetiche hanno il loro inverso di Dirichlet). Le unit\u00e0 di questo anello sono le funzioni aritmetiche \"f\" tali che \"f\"(1) \u2260 0.\nInoltre, le funzioni moltiplicative con la convoluzione formano un gruppo abeliano con elemento neutro \u03b5. Vedi la voce Funzione moltiplicativa per una lista delle relazioni di convoluzione che mettono in correlazione funzioni moltiplicative importanti.\nSe \"f\" \u00e8 una funzione aritmetica, si definisce la \"funzione generatrice della serie di Dirichlet\" come:\nper quegli argomenti complessi \"s\" per cui la serie converge (se esistono). La moltiplicazione delle serie di Dirichlet \u00e8 compatibile con la convoluzione di Dirichlet nel senso che segue:\nper tutti gli \"s\" per cui esiste il membro di sinistra. Ci\u00f2 \u00e8 analogo al teorema di convoluzione se si pensa alla serie di Dirichlet come ad una trasformata di Fourier."}
{"id": "228370", "revid": "1154737", "url": "https://it.wikipedia.org/wiki?curid=228370", "title": "Baia di Bunatrahir", "text": "La baia di Bunatrahir (in inglese \"Bunatrahir Bay\") \u00e8 una piccola insenatura della costa nord-occidentale irlandese, nel Mayo. \nDescrizione.\nSituata poco pi\u00f9 ad ovest della maggiormente conosciuta baia di Killala, \u00e8 caratterizzata da una costa frastagliata composta da scogliere non altissime ma comunque drammatiche, oltre che da un paesaggio incontaminato e selvaggio sull'oceano Atlantico. Luoghi principali della baia sono Downpatrick Head, i C\u00e9ide Fields e il villaggio di Ballycastle al centro."}
{"id": "228371", "revid": "399", "url": "https://it.wikipedia.org/wiki?curid=228371", "title": "Jakob Nielsen", "text": "Biografia.\nNielsen \u00e8 scrittore, oratore e consulente. Ha conseguito un dottorato in design dell'interfaccia utente e informatica al Politecnico Danese. Ha lavorato nella Bellcore, nell'IBM, e come ricercatore senior alla Sun Microsystems. Nel 1991, quando il Web era ancora all'inizio, Nielsen correttamente predisse che gli ipertesti sarebbero stati il futuro del design dell'interfaccia utente e colse l'occasione per scriverne un libro, che ha aggiornato nel 1995 tenendo conto del successo del Web.\nI suoi articoli sull'usabilit\u00e0 sono stati regolarmente pubblicati sul web, riuscendo ad attrarre l'attenzione dei media. In seguito, Nielsen ha fondato una compagnia di consulenza sull'usabilit\u00e0, la Nielsen Norman Group, insieme all'esperto di usabilit\u00e0 Donald Norman.\nNielsen (spesso severe) a siti popolari: l'informatico danese si \u00e8 espresso contrariamente al fatto che questi presentino spesso elementi quali animazioni (come Flash) e grafiche tali da andare a scapito dell'usabilit\u00e0, cosa particolarmente dannosa per i disabili. Nielsen continua a scrivere ogni quindici giorni in una newsletter sul web design e ha pubblicato vari libri sul soggetto."}
{"id": "228373", "revid": "1305772", "url": "https://it.wikipedia.org/wiki?curid=228373", "title": "Storia contemporanea della Bolivia", "text": "La storia contemporanea della Bolivia comprende il periodo successivo all'indipendenza della Bolivia fino ai giorni nostri.\nXIX secolo.\nL'indipendenza del 1825 non port\u00f2 comunque a stabilit\u00e0. Per i successivi 60 anni, colpi di stato e costituzioni di breve durata dominarono la scena politica.\nTra il 1828 e il 1900 la Bolivia \u00e8 impegnata in guerra aperta o latente con il Per\u00f9, il Cile, il Paraguay e il Brasile, sempre per questioni di confine o per il controllo di giacimenti minerari o risorse forestali (1899-1900 guerra dell'Acre per il controllo dell'estrazione del caucci\u00f9). Il pi\u00f9 importanti di questi conflitti, che ha fatto emergere la debolezza militare del Paese, \u00e8 stato quello della Guerra del Pacifico (1879-1884) quando perse l'unico sbocco al mare sull'Oceano Pacifico e i campi ricchi di nitrati a favore del Cile. Un incremento del prezzo dell'argento port\u00f2 alla Bolivia una certa posperit\u00e0 e stabilit\u00e0 politica nel tardo XIX secolo.\nXX secolo.\nAll'inizio del XX secolo, lo stagno sostitu\u00ec l'argento come maggior fonte di entrata del Paese. Lo sviluppo dell'industria mineraria fu dominata dalla personalit\u00e0 di Sim\u00f3n Iturri Pati\u00f1o, Mauricio Hoschild e Carlos V\u00edctor Aramayo, che modernizzarono il settore e concentrarono nelle loro mani lo sfruttamento dei giacimenti pi\u00f9 redditizi. Le condizioni di vita delle popolazioni indigene, che costituivano pi\u00f9 di un terzo della popolazione, rimanevano deplorevoli. Forzati a lavorare in condizioni primitive nelle miniere e nelle prime \"haciendas\" (grandi propriet\u00e0 agricole di stampo feudale), non potevano accedere all'istruzione, alle opportunit\u00e0 economiche e alla vita politica.\nLa Bolivia si tenne estranea alla prima guerra mondiale, anche se un piccolo gruppo di volontari boliviani partecip\u00f2 agli eventi bellici sul fronte francese.\nLa Guerra del Chaco.\nCombatt\u00e9 invece quella che molti considerano la prima guerra moderna del continente americano: la guerra del Chaco contro il Paraguay (1932-1935). Nonostante fosse pi\u00f9 forte dal punto di vista economico e demografico, con un esercito comandato per un periodo anche da un ex generale prussiano della prima guerra mondiale, Hans Kundt, con pi\u00f9 mezzi militari tecnologicamente avanzati per l'epoca, come aerei e i primi carri armati usati nel continente, la Bolivia perse la guerra e il territorio del Chaco Boreal boreale anche a causa dei gravi conflitti interni al suo esercito, della corruzione di parte degli ufficiali di maggior grado e della quasi totale estraneit\u00e0 del territorio del Chaco alla realt\u00e0 nazionale boliviana.\nMentre morivano cinquantamila boliviani, e non solo a causa delle pallottole paraguaiane, ma anche per le difficilissime condizioni climatiche e di rifornimento (principalmente acqua), gli ufficiali organizzavano un colpo di Stato a Villamontes, nella retroguardia, dove deposero il presidente costituzionale Daniel Salamanca. Inoltre, mentre nel fronte mancavano spesso viveri e acqua, nelle retrovie gli alti gradi organizzavano banchetti e altri baccanali. \nNonostante ci\u00f2, non mancarono atti di eroismo e dedizione, soprattutto tra sottufficiali o gradi intermedi, come la difesa del forte del Boquer\u00f3n dove 800 soldati boliviani, comandati dal colonnello Marzana, resistettero 18 giorni all'assedio di 7500 militari paraguaiani.\nLa sconfitta segn\u00f2 comunque una svolta: la grossa perdita di vite e di territori scredit\u00f2 la classe dirigente, mentre il servizio nell'esercito produsse consapevolezza politica tra i nativi.\nLa guerra del Chaco port\u00f2 al potere una nuova generazione di militari, con una forte enfasi nazionalista. Il pi\u00f9 influente di questi giovani ufficiali fu Germ\u00e1n Busch, presidente dal 1937 fino al suo suicidio nel 1939. Internamente la situazione restava caotica, con il dominio economico e sociale dei baroni dello stagno (Pati\u00f1o, Hoschschild e Aramayo) che controllavano l'intera economia nazionale. Negli anni trenta, Pati\u00f1o, un \"cholo\" di umili origini, era tra gli uomini pi\u00f9 ricchi al mondo, monopolista mondiale dello stagno. Fu opera dei baroni dello stagno la destituzione degli ufficiali nazionalisti e l'instaurazione di un governo pro-USA che partecip\u00f2 formalmente alla seconda guerra mondiale.\nQuesta partecipazione gener\u00f2 solo maggior risentimento nella popolazione, giacch\u00e9 si limit\u00f2 alla fornitura agli Stati Uniti di materia prima a prezzi irrisori, senza nessun reale riconoscimento per l'economia nazionale.\nLa Rivoluzione Nazionalista.\nTutto ci\u00f2 contribu\u00ec all'avvenimento storico pi\u00f9 importante dall'indipendenza: la rivoluzione nazionalista del 1952. Artefice della rivoluzione fu V\u00edctor Paz Estenssoro con il suo \"Movimiento Nacionalista Revolucionario\" (MNR). \nGi\u00e0 nel 1949 l'MNR form\u00f2 una giunta rivoluzionaria nella citt\u00e0 di Santa Cruz de la Sierra, che capitol\u00f2 di fronte all'esercito. Nelle elezioni nazionali successive del 1951, vinse il gruppo praticamente clandestino dell'MNR ma il presidente in carica, Urriolagoitia, prefer\u00ec consegnare il potere a una giunta militare. \nSolo nell'aprile del 1952 la rivoluzione prese corpo. L'appoggio decisivo della federazione dei lavoratori delle miniere permise, dopo scontri di piazza sanguinosi nella capitale La Paz, il trionfo della rivoluzione.\nDopo 127 anni dall'indipendenza la Bolivia si liberava dell'oligarchia e finiva la schiavit\u00f9. Venne istituito il suffragio universale di tutta la popolazione adulta, furono nazionalizzate le miniere di stagno, fu promossa la scolarizzazione nelle campagne e, nel 1953, si decret\u00f2 una radicale riforma agraria. Con la rivoluzione nazionalista la Bolivia usc\u00ec, secondo l'opinione di molti, dall'et\u00e0 feudale. Nonostante questo anche il governo dell'MNR \u00e8 stato accusato di aver commesso anche molte violazioni dei diritti umani.\nNel 1956 le prime elezioni a suffragio universale portarono un milione di boliviani alle urne. In quelle precedenti del 1951, elezioni ancora per censo, furono 200\u00a0000. Con 82% dei voti, l'MNR elesse presidente uno dei principali collaboratori di Paz Estenssoro, Hern\u00e1n Siles Zuazo.\nLa Restaurazione militare.\nDodici anni di governi tumultuosi divisero l'MNR. Nel 1964 un comando militare destitu\u00ec Paz Estenssoro all'inizio della sua terza legislatura e port\u00f2 al potere il generale Ren\u00e9 Barrientos Ortu\u00f1o.\nDurante il suo governo si svilupp\u00f2 la guerriglia capitanata da Che Guevara.\nNel 1966 iniziano a prendere conoscenza del territorio nella zona di \u00d1ancahuaz\u00fa, nelle pianure secche del Chaco boliviano, le avanguardie di un gruppo guerrigliero il cui leader era il comandante argentino-cubano Ernesto Che Guevara. Durante il 1967 la guerriglia comincia le operazioni con iniziali successi contro il disorganizzato e corrotto esercito boliviano. Nonostante ci\u00f2, le difficolt\u00e0 del territorio scelto, lo scarso appoggio dei contadini della regione, martellati da una propaganda ultra nazionalista del dittatore Barrientos, l'ambiguit\u00e0 del partito comunista boliviano, il tradimento di alcuni quadri della guerriglia poco motivati e preparati e il forte appoggio militare nordamericano, portarono alla sconfitta della guerriglia.\nL'8 ottobre 1967 Che Guevara viene catturato ferito dalle truppe boliviane e recluso nella scuola del villaggio di La Higuera, a 2.200 metri slm. Il giorno seguente \u00e8 assassinato a sangue freddo per ordine del generale Barrientos, dopo che questi aveva diffuso un comunicato affermando che Che Guevara era morto in combattimento.\nNel 1969, alla morte in un misterioso incidente aereo del Presidente Ren\u00e9 Barrientos, seguirono governi piuttosto deboli. Segu\u00ec un colpo di Stato militare e un contro-colpo di sinistra comandato da Juan Jos\u00e9 Torres. Nel 1971 con l'appoggio di militari e dell'MNR venne installato come Presidente il colonnello (che divent\u00f2 poi generale) Hugo Banzer Su\u00e1rez. Questi govern\u00f2, con il supporto dell'MNR, dal 1971 al 1974. Poi, non sopportando lo scisma nella coalizione, rimpiazz\u00f2 i civili con membri delle forze armate e sospese le attivit\u00e0 politiche. Durante la presidenza di Banzer l'economia crebbe notevolmente, ma le grandi limitazioni alle libert\u00e0 politiche e civili fecero diminuire il consenso popolare. Indisse le elezioni nel 1978 e la Bolivia ripiomb\u00f2 nel caos. Le elezioni del 1978, 1979, 1980 non portarono a risultati in senso democratico e furono segnate da brogli. Ci furono colpi di stato, contro-colpi e \"governi guardiani\".\nNel 1980, dopo una breve parentesi democratica, il generale Luis Garc\u00eda Meza fu l'artefice di un violento colpo di Stato. \nA sorreggere il potere di Meza e del suo ministro dell'interno, Arce Gomez, furono anche squadre di neonazisti e neofascisti, tra questi il terrorista italiano Stefano Delle Chiaie.\nIl governo di Luis Garc\u00eda Meza fu tristemente noto per gli abusi ai diritti umani, il traffico di droga e la cattiva gestione economica e finanziaria. Tutto ci\u00f2 port\u00f2 a una rottura delle relazioni con gli USA, tanto che, le amministrazioni Carter e Reagan, rifiutarono di riconoscere il governo di Garc\u00eda, in particolar modo per il suo legame con la droga . Pi\u00f9 tardi venne condannato in contumacia per vari crimini, incluso l'omicidio. Garc\u00eda fu estradato dal Brasile e dal 1995 sconta una condanna a 30 anni di reclusione.\nCon la caduta Garcia Meza si chiudono anche gli anni del dorato esilio in Bolivia di Klaus Barbie, il carnefice nazista chiamato \"il boia di Lione\", che da Barrientos in poi aveva goduto di grande favore da parte dei militari boliviani e che verr\u00e0 estradato in Francia al ritorno della democrazia nel 1982.\nDopo che, nel 1981, una rivolta militare rovesci\u00f2 il governo Garc\u00eda, altri tre governi militari in 14 mesi cercarono di combattere con i problemi sempre crescenti della Bolivia. L'inquietudine port\u00f2 i militari a convocare il congresso eletto nel 1980 per far s\u00ec che scegliesse il nuovo capo dell'esecutivo.\nRitorno alla democrazia.\nNell'ottobre 1982, 22 anni dopo la fine della sua prima legislatura, Hern\u00e1n Siles Zuazo divenne nuovamente Presidente.\nCon il suo governo inizi\u00f2 un periodo democratico per la Bolivia che dura fino a giorni nostri.\nTuttavia, le tensioni sociali, esacerbate dalla cattiva amministrazione economica e da una debole leadership, spinsero alla richiesta di elezioni anticipate di un anno prima del suo termine costituzionale.\nNelle elezioni del 1985, l'ADN (Partito di \"Acci\u00f3n Democr\u00e1tica Nacionalista\") del generale Banzer vinse l'elezioni seguito dal MNR del precedente presidente Paz Estenssoro e dal MIR del precedente vice presidente Jaime Paz Zamora. Non venne raggiunta la maggioranza assoluta del voto popolare e, al congresso, il MIR appoggi\u00f2 l'MNR. Cos\u00ec Paz Estenssoro divenne presidente per la quarta volta. Quando prese l'incarico nel 1985, si trov\u00f2 di fronte a una crisi economica. Le uscite economiche e le esportazioni rimasero in calo per molti anni.\nL'iperinflazione aveva raggiunto il tasso annuale del 24.000% (il prezzo medio dei beni cresceva, cio\u00e8, di circa 240 volte da un anno all'altro). In quattro anni, l'amministrazione di Paz Estenssoro raggiunse la stabilit\u00e0 sociale ed economica. I militari rimasero fuori dalla politica, da tutti i maggiori partiti politici e si impegnarono istituzionalmente per la difesa della democrazia. Le violazioni dei diritti umani, che compromisero governi all'inizio degli anni ottanta, non furono pi\u00f9 un problema. Comunque i risultati non vennero ottenuti senza sacrifici. Il collasso del prezzo dello stagno nell'ottobre 1985, port\u00f2 al licenziamento di 20.000 minatori dalle mal gestite miniere di Stato. La cura shock port\u00f2 al miglioramento delle finanze boliviane ma anche e a fermenti e temporanei disordini sociali.\nNelle elezioni del 1989, l'MNR, con a capo Gonzalo S\u00e1nchez de Lozada, ottenne la maggioranza relativa. L'AP (\"Acuerdo Patri\u00f3tico\"), coalizione tra l'ADN del generale Banzer e il MIR di Jaime Paz Zamorra, terzo. Nessun candidato raggiunse per\u00f2 la maggioranza assoluta dei voti popolari e cos\u00ec, in accordo alla Costituzione della Repubblica, stette al Congresso determinare il Presidente. Divenne presidente Paz Zamorra e appartenenti al MIR erano la met\u00e0 dei ministri. L'ADN (centrodestra) di Banzer port\u00f2 il controllo del CONAP (Consiglio Politico Nazionale) e di altri ministri.\nPaz Zamora fu un Presidente moderato di centro-sinistra il cui pragmatismo economico medi\u00f2 con le sue origini marxiste. Avendo visto la distruttiva iperinflazione del governo di Siles Zuazo, continu\u00f2 le riforme economiche neoliberali iniziate da Paz Estenssoro. Paz Zamora port\u00f2 avanti una linea piuttosto decisa contro il terrorismo interno, ordinando personalmente, nel dicembre 1990, l'attacco ai terroristi del \"Comision Nestor Paz Zamora\" (CNPZ) - il cui nome derivava da suo fratello che mor\u00ec nella rivolta di Teoponte del 1970 - e prendendo severi provvedimenti contro l\"'Ej\u00e9rcito de Guerrilla Tupac Katari\" (EGTK) nel 1992.\nGli Stati Uniti accusarono l'amministrazione di Paz Zamora di essere poco incisiva nei confronti del traffico di droga. Da una parte il governo riusc\u00ec a spezzare alcune reti del narcotraffico, ma nel 1991 emise un decreto che alleggeriva la condanna dei grossi trafficanti. Gli Stati Uniti inoltre non approvarono il fatto che Paz Zamora era in disaccordo con loro per l'eradicazione della coca, usata dagli indigeni dell\"'Altiplano\" (oltre che per la cocaina); inoltre Paz Zamora non acconsent\u00ec alla modifica, voluta dal governo statunitense, del trattato di estradizione tra i due Paesi, anche se dal 1992 furono estradati due grossi trafficanti. All'inizio del 1994, il Congresso boliviano investig\u00f2 sui legami del Presidente per indagare sul trafficante \"Isaac Chavarria\", che mor\u00ec immediatamente dopo l'arresto in prigione, in attesa del fratello. Il deputato del MIR, Oscar Eidwas fu arrestato per simili legami nel 1994 e fu condannato a 4 anni di reclusione nel novembre 1996. Tecnicamente ancora sotto indagine, Paz Zamora si ricandid\u00f2 alla presidenza nel 1996.\nNel 1993 le elezioni vennero svolte in un clima di confronto democratico. L'MNR sconfisse la coalizione ADN-MIR con un notevole margine e Gonzalo S\u00e1nchez de Lozada fu eletto Presidente dal Congresso da una coalizione tra MNR, UCS e alcuni partiti della sinistra come l'MBL (\"Movimiento Bolivia Libre\"). S\u00e1nchez de Lozada persegu\u00ec una politica aggressiva di riforme economiche, con l'appoggio del Fondo Monetario Internazionale. Fece affidamento su politici ex-imprenditori, come egli stesso, ed ex-sostenitori dell'amministrazione di Paz Estenssoro (nella quale S\u00e1nchez de Lozada fu ministro).\nDurante la presidenza di Sanchez de Lozada, popolarmente chiamato Goni si promulgano molte importanti riforme: quella della partecipazione popolare, che decentralizza l'amministrazione statale assegnando nuova autonomia e fondi per i comuni, la legge INRA, di controllo e riforma sul possesso delle terre, la legge forestale, che regolamenta e controlla lo sfruttamento delle foreste, introducendo controlli fiscali e permettendo la partecipazione di imprese popolari e indigene nello sfruttamento, e l'istituzione del \"Bonosol\", una specie di pensione annuale per gli ultra sessantacinquenni. Si consolidano e definiscono inoltre i Territori Comunitari d'Origine, per le popolazioni indigene, specialmente dell'area amazzonica e del Chaco.\nModifiche radicali riguardarono anche il programma di capitalizzazione e privatizzazioni. Gli investitori acquisirono il 50% della propriet\u00e0 e il controllo sulle imprese pubbliche, come l'impresa petrolifera di stato, sistemi di telecomunicazioni e compagnie elettriche. L'impresa dei telefoni nazionali, Entel, venne capitalizzata dalla STET italiana; quella ferroviaria, da un'impresa cilena. Meno bene \u00e8 andata con la capitalizzazione della compagnia aerea di bandiera, LAB (\"Lloyd Aereo Boliviano\"), che, dopo essere passata dalle mani di un'impresa brasiliana, \u00e8 tornata ad essere controllata da capitale privato boliviano aggravando per\u00f2 la crisi della compagnia.\nLe riforme e la ristrutturazione economica furono contrastati da una parte della societ\u00e0 che lo accusava di \"vendere la Patria\" e che organizz\u00f2 numerose manifestazioni, in particolare a La Paz e nelle regioni dove erano presenti le coltivazioni della coca, dal 1994 al 1996. Argomento a parte la questione idrocarburi, saldamente legata alle vicende politiche boliviane di questi ultimi anni. Petrolio e gas sono stati nazionalizzati in Bolivia alla fine degli anni trenta e quindi all'inizio degli anni settanta del secolo scorso. Nel 1996 sono state date in concessione a imprese straniere vaste aree di esplorazione petrolifera.\nNelle elezioni del 1997, il generale Hugo Banzer, capo dell'ADN, prese il 22% dei voti, mentre il candidato dell'MNR prese il 18%. Banzer venne appoggiato da un'ampia coalizione populista tra ADN, MIR, UCS e partiti facenti parte della coalizione CONDEPA (\"Conciencia de Patria\") che gli fecero ottenere la maggioranza nel Congresso. Il Congresso lo elesse Presidente il 6 agosto 1997.\nSotto questo governo, furono capitalizzate anche le due raffinerie boliviane. Al momento della capitalizzazione il petrolio valeva attorno ai 18 us$ al barile. L'impresa statale petrolifera, YPFB, non aveva capacit\u00e0 di investimento sul terreno principalmente perch\u00e9 parte dei benefici prodotti venivano spartiti tra i componenti dei governi di turno. Gli investimenti nell'esplorazione delle nuove imprese perfezionarono il lavoro svolto da YPFB e aumentarono rapidamente le riserve accertate del paese, principalmente quelle gassifere.\nXXI secolo.\nCon la disastrosa presidenza di Banzer l'economia boliviana era al tracollo.\nS\u00e1nchez de Lozada, Mesa e le proteste contro la privatizzazione delle risorse.\nTra gennaio e aprile 2000, furono organizzate grosse manifestazioni di proteste anti-privatizzazioni, in particolare a Cochabamba e a El Alto a causa della privatizzazione dell'acqua proveniente dagli acquedotti municipali. Il governo instaur\u00f2 la legge marziale, arrestando i capi della protesta e spegnendo le stazioni radio. A seguito di pressioni e manifestazioni, il Governo cedette e ritorn\u00f2 sui suoi passi il 10 aprile 2000. Jorge Quiroga, il Vicepresidente, sostitu\u00ec Banzer alla morte di quest'ultimo, senza tuttavia modificare la situazione.\nNelle elezioni del 2002, S\u00e1nchez de Lozada corse nuovamente e super\u00f2 di stretta misura il suo rivale, il cocalero (coltivatore di coca) aymara Evo Morales del \"Movimiento al Socialismo\" (MAS). L'elezione non fu priva di polemiche. In particolare, l'ambasciatore statunitense, Manuel Rocha, minacci\u00f2 di tagliare ogni tipo di aiuto e di chiudere il proprio mercato al Paese se avesse vinto Morales. Morales rivendicava il diritto dei nativi di coltivare la coca per destinarla a un mercato prevalentemente interno (diverso dalla produzione di cocaina). Appoggiato dai cocalero e da una buona parte della popolazione nativa prese circa il 19% dei voti contro il 21% di S\u00e1nchez de Lozada (detto \"Goni\"), che fu quindi confermato Presidente.\nPer risanare l'economia, venne presentato il progetto di costruzione di un gasdotto via Cile per esportare gas agli USA e al Messico. Ci\u00f2 scaten\u00f2 sopiti risentimenti popolari contro S\u00e1nchez de Lozada, contro il Cile (ricordando l'accesso al mare perduto in favore di questo Paese nella Guerra del Pacifico) e in generale contro le privatizzazioni con capitale straniero.\nLa recessione economica durata 4 anni, l'aumento della pressione fiscale e le tensioni etniche di lunga data sfociarono, nel febbraio 2003, in proteste sociali che portarono alla richiesta di dimissioni di S\u00e1nchez de Lozada. Scoppi\u00f2 nel Paese quella che venne chiamata la \"Guerra boliviana del gas\": una disputa tra la regione altoplanica (in particolare nei pressi di La Paz), pi\u00f9 povera di risorse naturali e maggiormente abitata dai nativi, e la zona di Santa Cruz de la Sierra, in forte espansione economica, ricca di gas naturali. Gli abitanti dell'altopiano chiedevano con forza la nazionalizzazione delle risorse naturali (acqua e gas), mentre \"Goni\" e chi aveva in mano la gestione delle risorse nel sud del Paese (quella che venne chiamata \"la lobby crucena\") volevano alzare il prezzo del gas per realizzare maggiori profitti.\nLa protesta si concentr\u00f2 nella citt\u00e0 di El Alto, citt\u00e0 satellite di La Paz cresciuta vertiginosamente. Gli \"alte\u00f1os\" bloccarono i rifornimenti alla capitale. Il Presidente utilizz\u00f2 l'esercito per reprimere le proteste. Il bilancio fu tragico: morirono, negli scontri, 56 persone.\nNell'ottobre 2003 S\u00e1nchez de Lozada fugg\u00ec a Miami (Florida) e venne automaticamente sostituito dal suo vice Carlos Mesa che aveva appena ritirato il suo appoggio al governo di Goni. Mesa cerc\u00f2, da una parte, di proseguire la politica di rigore del suo predecessore, e dall'altra di elargire qualche concessione a Evo Morales e al suo partito (MAS). Mesa convoc\u00f2 un referendum sulle risorse energetiche che non accontent\u00f2 le parti in conflitto e provoc\u00f2 divisioni all'interno del MAS. Questo atteggiamento \"\"cerchiobottistico\" aument\u00f2 le inquietudini della nuova area economica centrale del Paese, quella attorno a Santa Cruz de la Sierra. Per la prima volta, l'oriente della Bolivia, i due terzi del territorio nazionale, in passato considerato subalterno alla regione andina, parl\u00f2 di autonomia dal potere centrale: ne nacque addirittura un movimento secessionista.\nAnche nell\"'altiplano\" ripresero i contrasti sociali con scioperi e blocchi stradali che pregiudicarono ogni possibilit\u00e0 di alleanza tra Mesa e il MAS di Morales. In particolare, la \"zona norte\" di La Paz e la confinante citt\u00e0 di El Alto bloccarono nuovamente le strade principali per uscire dalla capitale e l'aeroporto internazionale (sito a El Alto). Gli scontri raggiunsero il culmine quando, a seguito di violenti scontri, mor\u00ec un manifestante. Questo port\u00f2 alla mente i morti delle manifestazioni che spinsero alla fuga S\u00e1nchez de Lozada.\nCarlos Mesa rassegn\u00f2 le dimissioni il 7 marzo 2005 e il 10 marzo, con la capitale assediata, il Congresso riunitosi a Sucre, elesse Eduardo Rodr\u00edguez Veltz\u00e9, capo della Corte Suprema (terza carica istituzionale del paese), come nuovo Presidente. Questi decise di indire le elezioni generali nel dicembre 2005. Dopo una ridistribuzione territoriale dei seggi avvenuta nei mesi precedenti, a seguito di una richiesta fatta da alcuni parlamentari, le elezioni vennero svolte il 18 dicembre in un clima democratico e con altissima partecipazione.\nEvo Morales, il Presidente indio.\nNonostante i sondaggi prevedessero per il MAS circa il 35% dei voti, le elezioni vennero vinte dal MAS con oltre il 53% dei voti, portando alla presidenza della repubblica, Evo Morales. Nonostante la vittoria ottenuta, a causa della legge elettorale boliviana, il MAS ha la maggioranza alla camera ma non al senato. L'insediamento del primo presidente \"indio\" della Bolivia ebbe luogo il 22 gennaio 2006 con tre cerimonie: una a Tiahuanaco (antica capitale dell'omonima antica civilt\u00e0 preincaica), una a La Paz in \"Plaza San Francisco\" e un'altra, sempre a La Paz, nella sede istituzionale del palazzo presidenziale.\nIl 29 aprile 2006 la Bolivia ader\u00ec all'Alternativa Bolivariana per le Americhe (ALBA), un progetto di cooperazione politica, sociale ed economica tra i paesi dell'America Latina e i paesi caraibici, promossa dal Venezuela e da Cuba in alternativa (da cui il nome) all'Area di Libero Commercio delle Americhe (ALCA) voluta dagli Stati Uniti.\nIl 1\u00ba maggio 2006, Evo Morales, decret\u00f2 la definitiva nazionalizzazione dei giacimenti di idrocarburi del Paese, dispiegando militari e funzionari del \"Yacimientos Petrol\u00edferos Fiscales Bolivianos\" presso alcune installazioni petrolifere e di gas. Questa azione, in linea con le promesse fatte durante la campagna elettorale, cre\u00f2 molta apprensione in Spagna e Brasile, principali compratori del gas boliviano e in Argentina, destinataria del gas della spagnola \"Repsol\". Con questa riforma lo stato boliviano guadagner\u00e0 circa l'80% dei profitti dell'estrazione del petrolio.\nNello stesso mese, il governo di Morales, annunci\u00f2 una nuova riforma agraria per la redistribuzione della terra ai contadini. Si tratta di una proposta controversa e che potrebbe creare conflitti tra i nuovi concessionari di terre, principalmente di origine altipianica, quechua e aymara come Morales, e gli oltre 30 gruppi indigeni delle terre tropicali amazzoniche e del Chaco, dove sono ubicate le terre a distribuirsi. Inoltre questa proposta, secondo gli oppositori, potrebbe aggravare ulteriormente la distruzione di ecosistemi forestali e savane e porre in pericolo aree protette e parchi nazionali.\nL'Assemblea costituente.\nIl 6 agosto 2006 \u00e8 stato definito da Morales \u201c\"jacha uru\"\u201d (il \"gran giorno\" in lingua aymara, utilizzato anche con il significato di \"giorno del principio\"\"): infatti il presidente della Repubblica ha inaugurato l'insediamento della prima Assemblea costituente eletta a suffragio universale e composta da una maggioranza di indigeni boliviani. Morales ha affermato: \u00ab\"Questa Assemblea costituente deve avere tutti i poteri ed essere al di sopra di Evo Morales, del Parlamento, del potere giudiziario. Non stiamo parlando di una semplice riforma costituzionale ma della rifondazione della Bolivia. Mi inchino ai poteri della costituente\"\u00bb.\nL'Assemblea costituente, insediatasi a Sucre, durer\u00e0 un anno ed \u00e8 composta da 255 costituenti, 137 dei quali (il 53,7%) eletti tra le file del MAS di Morales, altri 60 seggi (il 23,5%) sono andati a \"Podemos\", il maggiore partito d'opposizione, mentre i restanti seggi sono suddivisi tra altri 12 partiti. La significativa maggioranza ottenuta da Morales riflette l'orientamento del paese, ma non \u00e8 sufficiente per approvare una nuova costituzione, visto che, secondo il decreto presidenziale che ha convocato le elezioni per la costituente, \u00e8 necessario il consenso dei due terzi dell'Assemblea.\nIl governo, senza i voti dell'opposizione, ha approvato un nuovo regolamento con il quale gli articoli della nuova costituzione potranno essere approvati con la maggioranza semplice, fermo restando che il testo finale dovr\u00e0 essere assoggettato all'approvazione dei 2/3. Non raggiungendo questa quota di voti, verrebbe sottoposto a referendum. Se, da un lato, queste modifiche dovrebbero servire per arrivare a un testo costituente in tempi ragionevoli, dall'altro, vi \u00e8 il rischio di un'ulteriore spaccatura nel paese."}
{"id": "228378", "revid": "187240", "url": "https://it.wikipedia.org/wiki?curid=228378", "title": "Ranganathan", "text": "S. R. Ranganathan \u00e8 il padre della biblioteconomia indiana, \u00e8 autore di una sessantina di monografie e di 1.500 articoli scientifici ed \u00e8 universalmente conosciuto per la formulazione delle cinque leggi della biblioteconomia (pubblicate nella sua opera prima e pi\u00f9 importante: \"Le cinque leggi della biblioteconomia\", 1931) e per la creazione della Classificazione Colon, una classificazione a faccette. Le cinque leggi rappresentano la formulazione pi\u00f9 celebre del suo pensiero biblioteconomico, per la loro espressivit\u00e0, per la loro universalit\u00e0 e per la loro estrema capacit\u00e0 di sintesi.\nBiografia.\nRanganathan nasce a Shiyali (odierna Sirkali) ed \u00e8 il figlio primogenito di Ramamrita Ayyar (1866-1898) e di Seethalakshmi (1872-1953). Il padre \u00e8 un brahmino, \u00e8 benestante ed \u00e8 una persona rispettata del villaggio. Ranganathan riceve una ottima istruzione fin dai primi anni di vita e, alla morte prematura del padre, \u00e8 assistito negli studi da un maestro amico di famiglia. L'istruzione procede bene, anche malgrado un'interruzione degli studi dovuta a motivi di salute. Nel 1909 si iscrive al Madras Christian College e ottiene il primo diploma nel 1913. Il suo insegnante e mentore prof. Edward B. Ross lo dissuade dall'entrare nel mondo del lavoro e gli fa un prestito d'onore affinch\u00e9 prosegua gli studi di matematica, che concluder\u00e0 nel 1916. La figura del matematico Edward B. Ross \u00e8 fondamentale per la formazione di Ranganathan: questi gli sar\u00e0 grato tutta la vita e lo dimostrer\u00e0 non solo dedicandogli la sua pi\u00f9 importante opera di classificazione, ma anche portando ovunque con s\u00e9 nei suoi viaggi il suo ritratto.\nIl 9 luglio 1917 inizia la sua carriera di insegnante di matematica presso il Government College di Madras. L'insegnamento prosegue poi al Government College di Coinbatore (dal 1920) e al Presidency College di Madras. Dal 1921 al 1923 Ranganathan \u00e8 anche segretario della Mathemathics and Science Section della Madras Teachers' Guild e nel 1923 tiene delle lezioni universitarie sulla teoria dei gruppi a Madras. In questo periodo progetta e inizia a studiare e raccogliere i materiali per il suo unico lavoro matematico, dedicato a Srinivasa Ramanujan, che uscir\u00e0 nel 1967. La passione per la matematica non verr\u00e0 meno neanche quando Ranganathan cambier\u00e0 completamente il proprio ambito professionale dedicandosi, a partire dal 1924, alle biblioteche. Nel periodo 1928-1934 \u00e8 ancora tesoriere della Indian Mathematical Society, ma anche se Ranganathan abbandona l'ambito professionale della matematica, la mentalit\u00e0 acquisita costituisce la vera base del suo approccio alla biblioteconomia, che fonda come scienza grazie alla formulazione delle leggi.\nDal 1924, per motivi economici, Ranganathan assume l'incarico di Bibliotecario della Madras University Library; il lavoro del bibliotecario gli sembra insopportabile, privo di stimoli e di sfide intellettuali e cerca presto di abbandonarlo. Si convince del contrario soltanto quando intraprende un viaggio di studio in Inghilterra (1924-1925), dove frequenta una scuola di biblioteconomia e viene a contatto con i migliori pensatori del tempo. Lega in particolare con William Charles Berwick Sayers, i cui stimoli didattici, disciplinari e intellettuali lo spingono a cercare nuove strade nell'ambito della classificazione bibliografica. Gi\u00e0 durante il soggiorno di studio presso la Public Croydon Library di Londra, Ranganathan inizia a ideare e a progettare la Classificazione Colon.\nDal 1925 al 1945 Ranganathan serve come Bibliotecario della Madras University Library; in questo periodo avvia la pubblicazione di un notevole numero di opere di biblioteconomia, di cui l'India \u00e8 completamente priva a quel tempo. Il carattere spigoloso di Ranganathan non \u00e8 sufficiente a bilanciare le sue incredibili doti intellettuali e professionali; nel 1945 \u00e8 costretto a lasciare l'incarico a Madras e a trasferirsi a Benares. Qui rimane soltanto due anni, perch\u00e9 presto riesce a trasferirsi a Delhi, dove ottiene un incarico che gli permette di dedicarsi interamente alla ricerca e all'insegnamento e di lasciare il lavoro professionale in biblioteca. Tra il 1954 e il 1957 \u00e8 a Zurigo, in parte per seguire gli studi del figlio Yogeshwar (1932-), in parte per poter sviluppare e mantenere meglio i rapporti scientifici internazionali che ha maturato nel frattempo.\nDal 1957 al 1972, anno della sua morte, si trasferisce a Bangalore, dove \u00e8 l'animatore di un circolo di studiosi e intellettuali dedito alla teoria della biblioteconomia e della classificazione in particolare. In questo periodo fonda la Sarada Ranganathan Endowment for Library Science (1961), sviluppa le proprie idee e aggiorna le sue opere, lavorando fino all'ultimo, soprattutto alla Classificazione Colon.\nLe cinque leggi della biblioteconomia.\nNella visione di Ranganathan, le leggi della biblioteconomia sono i principi che possono spiegare, con un approccio tanto deduttivo che induttivo, tutti i fenomeni della biblioteconomia. Le cinque leggi che egli pone a fondamento dell'intera biblioteconomia sono:\nLe leggi sono state elaborate da Ranganathan come fondamento del metodo scientifico per la biblioteconomia (Library Science), che fino a quel momento era considerata solo un'arte (Librarianship). La formulazione di principi che possono spiegare i fenomeni \u00e8, secondo Ranganathan, il presupposto per la fondazione di una disciplina come scienza. Per esempio, secondo Ranganathan il servizio di reference in biblioteca trova la sua ragione nella seconda legge; se si vuole garantire che ogni singolo lettore possa entrare in contatto con il libro pi\u00f9 adatto alle sue necessit\u00e0 specifiche in quel momento (il \"suo\" libro) \u00e8 necessario che intervenga e che lo assista una persona professionalmente preparata per farlo. Il servizio di reference si fonda nella seconda legge, quindi. Ma, in quanto fenomeno osservabile nelle biblioteche, \u00e8 anche un dato che consente di indurre la seconda legge: il fatto che le biblioteche abbiano sviluppato nel tempo il servizio di reference mostra cio\u00e8 la ragione d'essere della seconda legge.\nRanganathan espone questa tesi nella sua opera prima e dimostra di mantenere fede a questa impostazione premettendo nelle pagine iniziali di tutte le sue opere successive, le formule delle cinque leggi. L'opera Le cinque leggi della biblioteconomia \u00e8 un archetipo, secondo Ranganathan, e tutte le sue opere successive - che trattano per esempio di acquisizioni, di organizzazione, di catalogazione, di classificazione, di servizio di reference, ecc. - non sono per lui che un'ulteriore spiegazione e precisazione della prima.\nLa Classificazione Colon.\nRanganathan svilupp\u00f2 inoltre una classificazione bibliografica a faccette, la Classificazione Colon, in alternativa alle classificazioni enumerative tradizionali come la Classificazione decimale Dewey, la Library of Congress Classification e la Expansive Classification di Charles Ammi Cutter, che aveva studiato con W.C. Berwick Sayers e che considerava insoddisfacenti perch\u00e9 non erano in grado di garantire numeri di classe coestesi ai soggetti in molti casi. Ranganathan si era reso conto infatti che la specializzazione degli studi e il rapido incremento della produzione scientifica e bibliografica aveva reso indispensabile sistemi di classificazione bibliografica in grado di organizzare non solo risorse con un soggetto (inteso come \"un corpo organizzato e sistematizzato di idee\") semplice (per esempio, \"Agricoltura\", \"Matematica\", \"Adolescenti\", \"Amicizia\", \"Esistenzialismo\") ma soprattutto risorse con soggetti composti da due o pi\u00f9 concetti (per esempio, \"Agricoltura in India\" o \"Amicizia negli adolescenti\", o ancor pi\u00f9 complessi come \"Storia della matematica in India nel XIX secolo\")."}
{"id": "228380", "revid": "438678", "url": "https://it.wikipedia.org/wiki?curid=228380", "title": "Variabile metasintattica", "text": "In informatica e in altri contesti tecnici, una variabile metasintattica \u00e8 un nome usato per indicare un generico elemento all'interno di una determinata categoria; l'uso \u00e8 analogo a quello che in matematica si fa dei nomi \u00ab\"x\"\u00bb, \u00ab\"y\"\u00bb e \u00ab\"z\"\u00bb per indicare tre valori o tre variabili qualsiasi; oppure, in numerosi contesti, all'uso di Tizio, Caio e Sempronio per indicare tre generiche persone. L'uso di variabili metasintattiche \u00e8 molto frequente in programmazione, nel contesto della documentazione: nei manuali di programmazione, negli esempi di codice, nelle specifiche di progetto e cos\u00ec via.\nOgni cultura e ogni lingua ha un proprio bagaglio di nomi e simboli utilizzati come variabili metasintattiche in programmazione e in informatica. Non di rado queste derivano da usi analoghi in contesti pi\u00f9 generali: i gi\u00e0 nominati \"Tizio, Caio e Sempronio\" o \"il signor Rossi\" (o come \"Mario Rossi\") sono usati frequentemente anche in programmazione, se l'oggetto della discussione ha a che vedere con persone (per esempio un database di clienti).\nI nomi comunemente usati per le variabili metasintattiche inglesi tendono a entrare nell'uso anche in Italia; \u00e8 il caso di nomi di societ\u00e0 o aziende come \u00abAcme\u00bb (divenuta celebre grazie ai cartoni animati della Warner Bros.), o in misura minore di parole prive di senso (utilizzate spesso come nomi di variabile) come \u00ab\"foo\"\u00bb o \u00ab\"bar\"\u00bb.\nNella tradizione italiana, tuttavia, il nome pi\u00f9 frequentemente usato come variabile metasintattica \u00e8 probabilmente \u00ab\"Pippo\"\u00bb. Bench\u00e9 si tratti di un ipocoristico, Pippo viene utilizzato in modo molto generale, non solo come sostitutivo di un nome, essenzialmente come se fosse una parola priva di senso. Pu\u00f2 essere digitato molto rapidamente data la vicinanza delle lettere che lo compongono nella tastiera italiana. \u00c8 anche verosimile ipotizzare una relazione di questo uso con l'omonimo personaggio di Disney: qualora si debba far riferimento a pi\u00f9 oggetti, infatti, \u00abPippo\u00bb viene spesso seguito da \"Pluto\" e \"Paperino\". Tutti e tre iniziano con la lettera P ed insieme rispettano la stessa ritmica di Tizio (due sillabe), Caio (due sillabe) e Sempronio (tre sillabe). Tale \"corta - corta - lunga\" risulta adatto allo scopo (due nomi brevi, e poi alla fine uno pi\u00f9 \"importante\" che non lascia il senso di incompiutezza che avrebbero nomi come \"Qui, Quo e Qua\") e la pronuncia e la ritmica sono comunque comode per i parlanti italiani."}
{"id": "228381", "revid": "287204", "url": "https://it.wikipedia.org/wiki?curid=228381", "title": "Gaetano Milanesi", "text": "Biografia.\nFratello di Carlo, si laure\u00f2 in legge nel 1834, per poi dedicarsi alla paleografia e agli studi di storia dell'arte diventando un celebre esperto in ricerche di archivio fra i pi\u00f9 importanti del suo tempo.\nPubblic\u00f2 con spirito moderno le \"Vite\" del Vasari (1845-1856), \"Documenti sulla storia dell'arte senese\" (1856) e l'opera completa del Vasari in 9 volumi (1878).\nCollabor\u00f2 alle edizioni dell\"Archivio storico italiano\"."}
{"id": "228383", "revid": "1924342", "url": "https://it.wikipedia.org/wiki?curid=228383", "title": "Greatest Hits (Bruce Springsteen)", "text": "Greatest Hits \u00e8 il quattordicesimo album di Bruce Springsteen uscito nel 1995, e la sua prima raccolta ufficiale di successi. L'album ha esordito al primo posto nella \"Billboard 200\", vendendo circa 250.000 copie nella prima settimana. L'album ha venduto in Italia oltre 350.000 copie.\nDescrizione.\nL'album raccoglie tredici brani tratti dai dischi di Springsteen da \"Born to Run\" fino a \"Lucky Town\". Tra le tracce non figura quindi alcuna canzone tratta dai primi due lavori discografici del cantante.\nA queste tredici tracce si aggiungono la canzone \"Streets of Philadelphia\", tratta dalla colonna sonora del film \"Philadelphia\" di Jonathan Demme, e quattro pezzi inediti, realizzati con la E Street Band: \"Secret Garden\", \"Murder Incorporated\", \"Blood Brothers\" e \"This Hard Land\". In particolare, il brano \"Murder Incorporated\" era stato registrato nel 1982 per l'album \"Born in the U.S.A.\", ma fu poi escluso dalla versione finale del disco. Seguendo il desiderio dei fan, il brano \u00e8 stato inserito nella raccolta, dopo essere stato appositamente remixato da Bobby C.\nMusicisti e staff tecnico.\nDi seguito sono elencati i musicisti che hanno collaborato alla realizzazione del disco, oltre alle persone che si sono occupate della sua produzione, degli aspetti tecnici ad essa legati e alla realizzazione del relativo artwork."}
{"id": "228385", "revid": "287204", "url": "https://it.wikipedia.org/wiki?curid=228385", "title": "Punto vernale", "text": "Il punto vernale, noto anche come primo punto d'Ariete o punto gamma (dal simbolo \u2648 simile a \u03b3 che contraddistingue la costellazione dell'Ariete), \u00e8 uno dei due punti equinoziali in cui l'equatore celeste interseca l'eclittica.\nQuando il Sole, nel suo apparente moto annuo, transita per tale punto, la Terra viene a trovarsi in corrispondenza dell'equinozio di primavera: il Sole passa \"\"salendo\" dall'emisfero celeste australe a quello boreale e ha inizio la primavera astronomica.\nIn poche parole, il punto gamma \u00e8 il punto nel quale il Sole \u00e8 posizionato il 21 marzo calcolato dalla posizione della Terra.\nOrigine del nome.\nIl punto vernale \u00e8 anche noto con il nome di punto dell'Ariete o primo punto d'Ariete perch\u00e9 in corrispondenza dell'equinozio di primavera di circa 2100 anni fa (pi\u00f9 precisamente nel periodo 2000 a.C. \u00f7 100 a.C.), il Sole si trovava nella costellazione dell'Ariete. Oggi a causa della precessione degli equinozi non \u00e8 pi\u00f9 cos\u00ec e in corrispondenza dell'equinozio di primavera il Sole si trova nella costellazione dei Pesci; a partire dall'anno 2700 si trover\u00e0 in quella dell'Aquario e cos\u00ec via fino al completamento dell'intero zodiaco.\nPunto della Bilancia.\nIn posizione diametralmente opposta al punto vernale si trova il punto della Bilancia o punto \u03a9, dal simbolo \u264e che contraddistingue tale costellazione nello zodiaco: il Sole transita per il punto della Bilancia in corrispondenza dell'equinozio autunnale \"scendendo\"\" dall'emisfero celeste boreale a quello australe.\nAnno solare.\nL'intervallo temporale tra due successivi equinozi vernali, o di primavera, \u00e8 detto anno tropico o solare: sull'anno tropico \u00e8 fondato il nostro calendario.\nSistemi di coordinate celesti.\nIl punto vernale \u00e8 molto importante per determinare la posizione degli astri nel cielo in quanto \u00e8 il punto di riferimento utilizzato da vari sistemi di coordinate celesti: per esso passa infatti il coluro equinoziale, vale a dire il meridiano celeste fondamentale di questi sistemi."}
{"id": "228386", "revid": "1632387", "url": "https://it.wikipedia.org/wiki?curid=228386", "title": "Robert Louis Stevenson", "text": "Biografia.\nFiglio unico di Thomas Stevenson (1818-1887) e nipote di Robert Stevenson, entrambi ingegneri edili specializzati nella costruzione di fari, temper\u00f2 la malinconia e la durezza del carattere scozzese con il brio e la gaiezza che gli derivavano dall'origine francese della madre, Margaret Isabella (1829-1897), figlia del reverendo Lewis Balfour (1777-1860), parroco di Colinton. Sia la madre che il nonno avevano problemi ai polmoni, con febbre e tosse frequenti. Si \u00e8 parlato di sarcoidosi, tubercolosi o bronchiectasia, e comunque d'una eredit\u00e0 scomoda per il ragazzo che era spesso malato e aveva necessit\u00e0 di trascorrere parecchi mesi all'anno in un clima pi\u00f9 salubre, come quello della Francia meridionale. Anche la sua inquietudine di viaggiatore e la costante magrezza erano per lui legate alla salute.\nDalla sua infanzia si port\u00f2 sempre caro il ricordo di un'infermiera, Alison Cunningham, detta \"Cummy\", alla quale dedicher\u00e0 poi un libro di versi, ma che contribu\u00ec a sviluppare la sua fantasia raccontandogli molte storie che non lo facevano dormire e allo stesso tempo lo affascinavano oltre misura.\nQuando s'iscrisse, secondo la tradizione familiare, alla facolt\u00e0 di ingegneria dell'universit\u00e0 di Edimburgo, lo studio pass\u00f2 presto in secondo piano, preferendo dedicarsi alla letteratura. Portava i capelli lunghi e vestiva, come il cugino Bob, da artista, e bench\u00e9 accompagnasse d'estate il padre nei suoi viaggi d'ispezione lungo le coste e i fari, fin\u00ec con il cambiare facolt\u00e0 verso giurisprudenza, laureandosi ma mai esercitando la professione.\nNel 1871 cominci\u00f2 a collaborare come letterato alla \"Edinburgh University Magazine\" e a \"The Portfolio\", da cui si fece pubblicare alcuni saggi.\n\u00c8 solo nel 1878, tuttavia, con la pubblicazione di \"An Inland Voyage\" \u2013 impressioni di un viaggio in canoa attraverso i fiumi e i canali della Francia settentrionale \u2013 l'analogo resoconto dei \"Travels with a Donkey in the Cevennes\" (Viaggi con un asinello attraverso le Cevenne), che egli riusc\u00ec ad affermare il suo geniale spirito d'osservazione e il suo delizioso umorismo, arricchitosi anche con letture francesi.\nDurante un viaggio conobbe Fanny Van de Grift (1840-1914), un'americana separata (da tale Samuel Osbourne) e madre di due figli (Isobel e Lloyd Osbourne) della quale si innamor\u00f2 e, nonostante il parere avverso dei suoi, decise di seguirla nel suo viaggio di ritorno in California. I due si sposarono a San Francisco nel 1880. Frutti del viaggio furono \"Gli accampati di Silverado\" (1883), \"Across the Plains\" (1892) e \"The Amateur Emigrant\" (1895), pubblicati pi\u00f9 tardi.\nRitornato in Europa nel 1880, Stevenson entr\u00f2 in una fase di grande attivit\u00e0 creativa che, tenuto conto della sua sempre precarissima salute, sfoci\u00f2 in una produzione davvero ragguardevole, sia per mole sia per valore. Nel 1881 e nel 1882 pubblic\u00f2 i saggi e le novelle, scritti fino a quella data, rispettivamente nei volumi \"Virginibus Puerisque\" e \"New Arabian Nights\". Sempre nel 1882 scrive \"Familiar Studies of Men and Books\", che contiene il massimo contributo di Stevenson alla critica letteraria, con saggi su Hugo, Whitman, Thoreau, Burns.\nNel frattempo la sua salute aveva risentito dello strapazzo, tanto che non gli si davano che pochi mesi di vita, e lo scrittore, dalla Scozia, dov'era tornato dopo essersi rappacificato con la famiglia, fu nuovamente costretto a vagabondare per le principali stazioni climatiche europee, da Davos a Hy\u00e8res e poi a Bournemouth. Nel 1886 scrisse il romanzo storico \"Kidnapped\" (\"Il ragazzo rapito\") e, in meno di una settimana, \"The Strange Case of Dr. Jekyll and Mr Hyde\" (\"Lo strano caso del dottor Jekyll e del signor Hyde\"). Questi romanzi contribuirono molto ad estendere quella popolarit\u00e0 che la pubblicazione di \"Treasure Island\" (\"L'isola del tesoro\"), avvenuta nel 1883, gli aveva procurato. Divenne amico di Henry James e scrisse anche due volumi di versi, \"A Child's Garden of Verses\" (1885) e \"Underwoods\" (1887).\nViaggio nel Pacifico.\nNel 1887, dopo la morte del padre, Stevenson ritorn\u00f2 in America, dove enorme era stato il successo di dr. Jekyll. Ma la salute cagionevole l'obblig\u00f2 ben presto a ritirarsi nella stazione climatica di Saranac, dove inizi\u00f2 a scrivere nel 1889 \"The Master of Ballantrae\" (\"Il signore di Ballantrae\") e il resoconto farsesco \"The Wrong Box\" (\"La cassa sbagliata\"), finch\u00e9, spinto anche dai libri d'avventure esotiche di Melville, accett\u00f2 l'invito di un editore a scrivere un volume sui mari del Sud e part\u00ec, con la famiglia, per una crociera verso le isole Marchesi (Polinesia Francese), Tahiti e le isole Sandwich (ovvero le Hawaii).\nIl viaggio fu positivo sotto ogni punto di vista, tranne che per il libro, giacch\u00e9 il lavoro su ordinazione non era cosa per lui. La sua salute per\u00f2, sorprendentemente, miglior\u00f2 in modo cos\u00ec notevole che lui decise di stabilirsi nel Pacifico e, dopo un'ulteriore esplorazione dei vari arcipelaghi e un soggiorno di alcuni mesi a Honolulu (dove fin\u00ec i due libri sopraccitati), stabil\u00ec la sua dimora a Upolu, la principale delle isole Samoa. Qui visse dal 1890 fino alla morte, riverito dagli indigeni che lo chiamavano \"Tusitala\", (\"narratore di storie\"). A questo periodo risalgono, tra gli altri, il seguito di \"Kidnapped\", \"Catriona\" (1893), i \"Records of a Family of Engineers\" (uscito postumo nel 1912), quattro racconti dei mari del Sud, pubblicati con il titolo \"An Island Night's Entertainments\" (1893), e parecchie ballate, poesie e raccolte d'impressioni.\nLa morte, dovuta ad una probabile emorragia cerebrale, lo colse il 3 dicembre 1894, mentre stava scrivendo un tragico racconto sulla frontiera scozzese, \"Weir of Hermiston\" (che verr\u00e0 pubblicato postumo nel 1896).\n\u00c8 sepolto sul monte Vaea, nelle isole Samoa, dove gli fu eretto un monumento funebre. Oggi la casa di Stevenson accoglie una fondazione e un museo in suo onore. Il suo ritratto \u00e8 un celebre quadro del pittore statunitense Abbott Handerson Thayer. Sulla tomba dello scrittore vennero incisi i versi che egli stesso aveva scritto per s\u00e9 qualche anno prima e che aveva voluto come suo epitaffio:\nI romanzi.\nStevenson fu essenzialmente un romanziere e, nel genere avventuroso, come in \"L'isola del tesoro\", rimane insuperato. Tuttavia la sua cultura e la sua educazione lo portavano piuttosto al romanzo storico, ad esaltare, sulle orme di Walter Scott, le gloriose vicende della vecchia Scozia, la cui atmosfera seppe evocare pure in terre lontane, in maniera cos\u00ec piena e vera da non far rimpiangere il modello.\nNacquero cos\u00ec \"Il principe Otto\" (1885), \"Kidnapped\", probabilmente il migliore della serie, con il suo seguito \"Catriona\", \"The Black Arrow\" (1888), \"The Master of Ballantrae\" - che presentava, non senza sottigliezze psicologiche, il lungo conflitto attraverso gli anni tra due fratelli eredi di una famiglia nobile scozzese, uno mascalzone e affascinante, l'altro onesto e maleamato, narrato da un codardo ma tenacissimo e fedele amministratore - e gli incompiuti \"St. Ives\" (1897) e \"Weir of Hermiston\". In quest'ultimo, i difetti tipici degli altri romanzi, quali una certa artificiosit\u00e0 di costruzione ed un'eccessiva semplificazione, sembrano venir superati, mentre d'altro canto si ha una maggiore caratterizzazione dei personaggi (anche di quelli femminili che, trascurati fino ad allora dall'autore, vengono qui per la prima volta compresi e dipinti con viva penetrazione).\nL'autore eccelse anche nel racconto, sia fantastico, come quelli raccolti in \"The New Arabian Nights\" e nel seguito \"The Dynamiter\" (1885), che nell'esotico, come pure nel racconto del brivido (alla maniera di Poe) con il suo \"Lo strano caso del dottor Jekyll e del signor Hyde\", in cui affrontava, in anticipo sulle teorie freudiane, il problema del subconscio e dello sdoppiamento della personalit\u00e0.\nFu tutt'altro che trascurabile anche la sua produzione poetica, da \"A Child's Garden of Verses\" (1885), in cui rivive liricamente le esperienze della sua fanciullezza, a \"Underwoods\" (1887), fino a \"Ballads\" (1889) e alla raccolta postuma \"Songs of Travel\" (1896).\nLa produzione saggistica.\n\u00c8 probabile tuttavia che la migliore produzione di Stevenson, almeno dal punto di vista stilistico, non risieda tanto nei romanzi, nei racconti o nelle liriche, quanto nei saggi, moraleggianti e spontanei, alla maniera dello \"Spectator\", e soprattutto nelle meravigliose raccolte d'impressioni che accompagnarono le sue peregrinazioni per il mondo, specialmente nelle isole del Pacifico. \u00c8 nell'affascinante raccolta pubblicata postuma nel 1896, dal titolo \"In the South Seas\", che l'efficacia narrativa e descrittiva dello scrittore raggiunge il massimo splendore e meglio hanno modo di risaltare la sua enorme sensibilit\u00e0 e la sua fresca curiosit\u00e0. A ci\u00f2 contribuisce appunto lo stile, non pi\u00f9 ornato dagli arcaismi necessari al romanzo storico, eppure ancora di chiara derivazione letteraria, da Thomas Browne e da John Bunyan. Tuttavia, se evidenti sono le derivazioni, il risultato \u00e8 dei pi\u00f9 originali, poich\u00e9 lo stile di Stevenson, sin dalle prime opere caratterizzato dalla delicatezza dei ritmi e dalla limpidezza delle frasi, aveva saputo con gli anni acquistare spontaneit\u00e0 ed affiancarsi alla scelta del tema esotico nel significare la reazione di Stevenson all'epoca vittoriana, al suo mondo familiare e borghese e al suo stile piatto e uniforme.\nGiacch\u00e9 Stevenson, bench\u00e9 vissuto nella seconda met\u00e0 del XIX secolo, con il suo entusiasmo per il mondo che ci circonda e con il suo stupore e il suo incanto di fronte alla forza e all'intensit\u00e0 di una natura selvaggia e non guastata dalla civilt\u00e0, pare piuttosto da accostare all'ardore del primo romanticismo, egualmente lontano dall'ipocrisia vittoriana e dagli eccessi del realismo.\nPensiero e formazione culturale dell'autore.\nLa formazione culturale ed umana di Stevenson va ascritta alla sua infanzia, come lui stesso ebbe a dire nell'autobiografico \"Memoirs of Himself\" (1880): \"Le mie sofferenze quand'ero malato, le gioie della convalescenza... e l'attivit\u00e0 innaturale del mio cervello\". Con queste parole, infatti, l'autore non solo sintetizza le sue esperienze infantili, ma sembra anche indicare le componenti fondamentali della sua ispirazione letteraria, vale a dire la sofferenza, il gioco e la fantasia. Anche in \"A Chapter of Dreams\", in cui fra l'altro spiega la genesi del \"Dr. Jekyll and Mr. Hyde\", Stevenson richiama alla mente i sogni \u2013 talvolta banali, a volte meno strani o informi \u2013 che lo tormentavano da bambino: \"una sfumatura d'oscuro di cui non gli importava nulla quando era sveglio, ma che temeva e aborriva nel sogno\". Reminiscenze dell'infanzia compaiono, del resto, ripetutamente nell'opera di Stevenson. Basti menzionare \"The Lantern Bearers\", \"The Manse\", \"Child's Play\", e tutte le poesie contenute nella raccolta intitolata \"A Child's Garden of Verses\". Non \u00e8 facile, tuttavia, stabilire se sia stato il bambino gracile e sognatore a condizionare le scelte letterarie dell'adulto o se lo scrittore abbia cercato nell'infanzia la conferma della propria vocazione per la narrativa fantastica ed avventurosa.\n\u00c8 certo per\u00f2 che una certa influenza sulla formazione di un giovanissimo Stevenson la ebbe l'infermiera-bambinaia \"Cummy\", a cui dedic\u00f2 \"A Child's Garden of Verses\", alla quale era stato affidato presumibilmente perch\u00e9 la madre era ammalata. Questa puericultrice aveva, infatti, una forte personalit\u00e0 e convinzioni religiose calviniste che cerc\u00f2 di trasmettere all'autore. Era per\u00f2 anche una donna dalla fervida immaginazione, che sapeva raccontare storie con impeto drammatico, come s'apprende dalla testimonianza indiretta della moglie di Stevenson, contenute nella prefazione alla raccolta di poesie dedicate alla bambinaia.\nDunque dai giochi dell'infanzia (rimasti a sedimentare nella psiche), come il teatrino di Skelt (grandi fogli da ritagliare e colorare per creare scenografie ispirate alle \"Mille e una notte\" o alla leggenda di Robin Hood) o da altri , dov'\u00e8 quasi sempre presente l'elemento avventuroso , riaffioreranno pi\u00f9 avanti al momento della creazione artistica quei motivi peculiari alla sua attivit\u00e0 di scrittore immaginario e fantastico. In \"A Chapter on Dreams\" \u2013 un'indagine molto acuta dei processi creativi e forse anche pi\u00f9 in generale di quelli psichici \u2013 lo scrittore confesser\u00e0 d'avere come collaboratori instancabili, sia nel sonno che nella veglia, \"quegli uomini che dirigono il teatrino che c'\u00e8 in ognuno di noi\". Invece dagli scritti \"The Lantern Bearers\", in cui descrive gli avventurosi giochi svolti nella sua infanzia, e in \"Child's Play\" emerge un'immagine dickensiana dell'infanzia, come et\u00e0 in cui si mescolano terrori e fantasie. Cos\u00ec i ragazzi che si divertono a portare, nascosta sotto una giacca, una lanterna puzzolente di stagno o il bambino che stringe d'assedio una poltrona, come fosse un castello, sono proiezioni mitiche di un mondo perduto che l'adulto pu\u00f2 recuperare solo grazie alla capacit\u00e0 di un artista che non obbedisca agli imperativi del realismo, ma lascia libero il bambino che \u00e8 in lui.\nUna relativa importanza nella formazione dell'autore ebbero anche le storie tratte dalla \"Bibbia\", \"Il pellegrinaggio del cristiano\" di Bunyan, il \"Macbeth\" di Shakespeare e il \"Robinson Crusoe\" di Daniel Defoe.\nStevenson ateo: intorno ai diciassette anni, il bambino gracile, sognatore e timoroso di Dio si tramut\u00f2 in un giovanotto scapestrato e ribelle, effettuando un apprendistato diverso da quello previsto dal padre e poi professandosi ateo. In quegli anni impar\u00f2 a conoscere la sua citt\u00e0 sia negli aspetti pi\u00f9 palesi sia in quelli pi\u00f9 nascosti, come si evince dalle descrizioni di Edimburgo: \"Picturesque Notes\" e in una dei \"New Poems\". Un simile comportamento, molto frequente nelle famiglie vittoriane negli ultimi decenni del secolo, era principalmente provocato dalla diffusione della teoria evoluzionista di Charles Darwin e dalla sociologia di Herbert Spencer, che inducevano i giovani ad assumere atteggiamenti di ribellione nei confronti della religione e del codice morale repressivo imposto dalla societ\u00e0. Tuttavia un certo pragmatismo di marca puritana rimase in Stevenson sino alla fine della sua vita, insieme a un radicato senso della famiglia, tanto che nella sua opera non sembra emergere alcuna testimonianza di quello scontro fra la vecchia generazione timorata di Dio e avversa alla letteratura e i giovani intellettuali agnostici.\nL'incontro, a Cockfield, con Francis Sitwell e con Sidney Colvin, avvenuto nel 1873, fu uno dei momenti pi\u00f9 importanti della sua vita, quello che avrebbe determinato le future scelte letterarie dell'autore, mentre nel 1874 entr\u00f2 al \"Sevil Club\", dove incontr\u00f2 importanti personaggi della cultura, tra cui Edmund Gosse e Henry James.\nSe il soggiorno a Cockfield gli apr\u00ec le porte della scena letteraria, la sosta in Francia gli dischiuse le porte dell'amore e dell'avventura in terre lontane, proiettandolo concretamente negli spazi che aveva solo percorso con la fantasia. Frutto del soggiorno francese sono, innanzitutto, le opere \"An Inland Voyage\" e \"Travels with a Donkey in the C\u00e9vennes\", accomunate entrambe dal dichiarato amore per la vita nomade ed avventurosa e il mito romantico della solitudine a contatto con la natura. La seconda opera \u00e8 invece caratterizzata da un tono pi\u00f9 serio e meno svagato: il viaggiatore \u00e8 qui attratto dalla storia tormentata dei luoghi che attraversa, un tempo teatro di sanguinose lotte fra Cattolici e Protestanti. Ci\u00f2 gli permette di delineare paralleli con la storia della Scozia e di meditare sul significato e le motivazioni della ribellione dei Protestanti e sulla loro vocazione al martirio.\nSempre in Francia incontr\u00f2 Fanny Osbourne, della quale s'innamor\u00f2 e che pi\u00f9 tardi raggiunger\u00e0 negli Stati Uniti. Frutto di questo viaggio \u00e8 la stesura di \"Amateur Emigrant\", opera nella quale Stevenson descrive \u2013 fra distacco ironico e coinvolgimento emotivo, tra crudo realismo e slancio sentimentale \u2013 le sofferenze, i malanni degli emigranti, ma anche i giochi dei bambini e gli scherzi; insomma un documento realistico dei disagi affrontati da una folla di diseredati per garantirsi la pura sopravvivenza. Il tema degli emigranti fu poi ripreso nell'altrettanto sfortunato resoconto \"Across the Plains\" che, nel registrare le traversie degli emigranti durante il lungo e disagevole viaggio in treno dall'Atlantico al Pacifico, demoliva non solo il mito dell'America, ma anche quello della Frontiera che Stevenson aveva conosciuto attraverso i romanzi di James Fenimore Cooper. Entrambe le opere, criticate da Colvin, non ebbero molto successo.\nNel successivo romanzo, \"Gli accampati di Silverado\" (\"The Silverado Squatters\", che racconta, sublimando, la sua poco felice luna di miele a Silverado con la Osbourne), Stevenson, memore della lezione inflittagli da Colvin, attua un processo di sublimazione del reale attraverso lo \"humour\" e la fantasia. \u00c8 cos\u00ec che il soggiorno nella bicocca assediata dalle erbacce, dai crotali e dal pietrisco diventa un'avventura sognata, in un luogo fantastico pieno di luci, suoni e profumi nel quale i protagonisti della vicenda divengono personaggi da fiaba sul punto di prender possesso di un regno incantato. In tal modo vengono anche lasciati fuori gli aspetti riguardanti il rapporto amoroso tra un uomo ed una donna, rimanendo cos\u00ec legato alla morale vittoriana.\nChiusasi definitivamente la fase dell'autobiografismo, Stevenson decise di dedicarsi al \"romance\", su cui egli scrisse anche saggi come \"A Gossip on Romance\" e \"A Humble Remonstrance\". In essi l'autore difende la narrativa romanzesca o fantastica dagli attacchi degli assertori ad oltranza del realismo, mostrando una profonda consapevolezza dei processi psichici ed immaginativi che stanno alla base della scrittura: \"l'apoteosi e la sublimazione dei sogni ad occhi aperti dell'uomo comune. I suoi racconti possono essere alimentati dalla realt\u00e0 della vita, ma il loro scopo e la loro caratteristica pi\u00f9 vera consisteranno nel rispondere ai desideri inconfessati e indistinti del lettore, a seguire la logica ideale del sogno\" (\"A Gossip on Romance\"). Inoltre egli continuer\u00e0 a rivendicare al romanzo d'avventure il compito di far affiorare i desideri inconsci e le fantasie adolescenziali, che si celano sotto l'apparenza pragmatica e moralistica dell'adulto. In \"A Gossip on Romance\" compare anche un insistente richiamo al \"Robinson Crusoe\" di Defoe (prototipo settecentesco del realistico, ma anche del romanzo d'avventura) il quale, rispetto agli altri rifacimenti (La famiglia Robinson svizzera o \"L'isola misteriosa\" di Verne), ha la capacit\u00e0 di conferire anche ai dettagli pi\u00f9 banali un fascino irresistibile, in quanto il Robinson Crusoe possiede tutte le qualit\u00e0 che si richiedono ad un romanzo, tranne la capacit\u00e0 pittorica, o anche di evocare immagini fantastiche.\nE fu proprio questa capacit\u00e0 evocativa che Stevenson cerc\u00f2 di realizzare in \"Treasure Island\", il cui tema centrale \u00e8 l'avventura in luoghi esotici, anche se trattasi fondamentalmente di un racconto di formazione: il viaggio iniziatico di Jim Hawkins alla ricerca del tesoro dei pirati, sotterrato in un'isola lontana a forma di drago, compiuto da un gruppo d'inglesi.\nCon \"A Gossip on Romance\" e \"A Humble Remonstrance\", Stevenson s'inser\u00ec prepotentemente in quel dibattito sul romanzo che, nell'ultimo quarto di secolo dell'Ottocento, ha visto contrapporre da un lato i difensori \u2013 per esempio Andrew Lang \u2013 della narrativa inglese tradizionale, dall'altro le infiltrazioni dei modelli realistici d'oltre Manica. In particolare Flaubert, Zola e quegli scrittori russi, le cui opere si basavano su un profondo scandaglio della psicologia dei personaggi e di racconti improntati ad una cupa visione della societ\u00e0 e del destino dell'uomo. In questo senso Andrew Lang, sostenendo la necessit\u00e0 di una narrativa carica d'azione ed ottimismo, fu sostenuto da Stevenson, secondo il quale \"il vero pericolo \u00e8 che nel tentativo di ritrarre la normalit\u00e0 lo scrittore... sia costretto a scrivere il romanzo della societ\u00e0 anzich\u00e9 il romanzo dell'uomo\" (\"A Humble Remonstrance\"). Il dibattito, tuttavia, non riguardava solo il contrasto tra \"novel\" e \"romance\", ma vedeva anche su fronti opposti i sostenitori di un realismo didascalico di derivazione britannica e i propugnatori di un realismo svincolato dai condizionamenti sociali.\nNon a caso, dunque, Henry James (in contrapposizione a Walter Besant, fautore invece dell'impegno sociale del romanzo) riaffermava la funzione mimetica della narrativa, nel senso che dovesse essere perfettamente libera, ma interessante. L'interesse, secondo James, doveva scaturire per\u00f2 dalla struttura interna del romanzo, in ci\u00f2 trovandosi d'accordo, pur su un diverso fronte, con Stevenson, il quale manifestava in quegli anni un interesse crescente per le questioni tecniche e stilistiche. Non per nulla uno degli aspetti di \"Treasure Island\", maggiormente apprezzati dai critici, era stato appunto la padronanza dello stile, una qualit\u00e0 che si far\u00e0 sempre pi\u00f9 determinante nella narrativa successiva dell'autore. Nell'ambito della saggistica va annoverato anche \"On Some Technical Elements of Style in Literature\", dove Stevenson traccia paralleli e distinzioni fra i ritmi della prosa e i ritmi della poesia, ma soprattutto insiste sull'importanza dei suoni all'interno della frase letteraria accostandola per quest'aspetto alla frase musicale, al punto che gran parte dell'efficacia di un brano di prosa, a suo avviso, deriva dall'uso sapiente degli elementi sonori del linguaggio e dalla capacit\u00e0 dello scrittore di far appello non solo all'occhio, ma anche ad \"una specie di orecchio interiore, pronto a cogliere tacite melodie\". Stevenson insiste per\u00f2 anche sul fatto che non vi deve essere nulla d'ostentato in questi virtuosismi, perch\u00e9 lo stile \u00e8 perfetto \"quando raggiunge il grado pi\u00f9 elevato di consapevolezza senza farlo notare\". E Stevenson sembra esserci riuscito, secondo Roberto Mussapi, visto che \"Kidnapped\" e \"Treasure Island\" sono pervase da suggestioni sonore capaci di generare non solo voci e rumori, ma anche immagini. Stevenson, inoltre, non solo imposta il racconto come una ballata, ma v'introduce brani musicali o anche brevi allusioni a motivi popolari scozzesi.\nI temi dell'avventura e del mistero si ritrovano in \"New Arabian Nights\", una serie di racconti ispirati alle storie di Shar\u0101z\u0101d, nei quali Stevenson ricorre alla finzione di un anonimo arabo per introdurre le sue storie ambientate a Londra (quindi non pi\u00f9 in spazi dilatati ed esotici, ma nell'area pi\u00f9 angusta e familiare della citt\u00e0), e imperniati sulla figura di un principe di shakespeariana memoria, Florizel di Boemia. Bench\u00e9 non abbia la vera e propria veste del \"detective\", il protagonista assume di tanto in tanto il ruolo di risolutore d'enigmi e di misteri; inoltre possiede quell'aristocratico distacco di fronte all'abiezione della gente che lo circonda, che \u00e8 proprio di Sherlock Holmes. A differenza di quest'ultimo, in cui Conan Doyle privilegia l'aspetto razionale e positivista, Stevenson avvolge il protagonista di \"New Arabian Nights\" in un alone pi\u00f9 vago e favoloso, anche se poi alla fine, con un tocco d'ironia, lo priva del suo trono in Boemia e lo mette a vendere sigari in una tipica tabaccheria londinese. L'autore sembra inoltre tutto proteso a realizzare quella \"limpida e schietta atmosfera romanzesca\", di cui parla in \"A Gossip on Romance\", e a creare quella suspense in cui tiene avvinto il lettore, sollecitandone la curiosit\u00e0.\nTale capacit\u00e0 di costruire la suspense, Stevenson non solo la mantenne in una seconda serie di racconti intitolata \"The Dynamiter\", ma anche nei romanzi, specialmente in \"Lo strano caso del Dr. Jekyll e di Mr. Hyde\". \u00c8 la storia di un uomo, la cui metamorfosi e il cui sdoppiamento di personalit\u00e0 (prima volontario, poi sempre pi\u00f9 incontrollabile), avvenuto in seguito ad alcuni esperimenti scientifici (privi di qualsiasi utilit\u00e0, come li definisce il dr. Lanyon) perpetrati sulla sua persona, sottopone il lettore al manifestarsi degli istinti, pulsioni, manie e comportamenti spregiudicati di Mister Hyde, contrapposti alla parte razionale, controllata e comunemente accettata del dottor Jekyll. Tale sdoppiamento, presente non solo nel protagonista, si rende manifesto anche negli ambienti in cui i vari personaggi si muovono: un'atmosfera e un'ambientazione gotica nella quale prevalgono il freddo, la notte, la nebbia, il vento e l'intricato labirinto delle strade londinesi (che evocano la logica del mistero, dell'irreale, dell'assurdo e dell'orrore). Conferendo, inoltre, tratti scimmieschi al protagonista, Stevenson sembra aver voluto entrare nel merito dell'ormai dilagante controversia, che aveva coinvolto sociologi, letterati ed ecclesiastici. Il romanzo \u00e8, infatti, una testimonianza sconvolgente non solo dell'impatto delle teorie darwiniane sulla moralit\u00e0 vittoriana, ma anche del clima di sfiducia nella scienza e nell'uomo stesso, che si venne creando in Inghilterra verso la fine del secolo, in concomitanza con una vasta crisi economica, politica e sociale. Nella scena finale del romanzo infatti sembrano riemergere appunto le angosce esistenziali dei vittoriani: il timore dell'instaurarsi di un movimento regressivo all'interno del processo evolutivo e la paura di un prepotente riemergere degli impulsi irrazionali della civilt\u00e0.\nIl tema del doppio \u00e8 predominante anche nel romanzo storico \"The Master of Ballantrae\", una storia cupa, un resoconto dettagliato dei tragici fatti accaduti in un'antica casa nobiliare scozzese all'indomani dell'insurrezione giacobita del 1745. Tuttavia sul mito pi\u00f9 antico della disintegrazione della famiglia s'innesta quello pi\u00f9 moderno della disgregazione della personalit\u00e0. La rivalit\u00e0 fra i due protagonisti/antagonisti, i fratelli Durrisdeer, fisicamente somiglianti (entrambi i fratelli sono scuri perch\u00e9 gli uomini della famiglia Durrisdeer sono neri), ma caratterialmente differenti (il primogenito affascinante, ma dissoluto e dissipatore, ed il secondogenito, ligio al dovere, morigerato, ma bruttino ed incapace di farsi amare) si configura nel corso della narrativa sempre pi\u00f9 come una lotta interiore, un conflitto fra le opposte nature di uno stesso individuo. \u00c8 dunque l'affinit\u00e0 fisica e la complementarit\u00e0 spirituale a far rientrare i due protagonisti del romanzo nella casistica del doppio. In particolare il fratello maligno opera una lenta, ma costante persecuzione sul fratello buono, per assorbirlo nella sfera della trasgressione morale, facendo emergere in quest'ultimo i lati oscuri, repressi della personalit\u00e0 dell'altro.\nIl malvagio compie, in altre parole, nei confronti del fratello buono quella che di prim'acchito pu\u00f2 sembrare un'azione vendicativa, ma che alla lunga si trasforma in un seguito di molestie fini a s\u00e9 stesse. Ma visto l'apparente insuccesso di quest'azione, cerca di provocarlo ulteriormente insidiandogli la moglie, e questa volta con successo. Il duello, infatti, oltre a mettere di fronte il personaggio e il suo doppio, fa emergere le potenzialit\u00e0 di violenza insite nel personaggio buono e ne rivela le ambiguit\u00e0 morali. Il personaggio buono, pur essendo in un primo momento sconvolto dell'atto delittuoso, tradisce in un secondo tempo il suo disappunto per non esser riuscito ad eliminare il rivale. Il finale vede un rovesciamento delle parti, nel quale il fratello perseguitato diventer\u00e0 il persecutore. E date queste premesse il racconto non pu\u00f2 che concludersi con la morte simultanea d'entrambi i fratelli e la loro sepoltura in un'unica tomba in mezzo ad un deserto di ghiaccio.\nL'altro tema caro a Stevenson \u00e8 quello dell'avventura attraverso i mari, presente non solo in \"Treasure Island\", ma anche in \"Kidnapped\" (il cui punto di riferimento sembra ancora il \"Robinson Crusoe\" di Defoe), le cui vicende toccano i temi romanzeschi del viaggio per mare, della lotta sanguinosa e del naufragio.\nL'amore per il mare porter\u00e0 infine l'autore a trascorrere l'ultima parte della sua vita sulle isole del Pacifico, a rivivere almeno in parte quelle avventure che aveva sognato quand'era in Europa, prendendo nota in un diario d'ogni nuova esperienza ed impressione memorabile, che andava facendo nei suoi viaggi. La maggior parte di questa raccolta conflu\u00ec in quelle lettere dai Mari del Sud (\"In The South Seas\"), che aveva promesso a McClure e che furono poi pubblicate a puntate su riviste americane ed inglesi dal 1891, ma anche in altri romanzi, quali \"The Wrecker\" o \"The Beach of Fales\u00e0\". L'avventura, in ogni caso, non era ormai pi\u00f9 concepita a tavolino, ma prendeva forma come esperienza autentica. Per la prima volta, nonostante la sua salute malferma, poteva godere degli spazi aperti e dell'avventura e rivivere fisicamente le esperienze di viaggiatori, come Cook o Darwin. E poteva dar corpo anche alle sue fantasie infantili, impersonando gli eroi dei suoi romanzi preferiti: Robinson, ovviamente, ma anche i ragazzi di Coral Island o della Famiglia Robinson svizzera. Nell'approdare alla prima isola lo scrittore rivive le emozioni dei primi esploratori, ma anche di Jim Hawkins, al suo arrivo nell\"'Isola del Tesoro\". Diversamente dal suo personaggio, per\u00f2, Stevenson non prover\u00e0 delusioni e rimarr\u00e0 in questo mondo per il resto della vita, rifiutando esplicitamente il ritorno in patria.\nI capitoli di \"In The South Seas\" sono pregni delle emozioni provate a contatto con i paesaggi e le figure di un mondo in larga parte ancora primitivo e genuino; lunghe pagine sono poi dedicate anche agli abitanti delle isole, soprattutto agli indigeni, i quali perlopi\u00f9 vengono connotati positivamente quali eredi della nobilt\u00e0 dell'uomo non contaminato dalla civilt\u00e0, ma che talvolta possono assumere tratti ambigui ed inquietanti. Sono rari, tuttavia, i momenti in cui lo scrittore tradisce, nei confronti di quella gente e di quei luoghi, un moto di repulsione, da lui stesso giudicato indegno di un viaggiatore, ma piuttosto una certa curiosit\u00e0 e simpatia. In tal senso si ricollega ad \"Emigrante per diletto\", di cui riprende anche la romantica attenzione per gli umili e i diseredati.\nConvinto difensore sempre e comunque delle popolazioni polinesiane, non manca di criticare le autorit\u00e0 coloniali, a suo dire causa dei violenti sconvolgimenti operati nel tessuto sociale, denunciando il fatto che, tramite una dura repressione morale, agli abitanti delle Isole Marchesi \u00e8 stata tolta la gioia di vivere. Ed esprime l'opinione che questa, ancor pi\u00f9 del diffondersi delle infezioni e dell'oppio, sia la causa principale della progressiva estinzione di questa razza polinesiana. L'unico caso in cui lo scrittore sembra giudicare utile l'intervento dei bianchi nelle comunit\u00e0 indigene \u00e8 quello concernente Padre Damiano De Veuster, fondatore del lebbrosario di Molokai, il quale aveva contratto la malattia, vivendo a stretto contatto con questi malati.\nDunque l'impressione che si ricava dalla lettura del romanzo \u00e8 che l'autore, piuttosto che trasmettere al lettore un qualche senso della seduzione di quel mondo, si sia preoccupato di dare una mano per arginare il disfacimento di una cultura."}
{"id": "228387", "revid": "121715902", "url": "https://it.wikipedia.org/wiki?curid=228387", "title": "Hubert Humphrey", "text": "Biografia.\nHumphrey fu dapprima sindaco di Minneapolis, poi senatore democratico del Minnesota e infine 38\u00b0 Vice Presidente degli Stati Uniti dal 1965 al 1969 sotto la presidenza di Lyndon Johnson. Dopo la rinuncia di Lyndon Johnson ad una nuova \"nomination\", si candid\u00f2 alla primarie democratiche assieme a Robert Kennedy. Inizialmente in grande vantaggio, negli ultimi mesi di primarie Humphrey venne quasi raggiunto da Kennedy, il quale per\u00f2 venne ucciso.\nVenne nominato candidato democratico alle elezioni presidenziali del 1968 pur non avendo vinto le primarie: aveva per\u00f2 raccolto un maggior numero di superdelegati negli stati non principali. Questo risultato controverso port\u00f2 poi ad una riforma del sistema delle primarie democratiche. \nNelle elezioni affront\u00f2 il repubblicano Richard Nixon, che vinse le elezioni con un ampio margine di vantaggio in termini di grandi elettori (301 voti contro i 191 di Humphrey), ma con un margine estremamente esiguo nel voto popolare (con una differenza tra i due candidati di soli 500.000 voti). Massone, fu membro della Loggia \"Cataract\" n. 2 di Minneapolis, nel 1973 ha ricevuto dalla Gran Loggia di New York la Distinguished Achievement Award Medal. Chiamato \"l'allegro guerriero\" per il suo inesauribile ottimismo, Humphrey mor\u00ec a 66 anni per un tumore."}
{"id": "228392", "revid": "1305772", "url": "https://it.wikipedia.org/wiki?curid=228392", "title": "Military Professional Resources", "text": "Military Professional Resources Inc. (MPRI) \u00e8 un'azienda privata statunitense fondata nel 1988 da otto ex militari dell'esercito degli Stati Uniti d'America.\nLa sua sede principale \u00e8 nella citt\u00e0 di Alexandria, in Virginia, ed offre servizi di addestramento di forze militari e di polizia e di sviluppo di capacit\u00e0 di leadership sia nel settore privato che in quello pubblico.\nStoria.\nIl Pentagono ha affittato l'MPRI per aiutare l'esercito croato nel 1994, durante la guerra in Bosnia ed Erzegovina, avendo un importante ruolo nell'Operazione Tempesta. Nel 2000 \u00e8 stata acquistata 35,7 milioni di dollari dalla L-3 Communications di cui \u00e8 diventata sussidiaria.\nDal 2005 opera anche in Colombia, fornendo assistenza tecnica e consiglieri militari alle forze regolari dell'esercito colombiano contro i narcos nella cosiddetta \"guerra della coca\", arrivando con gruppi d'insegnamento avanzati fino al Sud del paese ai confini con l'Ecuador.\nNel 2008 l'azienda partecip\u00f2, secondo il Financial Times, alla preparazione delle Forze Speciali della Georgia un mese prima del conflitto militare nella Ossezia del Sud.\nAspetti controversi.\nLa MPRI \u00e8 stata accusata di partecipare ai cosiddetti \"lavori sporchi\" vietati ai militari degli Stati Uniti, quale l'addestramento difensivo dell'UCK in Macedonia, durante il conflitto iugoslavo e contemporaneamente \u00e8 stata selezionata ufficialmente dal Pentagono per addestrare alla difesa l'Esercito Macedone opponente."}
{"id": "228394", "revid": "1305772", "url": "https://it.wikipedia.org/wiki?curid=228394", "title": "Addio a Lugano", "text": "Addio a Lugano (conosciuta anche come Addio Lugano bella) \u00e8 una popolare canzone anarchica scritta da Pietro Gori nel gennaio 1895.\nMusica.\nLa musica \u00e8 mutuata dall'aria di una canzone popolare , \"Addio a San Remo bella\", di cui non si conosce l'autore. L'aria \u00e8 piuttosto orecchiabile in chiave di sol con un tempo di 6/8. Si tratta di sedici battute per ogni strofa.\nStoria.\nPietro Gori, anarchico italiano, venne accusato da una parte della stampa di essere l'ispiratore dell'omicidio del presidente della Repubblica francese Sadi Carnot, in quanto amico e avvocato difensore dell'omicida, Sante Caserio. Per evitare una condanna fugg\u00ec a Lugano. L\u00ec sfugg\u00ec ad un attentato nel gennaio 1895. Nello stesso mese, il governo svizzero acconsent\u00ec all'arresto di Gori e di altri diciassette profughi politici. Dopo esser stati detenuti per quindici giorni, il gruppo fu trasportato a Basilea e di l\u00ec espulso dalla Svizzera.\nIn carcere, secondo alcuni, o dopo l'espulsione, secondo altri, , una delle quali era intitolata \"Il canto degli anarchici espulsi\". Quest'ultima divenne poi \"Addio a Lugano\" e venne poi diffusa con alcune differenze sia nel testo che nella disposizione delle strofe.\nNel 1896, il canto venne pubblicato \"in un bollettino ufficiale del governo cantonale ticinese, in una relazione sulla situazione carceraria [...], sotto la voce \u00abSaggi di letteratura di delinquenti e d'anarchici\u00bb.\nIl canto \"chiude idealmente, in ordine di tempo, il canzoniere del movimento operaio italiano\".\nLa canzone divenne estremamente popolare all'inizio del XX secolo grazie alla pubblicazione nel 1899 da parte di Carlo Frigerio de \"Il Canzoniere dei Ribelli\" che la conteneva e che ebbe numerose ristampe.\nDopo il 1900 venne aggiunta una strofa, poco ripresa successivamente, esaltante il gesto di Gaetano Bresci, che uccise il re Umberto I di Savoia, per vendicare la repressione dei moti di Milano da parte di Fiorenzo Bava Beccaris. La strofa non \u00e8 opera di Gori ma di anarchici livornesi: \"Vittorio Emanuele / figlio di un assassino. / Evviva Gaetano Bresci / che ha ucciso Umberto Primo. / \u00c8 questa la vendetta / che gli anarchici san far. / \u00c8 questa la vendetta / che gli anarchici san far.\".\nMentre i partigiani bolognesi la modificarono in \"Addio a Bologna\" (dove la \"repubblica borghese\" diventa la \"repubblica fascista\") e quelli imperiesi in \"Addio a Imperia\", i fascisti ripresero invece il registro di \"Addio a Lugano\" per convertirlo \"in un inno alla patria e ai valori della nazione\":\n\"Addio a Lugano\" \u00e8 citata anche nella canzone \"Lugano addio\" di Ivan Graziani."}
{"id": "228395", "revid": "113991285", "url": "https://it.wikipedia.org/wiki?curid=228395", "title": "MAC flooding", "text": "Nell'ambito della sicurezza informatica, il MAC flooding (detto anche Switch Flooding e impropriamente ARP flooding, letteralmente \"inondazione dello switch\") designa una tecnica di attacco informatico in una rete locale (LAN) commutata che consiste nell'inviare ad uno switch pacchetti appositamente costruiti per riempire la \"CAM table\" dello switch, che normalmente associa un indirizzo MAC alla porta cui il relativo terminale \u00e8 collegato, con indirizzi MAC fittizi. La CAM table (\"Content Addressable Memory table\") \u00e8 una struttura dati efficiente, concettualmente simile a una hash table, che permette di associare rapidamente un indirizzo di dimensione fissa (nel caso di uno switch, un indirizzo MAC) alla porta a cui \u00e8 collegato il terminale.\nDescrizione.\nQuesto attacco costringe lo switch, una volta saturata la CAM table, ad entrare in una condizione detta di \"fail open\" che lo fa comportare come un hub, inviando cos\u00ec gli stessi dati a tutti gli apparati ad esso collegati, compreso quello di un eventuale aggressore che pu\u00f2 dunque sniffare tutto il traffico in transito nella rete. Non tutti gli switch optano per\u00f2 per questa configurazione quando sono sottoposti a questo tipo di attacco. Alcuni infatti entrano in uno stato di blocco, impedendo il passaggio del traffico.\nUn'interfaccia di rete in modalit\u00e0 promiscua, cio\u00e8 impostata in modo da leggere anche il traffico che dovrebbe ignorare perch\u00e9 non diretta a lei, diventa cos\u00ec in grado di intercettare tutte le comunicazioni che attraversano lo switch, avendo accesso al traffico che non dovrebbe nemmeno transitare sul suo segmento di rete. Si tratta dunque di una tipologia di attacco abbastanza semplice.\nCausare una condizione di \"fail open\" in uno switch \u00e8 in genere il primo passo da parte di un attaccante per altri fini, tipicamente effettuare sniffing o un man in the middle. Tool che causano un MAC flooding sono \"macof\" della suite dsniff, taranis e Ettercap.\nUna contromisura efficace al MAC flooding \u00e8 l'utilizzo della caratteristica di \"port security\" sugli switch Cisco, \"packet filtering\" sugli switch 3Com o di servizi equivalenti negli switch di altri produttori."}
{"id": "228396", "revid": "240277", "url": "https://it.wikipedia.org/wiki?curid=228396", "title": "Tracks (Bruce Springsteen)", "text": "Tracks \u00e8 una raccolta di canzoni per lo pi\u00f9 inedite del cantautore statunitense Bruce Springsteen pubblicata nel 1998 dalla Columbia Records in un cofanetto di 4 CD.\nIl disco.\nIl cofanetto raccoglie 66 tracce (di cui solo 10 gi\u00e0 pubblicate, in gran parte come lati B di singoli) che ripercorrono la carriera di Springsteen dalle prime audizioni per la Columbia Records, risalenti al 1972, al 1998."}
{"id": "228401", "revid": "1451528", "url": "https://it.wikipedia.org/wiki?curid=228401", "title": "Pastiera napoletana", "text": "La pastiera napoletana \u00e8 un dolce della pasticceria napoletana tipico del periodo pasquale. Ha avuto il riconoscimento di prodotto agroalimentare tradizionale campano.\nOrigini.\nLa leggenda, che vuole la sirena Partenope creatrice di questa delizia, deriva probabilmente dalle feste pagane e dalle offerte votive del periodo primaverile.\nIn particolare la leggenda \u00e8 probabilmente legata al culto di Cerere le cui sacerdotesse portavano in processione l'uovo, simbolo di rinascita che pass\u00f2 nella tradizione cristiana.\nEsiste anche un'altra leggenda che narra di alcuni pescatori che, a causa dell'improvviso maltempo, erano rimasti in balia delle onde per un giorno e una notte, una volta riusciti a rientrare a terra, a chi domandasse loro come avevano potuto resistere in mare cos\u00ec tanto tempo, risposero che avevano potuto mangiare la Pasta di Ieri, fatta con ricotta, uova, grano ed aromi. Per questo motivo la Pastiera inizi\u00f2 ad essere simbolo di rinascita, oltre che per gli ingredienti, perch\u00e9 aveva dato una seconda vita a questi quattro pescatori.\nL'invenzione della Pastiera risale al XVI secolo. La prima ricetta scritta \u00e8 datata 1693 e compare nel trattato di cucina \"Lo scalco alla moderna\" da Antonio Latini, scritto e pubblicato nel 1693 a Napoli, dove l\u2019autore lavor\u00f2 al servizio del primo ministro del vicer\u00e9 Francisco de Benavides. Si trattava di una torta a met\u00e0 tra il rustico e il dolce in cui, oltre a grano e ricotta, erano previsti il formaggio Parmigiano grattato, pepe, sale, pistacchi in acqua rosa muschiata, latte di pistacchi, tutto raccolto in pasta di marzapane stemperata con altri aromi antichi.\nLa ricetta, modificata e perfezionata nei monasteri del centro di Napoli, rende celebri le pastiere delle suore del convento di San Gregorio Armeno.\nNel 1837, un secolo e mezzo dopo la ricetta di Antonio Latini, Ippolito Cavalcanti scrive la ricetta ormai aderente alla Pastiera dolce di oggi nell\u2019appendice dialettale \"Cusina casarinola all\u2019uso nuosto napolitano\", un compendio della gastronomia popolare di Napoli inserito nella prima edizione del suo trattato didattico \"Cucina teorico-pratica\", facendo per\u00f2 anche riferimento all'antica versione \"rustica\" da preparare con \"provola grattata\".\nCaratteristiche.\nLa pastiera \u00e8 una torta di pasta frolla farcita con un impasto a base di ricotta, zucchero, uova e grano bollito nel latte, ricoperto di 7 listarelle della stessa pasta frolla intrecciate a croce di sant'Andrea. La pasta \u00e8 croccante mentre il ripieno \u00e8 morbido. Il colore \u00e8 giallo oro molto intenso. Il profumo e il sapore cambiano a seconda delle spezie e degli aromi utilizzati durante la preparazione. Nella ricetta classica gli aromi utilizzati sono cannella, scorze d'arancia, vaniglia e acqua di fiori d'arancio.\nOggi ci sono numerose variazioni alla ricetta classica che vanno dall'aggiunta di crema pasticcera nell'impasto interno, di canditi, al cioccolato bianco nella pasta frolla. Nel Salernitano esiste anche una variante tradizionale ottenuta con il riso, un tempo ampiamente prodotto in loco, al posto del grano. A Mondragone, in provincia di Caserta, invece, la pastiera \u00e8 preparata senza ricotta con tagliolini di pasta fatta in casa.\nLe massaie partenopee la preparano di solito il gioved\u00ec santo, il venerd\u00ec santo o il sabato santo ma ormai \u00e8 presente tutto l'anno nelle migliori pasticcerie napoletane.\nOramai la pastiera si consuma in ogni evento familiare, visto che in commercio si trovano molti ingredienti per farla pi\u00f9 velocemente, in particolare il grano cotto.\nLa pastiera napoletana salata.\nLa pastiera napoletana salata (in napoletano \u2018a pastiera \u2018e grano) \u00e8 un\u2019apprezzata variante di quella dolce. Si tratta quindi di una versione rustica. \u00c8 un piatto tipico della Campania la cui preparazione avviene nel periodo pasquale. Secondo la tradizione \u00e8 un rustico da servire freddo durante il pranzo di Pasqua o per il picnic di pasquetta. Costituisce sia un piatto unico che un antipasto (tagliandola a cubetti). La ricetta si rif\u00e0 a quella della pastiera dolce, differenziandosi per\u00f2 per il grano precotto ed il ripieno ottenuto dall\u2019unione di insaccati (tipicamente salame napoletano e ciccioli) e formaggi (caciocavallo, parmigiano e ricotta). In alcune varianti si predilige l\u2019utilizzo della pasta bris\u00e9 e della pasta sfoglia; spesso il salame napoletano viene sostituito da un mix di salumi, mentre i formaggi da Emmental ed Asiago. Negli ultimi anni \u00e8 stata ideata anche una versione vegetariana, ottenuta con la sostituzione del caratteristico ripieno con verdure miste.\nCitazioni letterarie.\nLa diffusione di pastiera, cos\u00ec come del casatiello, altro piatto napoletano tipicamente pasquale, risale almeno al '600.\nLo testimonia la seguente citazione tratta dalla favola\n\"la gatta Cenerentola\" di Giambattista Basile (1566\u20131632) che descrive i festeggiamenti dati dal re per trovare la fanciulla che aveva perso lo scarpino:\nDoveva trattarsi della Pastiera \"rustica\" pi\u00f9 o meno come la si ritrova nella ricetta di Antonio Latini pubblicata nel 1693."}
{"id": "228402", "revid": "767487", "url": "https://it.wikipedia.org/wiki?curid=228402", "title": "Robots", "text": "Robots \u00e8 un film d'animazione del 2005 diretto da Chris Wedge e co-diretto da Carlos Saldanha. Basato su una storia originale di Chris Wedge e William Joyce, il film \u00e8 una commedia fantascientifica ambientata in un mondo interamente popolato da robot.\nTrama.\nRodney Copperbottom \u00e8 un giovane robot cresciuto in una cittadina nota come Rivet Town, in una famiglia non esattamente in buone condizioni economiche, tanto che per i suoi pezzi di crescita \u00e8 stato costretto a usare pezzi smessi dai cugini per molto tempo. Rodney nutre la speranza di diventare un inventore, sia per mostrare il suo talento, sia per aiutare il padre nel ristorante in cui lavora con il genitore, il quale fa il lavapiatti. Perci\u00f2, armato solo del suo speciale talento inventivo, decide di trasferirsi a Robot City, dove spera di incontrare il suo idolo, Bigweld, geniale inventore e fondatore delle omonime industrie.\nL'arrivo in citt\u00e0 \u00e8 piuttosto rocambolesco, ma riesce comunque ad arrivare alle industrie Bigweld, ma gli viene chiusa la porta in faccia a causa della nuova politica aziendale della compagnia, incentrata pi\u00f9 sul profitto che sullo sviluppo, ideata e portata avanti da Ratchet, colui che apparentemente ha scalzato Bigweld dalla presidenza, che decide di non costruire pi\u00f9 i pezzi di ricambio per i \"vecchi\" robot, obbligando cos\u00ec ad acquistare i costosi nuovi pezzi. Dalla sua parte Ratchet ha la complicit\u00e0 della temibile Madame Gasket, la madre, che lavora alla conduzione di una enorme fonderia in cui i vecchi robot raccattati dalle strade vengono portati tramite macchinari noti come Spazzole per essere fusi, in modo da eliminare i robot da loro considerati peggiori o \"ferrivecchi\". Dopo essere stato cacciato in malo modo, Rodney conosce i Rusties, un gruppo di robot di strada, composti da Fender, Crank, Diesel e Piper, dei quali conquista la fiducia dopo aver riparato a Fender il collo; grazie a loro viene ospitato dalla signora Fanny assieme agli altri robot senza fissa dimora. Intanto cominciano le proteste per la mancanza di pezzi di ricambio in citt\u00e0, fino a che non si sparge la voce che Rodney \u00e8 capace di aggiustare robot considerati \"fuori produzione\" senza bisogno dei componenti nuovi. Questo complica non poco i piani di Rachet e di Gasket, i quali devono evitare che il robot diventi una minaccia ai loro futuri profitti.\nRodney intanto continua a ricevere robot desiderosi di una sistemata, ma nemmeno lui pu\u00f2 fare miracoli, visto che per alcuni sono necessarie vere e proprie parti, fino a che non riceve notizie da sua madre che suo padre sta male, e senza pezzi di ricambio morir\u00e0. Il giovane robot cerca quindi Bigweld, nella speranza che rimetta in produzione ci\u00f2 di cui i robot come suo padre hanno bisogno e, durante un gala alle industrie Bigweld a cui si \u00e8 intrufolato incontra Cappy, una dirigente delle industrie che lo prende subito in simpatia e dopo averlo fatto fuggire via perch\u00e9 scoperto da Ratchet, i due si recano dal vecchio Bigweld, che si vede desolato nella sua abitazione, intento a costruire enormi domino dopo che il suo desiderio di rendere migliore la vita \u00e8 stato rimpiazzato dal fare soldi di Ratchet. Ci\u00f2 nonostante, il vecchio robot rimane colpito dal giovane e dalle sue parole e si ripresenta nella sua azienda, di cui si scopre ha ancora il controllo per licenziare Ratchet, ma questi gli fa perdere i sensi. Rodney, Cappy e i Rusties (che hanno lasciato Piper e la zia Fanny dietro per la loro salvezza) salvano Bigweld, ma Ratchet li intercetta e li insegue verso la Fonderia, dove riesce a intrappolare Bigweld nell'area di fusione metalli. Dopo aver creato armi improvvisate e \"aggiornamenti\" da parti di scarti, Rodney, Cappy e i Rusties affrontano Gasket prima che lei possa scioglierlo nella sua fornace, ma sono ostacolati dagli operai di Gasket e dall'ultima invenzione di Ratchet: un nuovo modello di Spazzole pi\u00f9 grandi e pi\u00f9 letali rispetto alle prime. Per fortuna Piper e Fanny si uniscono a loro con un esercito di robot fuori produzione aiutati da Rodney in passato. Cappy, i Rusties e gli altri robot combattono gli operai e Gasket viene distrutta da Wonderbot, che la fa cadere nella fornace; Rodney e Bigweld immobilizzano le nuove Spazzole e sconfiggono Ratchet, distruggendo i suoi aggiornamenti nel processo. Prendendo nuovamente il controllo della Bigweld Industries, Bigweld promette di mettere a disposizione tutti i pezzi di ricambio.\nSuccessivamente, Bigweld tiene una cerimonia pubblica a Rivet Town, dove nomina Rodney come il suo nuovo secondo in comando ed eventuale successore. Rodney fornisce a Herb nuove parti di ricambio; come regalo finale ringraziandolo per aver creduto in lui, gli d\u00e0 uno strumento simile a un trombone per realizzare i suoi sogni di musicista. Dopo un inizio traballante, Herb guida Rodney, Cappy, i Rusties, Bigweld e gli abitanti della citt\u00e0 in un'interpretazione di \"Get Up Offa That Thing\".\nProduzione.\nNel 2000 Chris Wedge e William Joyce avevano iniziato a sviluppare un film d'animazione basato sul libro di Joyce \"Santa Calls\", senza per\u00f2 riuscirci. Cos\u00ec hanno sviluppato un'idea originale su un mondo popolato da soli robot. Hanno presentato il progetto a Chris Meledandri nel 2001 che, sebbene non fosse interessato al progetto, ha comunque dato il via libera al progetto lavorandoci come produttore esecutivo. La produzione \u00e8 iniziata dopo il rilascio de L'era glaciale nel 2002, con Wedge che ha riunito la troupe del loro primo film assieme al co-regista Carlos Saldanha. Il film venne annunciato a giugno nel 2003 dalla Fox al teatro del Museo di storia naturale.\nDistribuzione.\nIl film \u00e8 stato distribuito dalla 20th Century Fox negli Stati Uniti a partire dall'11 marzo 2005. La prima proiezione nelle sale italiane fu il 24 marzo dello stesso anno, sempre con la distribuzione della 20th Century Fox.\nAccoglienza.\nCritica.\nIl film ha ricevuto recensioni miste. Su Rotten Tomatoes detiene un 64% di gradimento basato su 182 recensioni professionali, con un voto medio di 6,55 su 10. Ha ricevuto un punteggio di 64/100 su Metacritic basato su 33 recensioni e un punteggio medio di 6.5/10 su Rotten Tomatoes basato su 177 recensioni.\nIncassi.\nIl film, a fronte di un budget stimato in 75 milioni di dollari, ha incassato a livello globale $. \u00c8 stato il film con il minore incasso della Blue Sky Studios.\nBeneficenza.\nLa 20th Century Fox Home Entertainment e la Ballarini, azienda che produce pentole antiaderenti, hanno creato una pentola che si ispira alla trama e ai personaggi del film chiamata \"Lollypot\". Il ricavato \u00e8 stato devoluto alla Fondazione Francesca Rava - N.P.H.- Italia Onlus per attrezzare le cucine e i refettori di un ospedale pediatrico in costruzione a Haiti."}
{"id": "228403", "revid": "227211", "url": "https://it.wikipedia.org/wiki?curid=228403", "title": "Funzione sigma", "text": "La funzione formula_1 \u00e8 una funzione aritmetica, definita come la somma di tutti i divisori positivi di un numero naturale formula_2:\nLa funzione sigma generalizzata \u00e8 invece definita come la somma delle formula_4-esime potenze dei divisori di formula_2:\nValori della funzione.\nPer formula_7, il valore di formula_8 \u00e8 sempre maggiore o uguale del numero formula_2 stesso pi\u00f9 formula_10, perch\u00e9 ogni numero e formula_10 sono divisori del numero stesso: si ha formula_12, con l'uguaglianza se e solo se formula_2 \u00e8 un numero primo. Se invece formula_2 \u00e8 composto, vale la disuguaglianza pi\u00f9 forte formula_15.\nPropriet\u00e0.\nLa funzione sigma \u00e8 una funzione moltiplicativa, ma non completamente moltiplicativa; da questo si pu\u00f2 ricavare una formula compatta per il calcolo di questa funzione. Sia formula_16.\nessendo una serie geometrica, e quindi\nSoddisfa l'identit\u00e0\nAltre due notevoli identit\u00e0 che riguardano la funzione sigma sono\ne\ndove formula_22 \u00e8 la funzione zeta di Riemann.\nLa funzione formula_23 \u00e8 anche nota come funzione tau.\nCasi particolari.\nLa funzione sigma generalizzata con formula_24, formula_23 restituisce il numero totale di divisori di formula_2. Sia n scomponibile in fattori primi come formula_16, allora\nAd esempio, il numero di divisori del numero formula_29 possono essere calcolati come\nIn effetti il numero 24 ha 8 divisori (1, 2, 4, 8, 3, 6, 12 e 24).\nCodice.\nIn C:\nint sigma( int N ){//la funzione riceve un intero naturale N e restituisce la somma dei suoi divisori\n int i, res=0;\n if (N&lt;1) return 0;//se N \u00e8 non positivo, restituisce zero\n for (i=1; i&lt;=N; i++)\n if( !(N%i) ) // equivalente a (N%i)==0\n res+=i;\n return res;"}
{"id": "228404", "revid": "23629", "url": "https://it.wikipedia.org/wiki?curid=228404", "title": "Ingresso Libero", "text": ""}
{"id": "228411", "revid": "23629", "url": "https://it.wikipedia.org/wiki?curid=228411", "title": "Velvet Underground &amp; Nico", "text": ""}
{"id": "228412", "revid": "767487", "url": "https://it.wikipedia.org/wiki?curid=228412", "title": "Formula di inversione di M\u00f6bius", "text": "In matematica, e in particolare in teoria dei numeri, la formula di inversione di M\u00f6bius lega due funzioni aritmetiche, l'una delle quali \u00e8 somma dei divisori dell'altra, attraverso la funzione di M\u00f6bius. Fu introdotta da August Ferdinand M\u00f6bius nel XIX secolo.\nAfferma che date due funzioni aritmetiche \"f\" e \"g\", l'uguaglianza\nvale se e solo se si ha\ndove la somma \u00e8 estesa a tutti i divisori di \"n\" e formula_3 \u00e8 la funzione di M\u00f6bius.\nLa formula di inversione di M\u00f6bius pu\u00f2 essere generalizzata a funzioni di variabile complessa.\nConvoluzione e formula di inversione.\nLa formula pu\u00f2 essere riscritta attraverso l'operazione di convoluzione di Dirichlet *: se \"g\" e \"f\" sono funzioni aritmetiche allora:\nse e solo se:\ndove formula_6 per ogni \"n\".\nQuesto punto di vista offre una semplice via per arrivare alla dimostrazione: basta infatti dimostrare che formula_3 e \"N\"0 sono l'una l'inversa dell'altra secondo l'operazione di convoluzione, cio\u00e8 che \nLa prima uguaglianza \u00e8 semplicemente la definizione di convoluzione; la seconda si ricava facilmente dal fatto che alla sommatoria contribuiscono solo i divisori di \"n\" privi di quadrati: se \"n\" ha \"m\" fattori primi distinti il contributo alla sommatoria da parte dei divisori di \"n\" privi di quadrati con \"j\" fattori primi distinti \u00e8 formula_9, e quindi:\nA questo punto \u00e8 sufficiente osservare che se formula_4, allora usando la convoluzione per la funzione di Mobius ad entrambi i membri si ha\nche \u00e8 la tesi. Nell'ultimo passaggio si sfrutta il fatto che la funzione che vale 1 per \"n\"=1 e 0 per \"n\"&gt;1, convoluta con ogni funzione \"f\", d\u00e0 la stessa \"f\".\nSeconda formula di inversione di Mobius.\nSia \"h\" una funzione aritmetica moltiplicativa; allora:\nse e solo se:\ndove formula_15 \u00e8 l'inversa di formula_16."}
{"id": "228430", "revid": "858648", "url": "https://it.wikipedia.org/wiki?curid=228430", "title": "Walter Mondale", "text": "Biografia.\nFu vicepresidente durante il governo di Jimmy Carter dal 1977 al 1981 ed \u00e8 stato il candidato democratico alle presidenziali del 1984, in cui venne sconfitto dal repubblicano Ronald Reagan. Combattente della guerra di Corea, prima di occuparsi di politica era avvocato: fu il senatore Hubert Humphrey a dargli l'appoggio per intraprendere la carriera politica.\nNel 1960, diventa Ministro della Giustizia del Minnesota e poi, nel 1964, senatore quando Humphrey lascia il suo seggio per diventare vicepresidente nazionale. \u00c8 rieletto senatore nel 1966 e nel 1972. Il 2 novembre 1976, Walter Mondale diventa vicepresidente degli Stati Uniti durante il mandato di Jimmy Carter: tra i momenti salienti della sua vicepresidenza, l'organizzazione e l'apertura delle Olimpiadi invernali di Lake Placid. Nelle elezioni presidenziali del 1980 la coppia Carter-Mondale si ripropone chiedendo un nuovo mandato agli elettori, ma raccoglier\u00e0 solo il 41% dei consensi.\nNel 1984 \"Fritz\" Mondale prende le redini del partito sfidando Ronald Reagan alle elezioni presidenziali dello stesso anno. Queste elezioni furono per\u00f2 un vero disastro per i democratici: la coppia Reagan-Bush annichil\u00ec la concorrenza, vincendo in tutti gli Stati tranne il Minnesota (stato di provenienza di Mondale), dove per di pi\u00f9 Mondale vinse per un misero 0,2%, rischiando di perdere anche in terra natia. Mondale aveva scelto come candidato vicepresidente la deputata Geraldine Ferraro.\nNel 1993 Bill Clinton lo nomina ambasciatore in Giappone, carica che manterr\u00e0 fino al 1997. Nel 2002, dopo la morte del senatore del Minnesota Paul Wellstone, Mondale si candida come senatore del collegio del proprio Stato, ma viene sconfitto dal rappresentante dei repubblicani Norm Coleman con uno scarto di due punti percentuali."}
{"id": "228434", "revid": "110157", "url": "https://it.wikipedia.org/wiki?curid=228434", "title": "Funzione di Liouville", "text": "In teoria dei numeri, la funzione di Liouville, indicata con \u03bb(\"n\") e cos\u00ec chiamata in onore di Joseph Liouville, \u00e8 una funzione aritmetica completamente moltiplicativa definita come\nformula_1\ndove si intende che \"n\" sia un intero positivo e la sua fattorizzazione sia\nformula_2\nEquivalentemente, la funzione di Liouville si pu\u00f2 definire come:\ndove \u03a9(\"n\") \u00e8 il numero di fattori primi di \"n\", contati nella loro molteplicit\u00e0.\nDal momento che \u03a9(\"n\") \u00e8 additiva, \u03bb \u00e8 completamente moltiplicativa. Inoltre \u03a9(1)=0 e quindi \u03bb(1)=1. La funzione di Lioville soddisfa le seguenti identit\u00e0:\nLa funzione di Liouville \u00e8 collegata alla funzione zeta di Riemann dalla seguente formula:\nLa serie di Lambert per la funzione di Liouville \u00e8\ncon la somma a sinistra simile alla funzione teta di Ramanujan. formula_8 \u00e8 la Funzione theta di Jacobi.\nLa funzione di Liouville \u00e8 correlata alla funzione di M\u00f6bius dalla seguente identit\u00e0:\nCongetture.\nP\u00f3lya congettur\u00f2 che formula_10 per \"n\"&gt;1 (congettura di P\u00f3lya). Ci\u00f2 si rivel\u00f2 essere falso, essendo n=906150257 un controesempio (trovato da Minoru Tanaka nel 1980). Non \u00e8 noto se L(n) cambi segno infinite volte.\nInoltre, definendo formula_11, si congetturava che formula_12 per \"n\" sufficientemente grande (questa congettura \u00e8 a volte attribuita impropriamente a P\u00e1l Tur\u00e1n). Ci\u00f2 fu confutato da Haselgrove nel 1958, che dimostr\u00f2 che M(\"n\") assume valori negativi un numero infinito di volte. La conferma di questa congettura avrebbe condotto ad una dimostrazione dell'ipotesi di Riemann, come \u00e8 stato mostrato da P\u00e1l Tur\u00e1n."}
{"id": "228435", "revid": "81206220", "url": "https://it.wikipedia.org/wiki?curid=228435", "title": "Neuroleptoanestesia", "text": "Per neuroleptoanestesia si intende un tecnica di anestesia generale, tutt'oggi utilizzata anche se considerata desueta, che prevede l'utilizzo di almeno 3 classi di farmaci: un neurolettico (es. droperidolo), un oppioide (es. fentanile) ed un ipnotico (protossido d'azoto). \nNella neuroleptoanalgesia invece, dove si utilizzano solo le prime 2 classi di farmaci (neurolettico ed oppioide), la coscienza non viene abolita."}
{"id": "228436", "revid": "1893", "url": "https://it.wikipedia.org/wiki?curid=228436", "title": "Punto d'Ariete", "text": ""}
{"id": "228437", "revid": "599013", "url": "https://it.wikipedia.org/wiki?curid=228437", "title": "Atmosfera (unit\u00e0 di misura)", "text": "L'atmosfera (o atmosfera standard, simbolo atm), pur non facendo parte del Sistema internazionale, \u00e8 un'unit\u00e0 di misura della pressione molto usata in passato nella tecnica, e tuttora nel linguaggio corrente. Essa era definita come la pressione esercitata da una colonna d'aria alta/spessa quanto l'atmosfera terrestre al livello del mare, a 0 \u00b0C di temperatura e a 45\u00ba di latitudine. Tuttavia nel determinare la pressione atmosferica, oltre alla temperatura, gioca un ruolo anche il grado di umidit\u00e0 relativa dell'aria stessa; perci\u00f2 nel sistema internazionale alla pressione atmosferica \u00e8 stata sostituita una diversa unit\u00e0 di misura: il pascal (Pa).\nStoria.\nEvangelista Torricelli, costruendo il primo barometro, misur\u00f2 la pressione atmosferica al livello del mare in un noto esperimento trovando che 1 atm \u00e8 pari alla pressione esercitata da una colonna di mercurio alta 760 mm o torr. La stessa pressione, per essere esercitata da una colonna d'acqua, necessita di una altezza di circa 10,34 m, ricavabile dal rapporto 101\u00a0325 Pa/(9,8 m/s2 \u00b7 1000 kg/m3), dove 1000 kg/m3 rappresenta la densit\u00e0 dell'acqua.\nEquivalenze con altre unit\u00e0 di misura.\nDi seguito vengono riportate le conversioni tra l'atmosfera e altre unit\u00e0 di misura della pressione:"}
{"id": "228452", "revid": "125385584", "url": "https://it.wikipedia.org/wiki?curid=228452", "title": "Milton Friedman", "text": "Biografia.\nFriedman nacque a Brooklyn, New York da S\u00e1ra Ethel Landau e Jen\u0151 Saul Friedman, ebrei immigrati dalla Rutenia carpatica a Beregsz\u00e1sz, all'epoca Austria-Ungheria, ora Ucraina. Furono droghieri. Dopo breve tempo si trasferirono a Rahway, New Jersey. A quel tempo ebbe un incidente automobilistico, con una lesione al labbro superiore. Si diplom\u00f2 alla Rahway High School nel 1928, a 16 anni non ancora compiuti. Si laure\u00f2 poi alla Rutgers University nel 1932.\nGli venne offerta una borsa come ricercatore in matematica alla Brown University e in economia alla University of Chicago. Friedman scelse la seconda e si laure\u00f2 Master of Arts nel 1933. Fu influenzato da Jacob Viner, Frank Knight, e Henry Calvert Simons. Friedman conobbe la sua futura moglie Rose Director, mentre erano alla University of Chicago.\nDurante gli anni 1933\u20131934, fu fellow alla Columbia University, dove studi\u00f2 con Harold Hotelling. Ritorn\u00f2 a Chicago nel 1934\u20131935, lavorando come assistente di Henry Schultz. In quell'anno conobbe George Stigler e W. Allen Wallis.\nDivenne uno dei principali esponenti del pensiero liberale e liberista. Intensa anche la sua attivit\u00e0 di divulgazione, caratterizzata dal suo ritenere pi\u00f9 dannosi che utili molti degli interventi dello stato nell'economia e dalle sue idee favorevoli al libero mercato e alla politica del \"laissez-faire\".\nI suoi maggiori contributi alla teoria economica riguardano gli studi sulla teoria quantitativa della moneta, sulla teoria del consumo, sull'elaborazione del concetto di tasso naturale di disoccupazione e sul ruolo e l'inefficacia della curva di Phillips nel lungo periodo. Secondo Friedman, l'inflazione \u00e8 solo un fenomeno monetario e non \u00e8 utile nel lungo periodo per ridurre la disoccupazione. La sua regola di politica monetaria, incentrata nel conseguimento del controllo della crescita della massa monetaria, \u00e8 stata utilizzata dalla Federal Reserve negli Stati Uniti ed anche dalla Banca centrale europea (BCE).\nAutore di molti libri tra i quali \"Capitalismo e libert\u00e0\", \"Liberi di scegliere\" e \"Due persone fortunate\", Friedman si dimostra un ottimo divulgatore ed uno dei pi\u00f9 insigni rappresentanti del pensiero liberista in economia del nostro tempo. Spos\u00f2 Rose Director Friedman, dalla quale ebbe due figli, tra cui David, economista di scuola anarco-capitalista.\nInfluenza sulla politica.\nLe sue teorie hanno esercitato una forte influenza sulle scelte liberiste del governo britannico di Margaret Thatcher e di quello statunitense di Ronald Reagan, degli anni ottanta. Le sue idee sono ancora oggi oggetto di accesi dibattiti: ad esempio, rigett\u00f2 la \"stakeholder view\" e la responsabilit\u00e0 sociale d'impresa, sul piano economico ed etico, sostenendo che i \"manager\" sono agenti per conto terzi e dipendenti dei proprietari-azionisti, e che devono agire nell'interesse esclusivo di questi ultimi (utilizzare il denaro degli azionisti per risolvere problemi sociali, significa fare della beneficenza con i soldi degli altri, senza averne il permesso e tassarli senza dare un corrispondente servizio, violando il principio del \"no taxation without representation\").\nFriedman, che ebbe un ruolo anche nello spingere il Governo degli Stati Uniti ad abolire il servizio militare, a un certo punto cominci\u00f2 ad esprimere perplessit\u00e0 su alcune politiche di Reagan, in particolare sul proibizionismo della droga propugnato dal Presidente. In Italia le teorie friedmaniane sono state riprese da alcuni settori e movimenti politici di minoranza, come l'ala liberale e liberista di Forza Italia, i Radicali italiani (in parte) e i Riformatori Liberali.\nControversie negli anni '80.\nSono stati oggetto di controversia i suoi rapporti con il regime dittatoriale di Augusto Pinochet in Cile (1973-1990). Pinochet intraprese una serie di riforme economiche di stampo liberista che seguivano gli orientamenti di Friedman. Diversi economisti formatisi in uno scambio culturale tra universit\u00e0 cilene e statunitense (i cosiddetti \"Chicago Boys\") consigliarono il generale nell'attuazione di queste riforme e lo stesso Friedman nel 1975 indirizz\u00f2 a Pinochet una lettera, in risposta a una domanda su come gestire l'economia, fattagli da Pinochet stesso durante una visita negli Stati Uniti. Il generale, anticomunista e reazionario (e con simpatie parafasciste essendo ammiratore del franchismo), e la sua giunta erano difatti completamente digiuni di finanza e non sapevano come impostare l'economia, essendosi concentrati solo sulla repressione di marxisti e oppositori, per cui alcuni ex studenti di Friedman gi\u00e0 in previsione del golpe gli avevano suggerito di rivolgersi per consigli al loro insegnante dell'universit\u00e0.\nPinochet rispose con una seconda lettera di ringraziamenti alla missiva di Friedman, nella quale l'economista raccomandava al dittatore un programma economico conforme alle proprie teorie, spiegando al generale, punto per punto, la possibile applicazione pratica del liberismo alla realt\u00e0 cilena. Invitato da Pinochet, Friedman comp\u00ec anche due visite a Santiago del Cile, accompagnato dalla moglie; ebbe solo un colloquio di 45 minuti col dittatore, per il resto si dedic\u00f2 a conferenze universitarie. Nella prima di queste visite, sostenne pubblicamente che la libert\u00e0 economica non poteva nel lungo periodo conciliarsi con una dittatura e che quindi un regime militare non potesse essere sostenuto, in quanto non essendo controllato dal voto popolare tendeva a stabilizzarsi e a portare sotto di s\u00e9 l'economia, generando l'ennesimo statalismo; quindi solo la democrazia politica poteva conciliarsi con il liberismo. Alcuni economisti e docenti americani insegnarono in Cile durante la dittatura, ma Friedman non lo fece mai (tranne nelle due volte in cui venne ospite).\nPer le consulenze economiche rivolte a Pinochet, Milton Friedman \u00e8 stato spesso criticato, come avvenuto svariate volte anche a Jos\u00e9 Pi\u00f1era, economista liberista e allievo di Friedman a Chicago, poi Ministro di Pinochet e autore della riforma delle pensioni in Cile. Pi\u00f1era, uomo molto vicino a Friedman e fratello del futuro presidente Sebasti\u00e1n Pi\u00f1era, sar\u00e0 estromesso dal governo nel 1981 e pronuncer\u00e0 poi invettive contro la tortura come atto sempre inaccettabile.\nLo stesso Friedman ha comunque sempre evitato qualsiasi sostegno politico attivo al regime di Pinochet, da cui ha anzi preso le distanze in pi\u00f9 occasioni: Specialmente si pronunci\u00f2 contro gli abusi (come omicidi politici e le sparizioni degli oppositori), parte delle sistematiche violazioni dei diritti umani avvenuti sotto il governo militare, anche se solo a partire dagli anni '80.\nDichiar\u00f2 che le sue consulenze iniziali erano rivolte esclusivamente alla sua sfera di competenza, l'economia, per aiutare la ripresa della nazione sudamericana:\nFriedman e i suoi meriti di studioso furono difesi per\u00f2 anche da anti-monetaristi come Federico Caff\u00e8.\nIl docente di Chicago afferm\u00f2 di aver consigliato ugualmente elementi del Partito Comunista Cinese, contribuendo ai mercati liberi e ad una attenuazione del totalitarismo in Cina durante il periodo di Deng Xiaoping, incontrando il leader Zhao Ziyang, nonch\u00e9 tenuto conferenze in Jugoslavia e URSS, ricevendo in questo caso molti plausi e nessun attacco per aver incontrato un dittatore:\nEgli sostenne che il suo consiglio di liberalizzare l'economia avrebbe portato la libert\u00e0 politica e la caduta del regime.\nFriedman, inoltre, non afferm\u00f2 mai che la teoria liberista andasse applicata con shock violenti in senso letterale (disse solo, nel 1975 e quindi due anni dopo il colpo di Stato, che l'economia cilena era distrutta e poteva riprendersi solo con un \"trattamento shock\" contro l'inflazione, paragonata a una pericolosa ma necessaria operazione chirurgica dove \"il paziente rischia di non sopravvivere\") come golpe o crisi economiche, n\u00e9 imposta con la forza, come \u00e8 stato sostenuto e attribuito a Friedman da Naomi Klein in \"Shock economy\" (la Klein attribu\u00ec inoltre a Friedman la difesa della tortura come \"prezzo per essere liberi\", ma egli non pronunci\u00f2 mai questa frase o concetto); difatti, secondo i sostenitori di Friedman, sono esistiti governi liberisti ma democratici e governi con un forte welfare ma dittatoriali e totalitari, e la politica economica non \u00e8 legata affatto al grado di rispetto dei diritti umani, trattandosi di binari diversi.\nFriedman inoltre non accett\u00f2 mai denaro o ruoli politici di consulenza ufficiale da parte del governo cileno, poich\u00e9 considerava il regime \"terribile\" e \"spregevole\".\nUltimi anni.\nIl 17 ottobre 1988 venne insignito della Medaglia presidenziale della libert\u00e0, la prestigiosa onorificenza statunitense, dal Presidente Ronald Reagan, che condivideva la sua visione liberale e liberista dell'economia. Si oppose alla guerra del Golfo (1991) e alla guerra d'Iraq (2003), e si espresse a favore di un reddito di cittadinanza accanto alla riduzione al minimo indispensabile dello stato assistenziale e del pesante welfare state. Prese posizione in favore dei diritti LGBT.\nNel 2005 Friedman \u00e8 stato il primo firmatario di un appello, sottoscritto da oltre 500 economisti statunitensi, atto a denunciare gli enormi costi (7,7 miliardi di dollari all'anno) del proibizionismo sulla marijuana. Considerava questa legge, come tutta la \"guerra alla droga\", \"un sussidio virtuale del governo al crimine organizzato\", essendosi pronunciato spesso contro le politiche antidroga portate avanti dai governi americani (compresi quelli del Partito Repubblicano a cui lui si sentiva pi\u00f9 vicino per le idee economiche):\n\u00c8 morto per infarto cardiaco il 16 novembre 2006 a San Francisco, all'et\u00e0 di 94 anni.\nCritiche.\nMilton Friedman \u00e8 stato spesso criticato da economisti \"libertarian\", in particolar modo dalla scuola austriaca. Nel 1971 Murray Rothbard, pensatore anarco-capitalista, scrisse per la rivista \"The Individualist\" un articolo nel quale definiva le teorie di Friedman come totalitarie e stataliste. Questo perch\u00e9, secondo Rothbard, gli economisti come Friedman non sono abbastanza netti nell'affermare che lo Stato \u00e8 sempre un fattore negativo nell'equilibrio della societ\u00e0 e vorrebbero decidere caso per caso quali sono le funzioni in cui \u00e8 opportuno l'intervento dello Stato. In particolare Rothbard critic\u00f2 aspramente le contraddizioni presenti nel pensiero economico di Friedman da molti punti di vista, come ad esempio da un punto di vista monetario, ed in generale sul ruolo centrale affidato allo Stato da parte di Friedman.\nOpere (elenco parziale).\nOpere tradotte in italiano.\nin collaborazione"}
{"id": "228455", "revid": "1714743", "url": "https://it.wikipedia.org/wiki?curid=228455", "title": "Michele VIII Paleologo", "text": "Fu basileus dei romei dal 1\u00ba gennaio 1259 fino alla sua morte. Michele fu il fondatore della dinastia dei Paleologi, che avrebbe governato l'Impero bizantino fino alla caduta di Costantinopoli (1453). Riconquist\u00f2 la sua capitale dall'impero latino nel 1261 e grazie a ci\u00f2 l'impero di Nicea riconquist\u00f2 la corona imperiale bizantina.\nBiografia.\nOrigini.\nMichele Paleologo era figlio del \"megas domestikos\" Andronico Paleologo e della seconda cugina Teodora Angelina Paleologina, nipote del Basileus Alessio III Angelo ed imparentata con la famiglia dei Lascaris. Dell'infanzia non \u00e8 noto molto salvo il fatto che il futuro imperatore fu educato ed accudito dalla sorella maggiore, Marta, moglie di Niceforo Tarcaniote.\nIn giovent\u00f9, segu\u00ec la carriera militare insieme al padre Andronico al seguito del quale divenne governatore delle citt\u00e0 di M\u011bln\u00edk e Serres. Nell'inverno del 1253, fu accusato di complotto dall'imperatore Giovanni III Vatatze che volle sottoporlo un'ordalia, ovvero prendere in mano un ferro rovente senza bruciarsi. Michele si sottrasse abilmente alla prova, facendo leva sulla estraneit\u00e0 di una simile pratica al diritto bizantino e sulla sua origine \"barbarica\". Dichiar\u00f2 infatti che egli si sarebbe sottoposto alla pratica soltanto se un uomo di provata rettitudine quale il Metropolita di Filadelfia avesse preso per primo in mano il ferro rovente per passarglielo. Il prelato, trascinato in questo modo nella discussione, si tir\u00f2 indietro e dichiar\u00f2 pubblicamente l'origine straniera di quella pratica giuridica, che veniva eseguita dietro espresso ordine imperiale e in assenza di una comprovata tradizione: questo fu pi\u00f9 che sufficiente a far crollare le accuse contro il Paleologo.\nScagionatolo, Giovanni III garant\u00ec a Michele la mano della nipote, il titolo prestigioso di \"megas konostaulos\" che comportava il comando delle truppe mercenarie latine al servizio dell'impero di Nicea. Tuttavia, alla morte dell'imperatore ed all'ascesa al trono di Teodoro II Lascaris, i rapporti con la corte e con il nuovo imperatore si guastarono nuovamente e pertanto, insieme ad alcuni suoi amici e congiunti, decise di trasfersi alla corte del sultano d'Iconio Kaykaus II.\nDopo due anni di servizio presso il Sultano, Michele, ottenuto un salvacondotto da parte di Teodoro II e dietro un giuramento di fedelt\u00e0, torn\u00f2 a Nicea ma, pochi mesi dopo, a causa della sua ben nota appartenenza alla fazione di corte pi\u00f9 vicina agli interessi della nobilt\u00e0 e dei sospetti dello stesso imperatore, fu incarcerato insieme a molti altri militari (tra cui Alessio Strategopulo) e funzionari.\nIl 18 agosto del 1258, Teodoro II Lascaris, minato da una grave forma di epilessia, mor\u00ec a soli 36 anni e gli successe al trono il figlio Giovanni IV Lascaris (1258-1261), un bambino di otto anni; nel suo testamento, Teodoro affid\u00f2 la reggenza all'amico Giorgio Muzalon, di cui era ben nota la lealt\u00e0 verso la famiglia imperiale e il disprezzo, ricambiato, per la nobilt\u00e0 di corte.\nScarcerato, Michele, insieme a molti altri nobili, partecip\u00f2 alla messa funebre in onore dell'imperatore nel corso della quale Giorgio Muzalon fu ucciso ai piedi dell'altare maggiore; sul mandante dell'attentato nulla \u00e8 sicuro salvo il fatto che nessuno dei presenti si mosse per salvare il reggente e che lo stesso Michele ne raccolse i maggiori vantaggi: infatti, fu investito del titolo di \"megas doux\", poi, nel novembre 1258, di \"despotes\", infine di co-imperatore.\nLa riconquista di Costantinopoli.\nL'ascesa al trono di Michele, quale co-imperatore del giovane Giovanni IV Lascaris, fu certamente dovuta non solo al carisma del primo ma anche al deterioramento della situazione politica internazionale. Infatti, l'impero bizantino, che sotto la guida sapiente di Giovanni III Vatatze aveva notevolmente esteso il proprio dominio a danno dei territori dell'impero latino, aveva bisogno di un governo autorevole e determinato contro il pericolo rappresentato da Manfredi, re di Sicilia, che nel frattempo aveva occupato Durazzo e l'isola di Corf\u00f9 ed aveva sottoscritto un'alleanza con il despota epirota Michele II e con Guglielmo II di Villehardouin, principe franco dell'Acaia.\nNel 1259, i tre alleati decisero di armare un forte esercito contro l'Impero di Nicea ma le loro forze congiunte furono messe in rotta dall'esercito imperiale nella Battaglia di Pelagonia. Poco dopo, approfittando della debolezza dell'Epiro e dell'Acaia, il cui sovrano Guglielmo II era caduto prigioniero dei bizantini, Michele decise di proseguire l'offensiva riuscendo a riconquistare la citt\u00e0 di Durazzo e l'odierna Albania, consolidando in tal modo il confine occidentale di Nicea.\nNonostante la brillante vittoria, Michele era ben consapevole che solo la riconquista di Costantinopoli, ormai ultimo possedimento dell'Impero Latino, avrebbe potuto consolidare il suo prestigio.\nNel 1260 tent\u00f2 di assediare la citt\u00e0 via terra ma non ottenne alcun successo poich\u00e9 la flotta veneziana, alleata dell'imperatore latino Baldovino II, continu\u00f2 a garantire i rifornimenti alla citt\u00e0, costringendo l'imperatore a stipulare una tregua. Convinto che solo l'alleanza con una potenza navale avrebbe potuto garantire la protezione necessaria alle truppe bizantine per tagliare fuori i latini da ogni linea di rifornimento, Michele stipul\u00f2 il trattato di Ninfeo con la repubblica di Genova: otteneva cos\u00ec 50 galere, armate, equipaggiate e finanziate da Genova in cambio della concessione di privilegi commerciali.\nIn ogni caso, l'appoggio genovese si dimostr\u00f2 una precauzione inutile: infatti, il 25 luglio del 1261 un esercito bizantino di 800 uomini in avanscoperta, guidato dal generale, Alessio Strategopulo, occup\u00f2 la citt\u00e0 senza incontrare resistenza, mentre l'imperatore latino Baldovino II riusc\u00ec a fuggire, ponendo fine al dominio latino dell'impero.\nL'usurpazione.\nLe notizie della riconquista della citt\u00e0 raggiunsero per prima la sorella dell'imperatore, Eulogia, la quale cerc\u00f2 inutilmente di convincere il fratello del lieto avvenimento; Michele, per\u00f2, si sarebbe persuaso solo quando ricevette dallo Strategopulo la spada e la corona che Baldovino aveva abbandonato al palazzo imperiale.\nIl 15 agosto dello stesso anno, dopo aver relegato Giovanni IV a Nicea, Michele si fece incoronare imperatore insieme al figlio Andronico II ed inizi\u00f2 a disporre un lungo e capillare programma di restauro e di ripopolamento della Capitale che, cominciando dal rafforzamento delle mura, avrebbe interessato palazzi, monasteri, chiese ed edifici pubblici.\nOrmai sicuro della propria posizione, nel dicembre dello stesso anno, fece accecare il legittimo sovrano Giovanni IV, prontamente relegato in un monastero, e fece maritare all'estero le sue sorelle in modo che non potessero rivendicare il trono. L'accecamento di Giovanni, tuttavia, divenne di dominio pubblico ed il patriarca Arsenio Autoreiano scomunic\u00f2 Michele: nacque cos\u00ec una lunga controversia tra l'imperatore ed il patriarca che non si concluse neppure quando, ormai sei anni dopo l'usurpazione, Michele fece deporre Arsenio in quanto costui ed i suoi seguaci rifiutarono di deporre le armi e divennero una fazione che avrebbe minato alla base l'autorit\u00e0 imperiale per tutto il regno del Paleologo.\nRegno.\nLa lotta con i Latini.\nCon la caduta di Costantinopoli, il Papato sub\u00ec non solo un duro smacco al proprio prestigio ma anche una pesante diminuzione della propria autorit\u00e0 spirituale in quanto i Greci erano stati in grado di riaffermare efficacemente il loro diritto a mantenere una chiesa autonoma e separata da Roma e di conseguenza divenne obbiettivo di prima importanza riportare i Greci sotto il controllo occidentale; quanto a Michele, ben consapevole della straordinaria influenza della chiesa, l'occasione andava sfruttata e decise ad inviare alcuni ambasciatori da Papa Urbano IV ma in ogni caso tale missione diplomatica fall\u00ec (gli ambasciatori, infatti, non raggiunsero neppure la citt\u00e0 eterna in quanto uno fu giustiziato e l'altro dovette fuggire)\nNel 1263, l'imperatore raggiunse un accordo con il principe di Acaia, Guglielmo II Villehardouin, caduto prigioniero dei bizantini a Pelagonia: in cambio della liberazione, il principe avrebbe dovuto cedere oltre un terzo dei propri territori, principalmente la Laconia, pagare un riscatto ed un tributo annuale e nelle terre cos\u00ec conquistate fu istituita la Provincia bizantina di Morea, con Mistra come capoluogo; nello stesso periodo lo stesso imperatore conquist\u00f2 le citt\u00e0 di Anchialo e di Mesembria, importanti roccaforti sul mar Nero.\nDopo Guglielmo II, Michele cerc\u00f2 di accordarsi anche con Manfredi di Sicilia: nell'estate del 1262, il Basileus propose un matrimonio tra lui stesso ed Anna, sorella di Manfredi e vedova di Giovanni III Vatatze ma l'iniziativa non ebbe successo; Anna rifiut\u00f2 le nozze mentre la moglie di Michele, Teodora, rifiut\u00f2 di farsi da parte e si appell\u00f2 al patriarca Arsenio il quale costrinse l'imperatore a rinunciare ai suoi piani; Michele si arrese e rimand\u00f2 Anna dal fratello, un gesto che permise il rilascio del generale Alessio Strategopulo\nNel 1263, Michele dovette affrontare una pericolosa questione al confine orientale: il Sultano Kaykaus II, deposto, giunse esule a Costantinopoli per chiedere l'aiuto di Michele ma il Basilus, tenendo in massima considerazione l'alleanza con i Mongoli dell'Iran e non volendo rischiare un conflitto in Anatolia, decise di imprigionare il Sultano deposto (sarebbe stato liberato dai Mongoli di Russia solo diversi anni dopo).\nIl disinteressamento di Michele fu certamente giustificato. Infatti, quello stesso anno il Basileus invi\u00f2 un poderoso contingente mercenario in Morea con l'obbiettivo di conquistare definitivamente il Principato di Acaia ma le truppe latine, in un attacco di sorpresa, riuscirono ad annientare le truppe bizantine. Pochi mesi dopo, una flotta congiunta bizantino-genovese di 48 galere, sub\u00ec un'umiliante disfatta nella Battaglia di Settepozzi a seguito della quale le truppe bizantine in Grecia furono tagliate fuori dai rifornimenti mentre i mercenari, privi di paga, decisero di disertare.\nInfine, nella primavera del 1265, un'armata bulgara, con l'appoggio di truppe tartare guidate da Nogai Khan, saccheggi\u00f2 gran parte della Tracia bizantina e per poco non fece prigioniero lo stesso imperatore: a stento, abbandonato anche da alcuni suoi ufficiali, Michele riusc\u00ec a raggiungere la costa del Mar di Marmara, dove l'imperatore ed il suo seguito riuscirono ad abbordare due galere latine ed a tornare nella capitale.\nOrmai preso in una guerra lunga e dispendiosa, Michele cerc\u00f2 di raggiungere un accordo con i Veneziani: nel 1263, infatti, l'imperatore, a seguito della disfatta di Settepozzi e di dissensi, aveva licenziato la flotta genovese ed aveva cancellato molti dei loro privilegi commerciali ed intraprese lunghe trattative con i Veneziani ai quali promise il ristabilimento delle relazioni commerciali, pi\u00f9 gli stessi diritti concessi ai genovesi con il trattato di Ninfeo; tuttavia, il Senato veneziano rifiut\u00f2 l'accordo e si limit\u00f2 a concedere una tregua.\nFu pi\u00f9 fortunato con le trattative in oriente poich\u00e9 tanto il Sultano Baibars del Sultanato Mamelucco del Cairo quanto Berke, Khan del Khanato dell'Orda d'Oro accettarono di stabilire amichevoli relazioni diplomatiche e commerciali con Bisanzio\nMichele VIII e Carlo d'Angi\u00f2.\nNel 1266, Papa Clemente IV, temendo sopra ogni cosa il potere Svevo in Sicilia, decise di appellarsi a Luigi IX di Francia il quale, in ossequio alle richieste del pontefice, invi\u00f2 il fratello minore, Carlo d'Angi\u00f2 conte di Provenza: il 25 febbraio dello stesso anno si svolse la battaglia di Benevento nel corso della quale Manfredi di Sicilia fu sconfitto ed ucciso. Ottenuta cos\u00ec l'investitura feudale del regno di Sicilia e sconfitti gli ultimi pretendenti Svevi nella battaglia di Tagliacozzo, Carlo d'Angi\u00f2 dedic\u00f2 tutte le sue forze ad un unico obbiettivo: la conquista di Costantinopoli\nNel 1267, Carlo stipul\u00f2 con l'imperatore latino in esilio, Baldovino II, e con Guglielmo II Villehardouin il trattato di Viterbo in virt\u00f9 del quale il re di Sicilia, dietro l'impegno di fornire le forze militari necessarie per la riconquista di Costantinopoli avrebbe ottenuto notevoli ingrandimenti territoriali in Grecia\nIl progetto angioino, peraltro, era agevolato da un altro fattore: in quegli anni l'impero bizantino continuava ad essere impegnato in Asia Minore giacch\u00e9, nonostante i trattati di pace con i Turchi selgiuchidi, i turcomanni avevano iniziato ad effettuare scorrerie nei territori imperiali mentre sin dai tempi dell'accecamento di Giovanni IV la popolazione greca della Bitinia e delle province dell'impero di Nicea sopportavano di mal grado il dominio del Paleologo ed era diffuso il dissenso contro i governatori inviati da Costantinopoli.\nIn tali frangenti, Michele fu costretto, nel 1269, ad inviare il fratello Giovanni in Asia Minore: la sua campagna, sebbene fosse riuscita a respingere gli invasori turcomanni, garant\u00ec solo un sollievo momentaneo ai confini in quanto, non appena le truppe furono richiamate, ripresero le scorrerie turcomanne tanto che, gi\u00e0 agli inizi del 1270, parte della Caria era ormai perduta.\nTimoroso dell'alleanza tra Carlo d'Angi\u00f2 e Baldovino II, Michele cerc\u00f2 di prevenire con ogni mezzo l'ambizione del re di Sicilia: prima si appell\u00f2 a papa Clemente IV ma senza esito, poi decise di rivolgersi allo stesso fratello di Carlo, Luigi IX di Francia offrendogli il suo appoggio diplomatico e logistico ai suoi progetti di Crociata; l'iniziativa ebbe successo poich\u00e9 Luigi riusc\u00ec a convincere il fratello minore a seguirlo nella Crociata di Tunisi.\nAlla morte di Luigi, il 14 agosto 1270, Carlo prese il comando della spedizione ma, non avendo alcun interesse in Tunisia, stipul\u00f2 un trattato e torn\u00f2 in patria per predisporre una campagna contro Bisanzio. La sorte, per\u00f2, non arrise a Carlo poich\u00e9, quando ormai tutto era pronto per la partenza, il 22 novembre scoppi\u00f2 una tempesta che distrusse gran parte della flotta angioina, provocando numerose perdite.\nDopo la morte di Clemente IV ed un interregno durato tre anni, sal\u00ec al soglio Gregorio X, assai poco accomodante con gli interessi di Carlo d'Angi\u00f2: Michele intavol\u00f2 trattative per una riunificazione ecclesiastica sulla base del principio di \"oikonomia\" (una forma di unione religiosa che, per\u00f2, avrebbe preservato le peculiarit\u00e0 della chiesa orientale). L'iniziativa fu fortemente combattuta all'interno della chiesa stessa, tanto che l'imperatore dovette deporre il patriarca in carica, Giovanni X Galesiotes, e sostituirlo con Giovanni XI Bekkos, in modo da estorcere un consenso di massima.\nSempre in questi anni, il Basileus riprese le trattative con le citt\u00e0 marinare: infatti, nel 1267, Genova, dopo aver subito nelle acque di Taranto una dura sconfitta per mano dei veneziani, accett\u00f2 un compromesso con l'imperatore secondo cui i Genovesi avrebbero ottenuto un fondaco gratuito a Galata ed una riduzione dei dazi commerciali. L'anno seguente Venezia, onde evitare di perdere il mercato orientale accettava un accordo simile oltre alla promessa di non interferire nelle spedizioni navali bizantine in Egeo.\nMichele VIII cerc\u00f2 di neutralizzare l'influenza del re di Sicilia mediante un'accorta politica matrimoniale sia con i greci occidentali che con i paesi slavi: alle trattative non andate a buon fine con il regno serbo si cerc\u00f2 di riequilibrare con il matrimonio tra l'erede di Michele, Andronico, e la figlia del re di Ungheria nonch\u00e9 tra lo zar bulgaro, Costantino e Maria, nipote dell'imperatore.\nNonostante il matrimonio, nel 1272, scoppi\u00f2 una guerra con la Bulgaria per la contesa ricorrente delle citt\u00e0 di Anchialo e Mesembria, ma i Bulgari dovettero ritirarsi a causa dell'alleanza tra i Mongoli e l'impero: gi\u00e0 nel 1263 Michele aveva firmato un trattato con il Khan Dell'Orda D'oro cui diede in sposa la figlia Eufrosine, tuttavia, negli anni seguenti, il rapporto divenne ancor pi\u00f9 stretto non solo perch\u00e9 il Basileus diede un'altra figlia, Maria Paleologa, in sposa ad Abaqa Khan degli Ilkhanidi di Persia ma anche perch\u00e9 fece da tramite tra gli stessi mongoli e Papa Clemente IV da Viterbo e Luigi IX.\nProva di ci\u00f2 \u00e8 questa lettera in cui Abaqa aveva accettato di unire le forze con il suo suocero Michele VIII per aiutare i Latini in Terra Santa, in preparazione per l'ottava crociata (la seconda di Luigi IX):\nL'alleanza con i Mongoli, infine, permise di ottenere anche cospicui aiuti militari: ad esempio, negli ultimi anni di regno del Paleologo, essi inviarono in grecia oltre 4.000 mercenari grazie ai quali i bizantini furono in grado di conquistare parte dell'Epiro e della Tessaglia settentrionale.\nIn sintesi, all'accerchiamento dei potenziali nemici di Bisanzio, Michele seppe contrapporre un adeguato sistema di alleanze mediante una serie di trattati ed accordi diplomatici.\nIl Concilio di Lione.\nStanco dei ritardi bizantini, Papa Gregorio X non era pi\u00f9 intenzionato a tergiversare sul problema dell'unificazione: ammon\u00ec i Veneziani dal rinnovare gli accordi con i bizantini e permise a Carlo d'Angi\u00f2 di sviluppare un'intensa attivit\u00e0 diplomatica nei Balcani\nPressato dal papa, Michele dovette acconsentire ad inviare ambasciatori ed ecclesiastici al Concilio di Lione ove, il 24 giugno 1274, presentarono una lettera dello stesso imperatore, una del figlio primogenito Andronico ed altre dei pi\u00f9 importanti prelati: dopo quattro sessioni, si raggiunse un compromesso e per la prima volta in due secoli i rappresentanti delle chiese orientali ed occidentali scambiarono il segno di pace\nCon l'unione Michele ottenne rilevanti vantaggi: in primo luogo il riconoscimento papale del suo governo, in secondo luogo la protezione papale contro eventuali iniziative di Carlo d'Angi\u00f2, infine il consenso ad una crociata contro i Turchi in Asia Minore; non realizzata per la morte prematura del pontefice.\nSul piano interno, l'unione provoc\u00f2 una forte spaccatura all'interno dell'Impero: la sorella di Michele, Eulogia, fugg\u00ec in Bulgaria ed inizi\u00f2 a cospirare contro il Basileus, gli arseniti, seguaci del patriarca deposto Arsenio Autoreiano, intrapresero una campagna propagandistica contro il governo mentre Niceforo II d'Epiro ed il fratello Giovanni di Tessaglia diedero vasto supporto agli anti-unionisti; inizialmente tollerante, il governo rispose con una capillare e rigida repressione, culminata con l'accecamento, il sequestro dei beni o l'esilio di centinaia di persone e con la pena di morte a carico di chiunque propagandasse con la parola o gli scritti tesi anti-unioniste.\nNegli anni seguenti la situazione interna degener\u00f2 in una sostanziale guerra civile che provoc\u00f2 forti danni specialmente in Anatolia: la propaganda degli arseniti, infatti, indebol\u00ec non poco il prestigio imperiale mentre la repressione imperiale compromise le capacit\u00e0 difensive dello stato, al punto che i turcomanni poterono occupare, tra il 1278 ed il 1282, Antiochia sul Meandro e gran parte della Caria.\nIl primo maggio 1277, Giovanni di Tessaglia convoc\u00f2 un sinodo a Neopatria che lanci\u00f2 un anatema contro l'Imperatore, il Patriarca ed il Papa ed in risposta Michele convoc\u00f2 un sinodo in Santa Sofia che fece lo stesso; nel dicembre Giovanni convoc\u00f2 un secondo sinodo che ribad\u00ec la scomunica per l'imperatore e le pi\u00f9 alte autorit\u00e0 ecclesiastiche.\nIntervento in Bulgaria.\nNel 1277 scoppi\u00f2 una guerra civile in Bulgaria e il Basileus decise di inviare un esercito per imporre un proprio candidato sul trono, Ivan Asen III ma il sovrano bulgaro, Ivailo, sconfisse duramente le truppe bizantine a Devina. Nonostante la sconfitta, l'imperatore ottenne l'appoggio dei Mongoli grazie ai quali non solo fu in grado di conquistare vasti territori in Tracia ma riusc\u00ec anche ad imporre, almeno momentaneamente, Ivan Asen III sul trono.\nNel frattempo proseguirono le campagne in Grecia: sul mare l'ammiraglio Licario riusc\u00ec a riconquistare l'Eubea e quasi tutte le isole dell'egeo dai signori feudali veneziani e, nel 1275, una flotta bizantina di 73 galere annient\u00f2 quelle latine a Demetrias; tuttavia, l'esercito imperiale non fu in grado di approfittare del successo perch\u00e9 Giovanni di Tessaglia sconfisse le truppe bizantine a Neopatria.\nNel 1280, Carlo d'Angi\u00f2 invi\u00f2 il suo generale Ugo di Sully con 2.000 cavalieri e 4.000 fanti in Albania: conquistarono Butrinto ed assediarono Berat ma, nel marzo 1281, il generale bizantino Michele Tarcaniote, al comando di un esercito di soccorso, colse di sorpresa le truppe assedianti, li circond\u00f2 e fece prigionieri migliaia di uomini, tra cui il loro comandante, bloccando definitivamente l'avanzata via terra del re di Sicilia\nI Vespri Siciliani.\nIl 22 febbraio 1281 fu eletto al soglio pontificio Martino IV, di origini francesi e devoto alleato di Carlo d'Angi\u00f2 che lo aveva sostenuto; il nuovo papa, certamente su impulso di Carlo, scomunic\u00f2 l'imperatore il 18 ottobre dello stesso anno, senza alcun avvertimento o provocazione, sostanzialmente cancellando l'Unione di Lione.\nAdottando quale pretesto la scomunica papale, Carlo d'Angi\u00f2 prepar\u00f2 un poderoso corpo di spedizione composto da una flotta di oltre 400 navi che avrebbe potuto trasportare in Grecia oltre 8.000 cavalieri, ottenne l'alleanza di Venezia, della Serbia, della Bulgaria e dei sovrani di Epiro e Tessaglia. Al contrario, l'Impero Bizantino non aveva sostanzialmente alleati ad eccezione del sultano mamelucco d'Egitto che promise di noleggiare parte della sua flotta e del Khanato dell'Orda d'Oro che promise di intervenire laddove Serbi e Bulgari avessero invaso i confini imperiali.\nIn cerca di alleati, Michele VIII si rivolse, inutilmente, all'imperatore Rodolfo d'Asburgo e alle altre potenze europee ma solo una si dichiar\u00f2 disposta ad intervenire, il Regno d'Aragona.\nInfatti, il re d'Aragona, Pietro III, era sposato con Costanza di Sicilia, figlia di Manfredi, e pertanto considerava Carlo un usurpatore del Regno che legittimamente sarebbe dovuto passare alla moglie; negli anni precedenti, inoltre, aveva offerto supporto ed asilo a molti esuli siciliani, uno dei quali, Giovanni da Procida, aveva ottenuto il titolo di segretario della cancelleria reale.\nPrima che Carlo potesse salpare, il 30 marzo 1282, dopo mesi di preparazione da parti di agenti ed inviati bizantini, scoppi\u00f2 a Palermo la rivolta dei Vespri Siciliani; alle origini, Carlo si limit\u00f2 ad inviare quattro navi ma poi, quando i ribelli conquistarono Messina, diede ordine di utilizzare gli uomini ed i mezzi che aveva radunato per la spedizione contro Bisanzio; poco dopo decise di partire lui stesso per assediare Messina ma si trov\u00f2 di fronte allo sbarco dell'esercito aragonese di Pietro III il quale, grazie al denaro fornito dal Basileus, aveva provveduto ad armare una flotta ed un esercito per conquistare la Sicilia. In risposta a ci\u00f2, Martino IV, il 18 ottobre 1282, scomunic\u00f2 Michele VIII, Pietro III, Giovanni da Procida e Benedetto Zaccaria, il principale esponente di quegli agenti che l'imperatore, ormai da diversi anni, era solito inviare in Sicilia per fomentare la rivolta contro gli Angi\u00f2 e per finanziare i ribelli.\nL'azione dell'imperatore, tuttavia, non si rivolse solo alla Sicilia ma anche all'isola di Creta, la quale si sarebbe ribellata varie volte alla Serenissima Repubblica; infatti negli stessi anni in cui scoppiava la Guerra del Vespro, l'isola fu scossa da una rivolta che dur\u00f2 sei anni e che sostanzialmente imped\u00ec a Venezia di inviare soccorsi a Carlo d'Angi\u00f2.\nMorte e giudizio storico.\nScomparsa la minaccia angioina, Michele dovette affrontare gli alleati serbi e bulgari di Carlo d'Angi\u00f2 i quali, coordinandosi tra loro, riuscirono non solo a deporre il filo bizantino Ivan III Asen ma anche a conquistare l'importante citt\u00e0 di Skopje in Macedonia; nel tentativo di riconquistare la citt\u00e0, il Basileus part\u00ec per il fronte ma mor\u00ec, l'11 dicembre 1282.\nSicuramente fu ricordato come un brillante imperatore poich\u00e9 con lui l'impero vide l'ultimo periodo di luce come potenza di prim'ordine dello scacchiere europeo, per\u00f2 la sua ambizione di ricostruire Bisanzio era ormai troppo lontana dalle reali energie dello stato che fu prosciugato: infatti, le impellenti necessit\u00e0 in occidente lo costrinsero a diminuire la capacit\u00e0 difensiva in Asia Minore mentre le alte spese militari, in particolare la ricostruzione della flotta e l'armamento di un numeroso esercito mercenario, esaurirono il tesoro.\nIn politica interna, infine, Michele prese alcuni provvedimenti che, nel lungo periodo, contribuirono ad indebolire l'autorit\u00e0 imperiale a vantaggio della grande propriet\u00e0 laica e religiosa: infatti, la concessione di numerose esenzioni fiscali e del diritto di trasmettere i beni ottenuti in pronoia, pi\u00f9 che garantire un consolidamento degli oneri militari ad essa connessi, signific\u00f2 anche un notevole rafforzamento della base sociale ed economica della nobilt\u00e0, fatto che avrebbe determinato non pochi scompensi durante i regni seguenti.\nMatrimonio e discendenza.\nNel 1253 Michele VIII Paleologo spos\u00f2 Teodora Ducaina Vatazina (1240 circa \u2013 1303) nipote dell'imperatore Giovanni III Vatatze (1192 \u2013 1254) dalla quale ebbe:\nDa un'amante Michele VIII ebbe inoltre due figlie illegittime:"}
{"id": "228456", "revid": "125467365", "url": "https://it.wikipedia.org/wiki?curid=228456", "title": "Melissa McCarthy", "text": "Ha ottenuto fama internazionale con il ruolo di Molly nella sitcom \"Mike &amp; Molly\" (2010-2016), che le ha valso un Premio Emmy nel 2011. Nello stesso anno ha ricevuto la sua prima nomination agli Oscar nella sezione miglior attrice non protagonista per \"Le amiche della sposa\". Nel 2018 ha ricevuto il plauso universale per la sua interpretazione nel film biografico \"Copia originale\", tanto da ottenere, agli inizi del 2019, la sua seconda nomination al Premio Oscar nella sezione miglior attrice protagonista.\nBiografia.\nCarriera.\nNata e cresciuta a Plainfield, Melissa \u00e8 cugina dell'attrice Jenny McCarthy. La sua carriera da attrice \u00e8 cominciata ricoprendo ruoli minori in film come \"Duetto a tre\", \"Charlie's Angels\", \"Faccia a faccia\" e \"The Life of David Gale\". Ha dato la voce al personaggio di DNAmy in tre episodi del cartone animato \"Kim Possible\". Melissa McCarthy \u00e8 stata alunna di \"The Groundlings\", troupe improvvisativa e scuola di recitazione con sede a Los Angeles. Nel 2007 ha preso parte al film di John August \"The Nines\" con Ryan Reynolds. Nel 2010 inizia a interpretare Molly nella serie televisiva \"Mike &amp; Molly\". Il 24 gennaio 2012 \u00e8 stata resa nota la sua candidatura ai Premi Oscar 2012 come migliore attrice non protagonista per la sua interpretazione nel film \"Le amiche della sposa\". Nel 2012 Forbes ha dichiarato che Melissa McCarthy ha guadagnato 6 milioni di dollari. Ha collaborato con il regista Paul Feig nel 2011 ne \"Le amiche della sposa\", nel 2014 in \"Corpi da reato\", nel 2015 in \"Spy\" e nel 2016 in \"Ghostbusters\".\nIl 19 maggio 2015, Melissa ha ricevuto la sua stella personale (la numero 2552) sulla \"Hollywood Walk of Fame\" di Los Angeles. Nello stesso anno \u00e8 protagonista, accanto a Jason Statham, del film \"Spy\", in cui interpreta il ruolo di una analista della CIA, che lavora duramente dietro le missioni pi\u00f9 pericolose, e si offre volontaria per una missione sotto copertura. Inoltre viene nominata dalla rivista \"Forbes\" la terza attrice pi\u00f9 ricca, con un guadagno di 23 milioni di dollari. Nel 2016 viene annunciato che parteciper\u00e0 al reboot della serie TV \"Una mamma per amica\". Nell'agosto del 2017 viene inserita dalla rivista \"Forbes\" al quarto posto fra le attrici pi\u00f9 pagate, con un guadagno di 18 milioni di dollari. L'anno successivo si posiziona nona, con un guadagno di 12 milioni di dollari.\nVita privata.\nL'8 ottobre 2005 Melissa McCarthy ha sposato il suo fidanzato storico Ben Falcone. La coppia ha avuto due figlie: Vivian, nata il 5 maggio 2007, e Georgette, nata il 22 marzo 2010.\nDoppiatrici italiane.\nNelle versioni in italiano dei suoi lavori, Melissa McCarthy \u00e8 stata doppiata da:\nDa doppiatrice \u00e8 sostituita da:"}
{"id": "228465", "revid": "125390262", "url": "https://it.wikipedia.org/wiki?curid=228465", "title": "Keiko Agena", "text": "Biografia.\nAgena cominci\u00f2 a recitare all'et\u00e0 di dieci anni in teatro. La sua pi\u00f9 recente interpretazione \u00e8 nella serie televisiva \"Una mamma per amica\", dove interpreta Lane Kim (una ragazza di origine coreana e famiglia avventista, migliore amica della protagonista). Agena \u00e8 anche apparsa nella serie televisiva \"Felicity\", ed in una puntata di \"Squadra Med - Il coraggio delle donne\", dove interpreta una ragazza che soffre di anoressia. Ha ricevuto moltissimi premi nella categoria Best Female Actor (miglior attrice) agli Ammy Awards. \u00c8 generalmente doppiata in Italia da Domitilla D'Amico.\nDoppiatrici italiane.\nDa doppiatrice \u00e8 sostituita da:"}
{"id": "228468", "revid": "72811", "url": "https://it.wikipedia.org/wiki?curid=228468", "title": "Primina", "text": ""}
{"id": "228470", "revid": "16507", "url": "https://it.wikipedia.org/wiki?curid=228470", "title": "Progetto (ingegneria del software)", "text": ""}
{"id": "228475", "revid": "26630", "url": "https://it.wikipedia.org/wiki?curid=228475", "title": "Immunizzazione finanziaria", "text": "Con il termine immunizzazione finanziaria si intende una metodologia matematica finalizzata a neutralizzare gli effetti della variazione del tasso di valutazione su di un portafoglio attivo (crediti) o passivo (debiti).\nUn portafoglio immunizzato permette di disporre di una determinata somma in un determinato istante, indipendentemente dalle fluttuazioni del tasso di valutazione e dai titoli disponibili sul mercato. Permette quindi di ricreare la situazione ideale di disporre di un titolo che verr\u00e0 rimborsato esattamente nell'istante in cui si necessita della somma stabilita; anche se un tale titolo non \u00e8 disponibile sul mercato, ma sono in vendita solamente titoli che scadono prima o dopo l'istante preso in considerazione, e dotati o meno di cedole.\nUn portafoglio \u00e8 dunque immunizzato se il possessore vendendolo \u00e8 immune dalle conseguenze di una variazione sfavorevole dei tassi di interesse.\nTeorema di Redington.\nDiciamo che la struttura degli attivi/ passivi \u00e8 localmente immunizzata al tasso i se per movimenti piccoli del tasso\" i \"il valore attuale dell'intero portafoglio non diminuisce. In termini matematici, la struttura \u00e8 localmente immunizzata se V ha un minimo locale in \"i. \"Le due condizioni per cui una funzione( derivabile almeno due volte) ammette minimo locale sono la V'=0 e V\"&gt;0. \nDunque, calcolando le due derivate, vale che:\nCondizione sufficiente affinch\u00e9 la struttura degli attivi/passivi sia localmente immunizzata al tassi i \u00e8 che valga\nformula_1\nformula_2\nMolto spesso accade che gli attivi siano interamente finanziati dai \npassivi( formula_3). Dunque il precedente teorema si semplifica, nel senso\n di poter considerare solo convexity e duration.\nIn altre parole il teorema ci permette di affermare che per avere un \nportafoglio immunizzato localmente \u00e8 sufficiente che attivi e passivi \nabbiano la stessa duration e che gli attivi siano pi\u00f9 \"dispersi \"dei passivi, ovvero abbiano una convexity maggiore.\nTeorema di Fisher-Weil.\nL'effetto di una variazione del tasso di interesse \"di mercato\" sul valore di un portafoglio azionario in un determinato istante futuro \u00e8, in generale, ambiguo. Se infatti un aumento del tasso porta a una riduzione del valore attuale dei titoli ancora in possesso dell'operatore, porta anche al miglioramento delle possibilit\u00e0 di investimento per quei titoli che gli sono gi\u00e0 stati rimborsati.\nIn pratica la teoria ci fornisce un metodo di copertura dal rischio di tasso che possiamo cos\u00ec sintetizzare: data una sequenza di formula_4 flussi di denaro formula_5, formula_6, ..., formula_7 alle scadenze formula_8, ..., formula_9 il loro valore ad una generica scadenza formula_10 \u00e8 una funzione del tasso di valutazione formula_11:\nformula_12\ned \u00e8 esposto al rischio di tasso in quanto se il tasso stesso varia passando da formula_11 a formula_14 il nuovo valore dei flussi in formula_10, formula_16, pu\u00f2 essere maggiore o minore a formula_17. \nLa formula_16, applicando ad essa la serie di Taylor arrestata al prim'ordine pu\u00f2 essere scritta come:\nformula_19\nL'effetto dovuto al rischio di tasso si annulla quando formula_20 e la condizione che lo annulla \u00e8 \nformula_21\nda cui si ricava la condizione\nformula_22.\nTale rapporto indica la durata media finanziaria (o duration) del flusso. In tale scadenza (e solo in tale scadenza) il valore formula_23 del flusso \u00e8 immunizzato rispetto a variazioni del tasso di valutazione formula_11.\nPossiamo dunque enunciare il teorema di Fisher-Weil:\n\"Se, al tempo formula_25 in cui si verifica la variazione del tasso, la duration del portafoglio \u00e8 uguale al tempo rimanente prima di un determinato istante formula_26, allora il prezzo del portafoglio in formula_26 sar\u00e0 maggiore o uguale a quello precedente alla variazione.\"\nIn formule: \nse formula_28 \nallora formula_29 con formula_30 qualunque.\nTeorema di Fisher-Weil e componenti liquide.\nIl Teorema di Fisher-Weil \u00e8 valido solamente se tutte le somme che pagher\u00e0 il portafoglio sono collocate nel futuro; in altri termini, il Teorema di Fisher-Weil non garantisce l'immunizzazione di portafogli formati anche da componenti liquidi (denaro). \nPertanto, alla scadenza del primo pagamento si dovr\u00e0 procedere a costruire un nuovo portafoglio immunizzato, variando la composizione dei titoli.\nAggiustamento al nuovo tasso.\nSe il tasso di valutazione varia, il portafoglio non \u00e8 pi\u00f9 immunizzato in corrispondenza del nuovo tasso. Esiste infatti la possibilit\u00e0 che un'ulteriore modifica del tasso riduca il valore del portafoglio al tempo formula_26; se non altro, un ritorno del tasso al livello precedente. \nSe si desidera mettere al sicuro il vantaggio creato da una modifica favorevole del tasso, \u00e8 necessario riaggiustare il portafoglio, in modo che divenga immunizzato in corrispondenza del nuovo tasso di interesse. Nella pratica, tuttavia, questo comporta costi di transazione tali da sconsigliare manovre di aggiustamento frequenti (o continue, come sarebbe ideale a un livello puramente matematico). "}
{"id": "228476", "revid": "125384470", "url": "https://it.wikipedia.org/wiki?curid=228476", "title": "Milo Ventimiglia", "text": "Particolarmente noto per i ruoli sul piccolo schermo di Peter Petrelli in \"Heroes\", per cui ha vinto il premio come miglior attore di TV azione/avventura ai Teen Choice Awards 2008, e di Jack Pearson nella pluripremiata \"This Is Us\", per cui ha ricevuto tre candidature come Miglior attore protagonista in una serie drammatica ai premi Emmy 2017, 2018 e 2019, ha recitato anche in diversi film tra cui \"Rocky Balboa\" e \"Attraverso i miei occhi\".\nBiografia.\nNato ad Anaheim, in California, l'8 luglio 1977 da Peter Ventimiglia, statunitense di origini siciliane, e Carol Wilson, statunitense di origini irlandesi, inglesi, scozzesi e francesi, si diplom\u00f2 alla El Modena High School di Orange nel 1995, vincendo una borsa di studio estiva per studiare al prestigioso Conservatorio teatrale americano di San Francisco. Si laure\u00f2 in teatro all'Universit\u00e0 della California, Los Angeles.\nCarriera.\nLa sua prima apparizione in televisione risale al 1995 come personaggio minore nella serie televisiva \"Willy, il principe di Bel Air\". L'anno seguente \u00e8 stato protagonista del cortometraggio \"Must be the Music\", particolarmente apprezzato dalla critica al Sundance Film Festival e trattante il tema dell'omosessualit\u00e0 negli Stati Uniti, interpretando poi diversi personaggi secondari in serie di successo come \"Sabrina, vita da strega\", \"CSI - Scena del crimine\", \"Boston Public\" e \"Law &amp; Order - Unit\u00e0 vittime speciali\".\nNel 2000 vest\u00ec i panni del giovane Jedd Perry come protagonista della serie Fox \"Opposite Sex\", a cui succedette il ruolo che lo rese famoso agli occhi del pubblico giovanile, ossia quello di Jess Mariano in \"Una mamma per amica\".\nNegli anni successivi ha interpretato Chris Pierce nella serie TV \"American Dreams\" (2004-2005), recitando poi nel thriller \"Cursed - Il maleficio\" (2005) e nell'horror \"Stay Alive\" (2006). Sempre nel 2006 ha vestito i panni di Robert \"Rocky\" Balboa Jr. nel film \"Rocky Balboa\", sesto capitolo della saga ideata da Sylvester Stallone, iniziando ad interpretare il ruolo di Peter Petrelli nella serie NBC \"Heroes\". Proprio interpretando Petrelli ottenne una candidatura come Miglior supereroe agli Scream Awards 2007 per poi vincere il premio come Miglior attore di TV azione/avventura ai Teen Choice Awards 2008. Ottenne inoltre una candidatura come Miglior attore non protagonista televisivo ai Saturn Awards 2009.\nA partire dal 2016 \u00e8 tra i protagonisti della pluripremiata serie \"This Is Us\" interpretando Jack Pearson, per il cui ruolo ha ricevuto tre candidature come Miglior attore protagonista in una serie drammatica ai premi Emmy 2017, 2018 e 2019, una candidatura come Miglior attore in una serie drammatica alla 24\u00aa edizione dei Critics' Choice Awards e una candidatura come Attore preferito in una nuova serie TV ai People's Choice Awards 2017 e come Star maschile in una serie TV agli E! People's Choice Awards 2019. La scena girata con Lonnie Chavis ha inoltre vinto il premio come Miglior scena strappalacrime agli MTV Movie &amp; TV Awards 2017. A partire dal 2020 gli sar\u00e0 dedicata una stella lungo la celebre Hollywood Walk of Fame.\nVita privata.\n\u00c8 vegetariano fin da bambino e nel 2009 \u00e8 stato eletto dalla PETA US come vegetariano pi\u00f9 sexy dell'anno.\nHa avuto una relazione dal 2002 al 2006 con Alexis Bledel, conosciuta sul set di \"Una mamma per amica\", nel quale Ventimiglia interpretava Jess Mariano, il ragazzo della co-protagonista Rory Gilmore (interpretata dalla Bledel). Dal 2007 al 2009 ha frequentato Hayden Panettiere.\nPremi e riconoscimenti.\nBravo Otto\nCritics' Choice Awards\nPremi Emmy\nHasty Pudding Theatricals\nE! People's Choice Awards\nNinfa d'oro\nSaturn Awards\nScream Awards\nTeen Choice Awards\nDoppiatori italiani.\nNelle versioni in italiano delle opere in cui ha recitato, Milo Ventimiglia \u00e8 stato doppiato da:"}
{"id": "228478", "revid": "148107", "url": "https://it.wikipedia.org/wiki?curid=228478", "title": "Secondo teorema di Euclide", "text": "In geometria, il secondo teorema di Euclide \u00e8 un teorema concernente il triangolo rettangolo che deriva, assieme al primo, dalla proposizione 8 del VI libro degli \"Elementi\" di Euclide.\nEnunciato.\nIl teorema di Euclide pu\u00f2 essere enunciato in due modi diversi ma equivalenti a seconda della propriet\u00e0 che si desidera sottolineare.\nConsiderando l'equiestensione tra figure il teorema afferma che:\nSe si vuole considerare invece il rapporto tra la lunghezza dei segmenti, il teorema afferma che:\nLe due enunciazioni sono equivalenti e mutuamente dimostrantisi.\nDimostrazione del primo enunciato.\nGuardando la figura, sia formula_1 congruente e perpendicolare a formula_2 e formula_3 congruente a formula_4.\nSi vuole dimostrare che il quadrato formula_5 \u00e8 equivalente al rettangolo formula_6.\nSi consideri il triangolo rettangolo formula_7 e ad esso si applichi il teorema di Pitagora. Si ottiene che il quadrato formula_8 \u00e8 equivalente alla somma dei quadrati formula_5 e formula_10.\nSi consideri ora il triangolo rettangolo formula_11, e ad esso si applichi il primo teorema di Euclide. Si ottiene che il quadrato formula_8 \u00e8 equivalente al rettangolo formula_13, ma tale rettangolo pu\u00f2 essere considerato come la somma del quadrato formula_10 e del rettangolo formula_6.\nAllora la somma di formula_5 e formula_10 \u00e8 equivalente alla somma di formula_10 e formula_6, quindi, per differenza, formula_5 \u00e8 equivalente a formula_6.\nDimostrazione del secondo enunciato.\nIn formule, facendo riferimento al triangolo rettangolo in figura il teorema afferma che formula_22. In modo equivalente: formula_23\u00b7formula_24.\nSi considerino i triangoli formula_7 e formula_26. Dato che l'angolo formula_27 \u00e8 complementare di formula_28, si pu\u00f2 concludere che gli angoli formula_29 e formula_26 sono congruenti, e quindi i triangoli formula_7 e formula_26 sono simili per il primo criterio di similitudine. Si pu\u00f2 quindi scrivere la proporzione formula_22.\nDimostrazione con il Teorema di Pitagora.\nIl teorema di Pitagora, applicato al triangolo formula_11 ci dice che:\nformula_35\nInvece applicato al triangolo formula_36\nformula_37\nE al triangolo formula_38\nformula_39\nUnendo le due uguaglianze abbiamo che:\nformula_40\nMa formula_41 e dunque \nformula_42\u00b7formula_43\nTogliendo i quadrati da entrambi i lati:\nformula_44\u00b7formula_43\nOssia\nformula_46\u00b7formula_43\nChe \u00e8 l'equivalenza\nEquivalenza fra gli enunciati.\n\u00c8 facile mostrare che i due enunciati sono fra loro equivalenti, una volta introdotto il concetto di misura. Infatti, con riferimento alla figura, il primo enunciato si pu\u00f2 esprimere anche dicendo che l'area della superficie del quadrato formula_5 \u00e8 equivalente all'area della superficie del rettangolo formula_6. In formule: formula_50\u00b7formula_51\u00b7formula_52. Avendo costruito la figura in modo che formula_53 e che formula_54, si pu\u00f2 scrivere che formula_50\u00b7formula_56\u00b7formula_24, il che significa che formula_22, che infine dimostra l'equivalenza fra i due."}
{"id": "228483", "revid": "129019", "url": "https://it.wikipedia.org/wiki?curid=228483", "title": "Kaspersky Lab", "text": "La Kaspersky Lab ZAO (\u041b\u0430\u0431\u043e\u0440\u0430\u0442\u043e\u0440\u0438\u044f \u041a\u0430\u0441\u043f\u0435\u0440\u0441\u043a\u043e\u0433\u043e), pi\u00f9 nota come Kaspersky, \u00e8 un'azienda russa con sede a Mosca fondata nel 1997 da Evgenij Kasperskij e specializzata nella produzione di software progettati per la sicurezza informatica.\nStoria.\nKaspersky ha circa 400 milioni di utenti e detiene la maggiore quota di mercato dei fornitori di software per la sicurezza informatica in Europa ed \u00e8 al quarto posto nella classifica globale dei fornitori di antivirus per fatturato. \n\u00c8 stata la prima azienda russa ad essere inclusa nella classifica delle principali societ\u00e0 di software al mondo e, secondo Gartner, \u00e8 attualmente il terzo fornitore pi\u00f9 grande di software di sicurezza IT di consumo in tutto il mondo e il quinto fornitore pi\u00f9 grande di Enterprise Endpoint Protection.\nIl Kaspersky Global Research and Analysis Team (GReAT) ha guidato la scoperta di sofisticate piattaforme di spionaggio condotte da nazioni, come Equation Group e il worm Stuxnet. Attraverso le loro ricerche sono stati scoperti vari sforzi segreti di spionaggio informatico sponsorizzati dal governo. Kaspersky pubblica anche il sondaggio annuale sui rischi per la sicurezza IT globale. A partire dal 2014, gli hub di ricerca di Kaspersky analizzano oltre 350.000 campioni di malware al giorno.\nKaspersky ha affrontato polemiche per le accuse di essersi impegnate con il FSB, che la societ\u00e0 ha attivamente negato sollecitando revisioni indipendenti e verifiche del codice sorgente del suo software e annunciando lo spostamento in Svizzera di parte della propria infrastruttura di assemblaggio del software. Il Dipartimento di sicurezza nazionale degli Stati Uniti il 13 settembre 2017 ha vietato i prodotti Kaspersky da tutti i dipartimenti governativi e nell'ottobre 2017, rapporti successivi hanno affermato che gli hacker che lavoravano per il governo russo hanno rubato dati riservati dal computer di casa di un appaltatore dell'Agenzia per la sicurezza nazionale americana tramite il software antivirus Kaspersky. Kaspersky ha negato le accuse, riferendo che il software aveva rilevato campioni di malware di Equation Group che ha caricato sui suoi server per l'analisi durante il suo normale funzionamento. Da allora la societ\u00e0 ha annunciato impegni per una maggiore responsabilit\u00e0, come la sollecitazione di revisioni indipendenti e la verifica del codice sorgente del suo software, e l'annuncio che avrebbe migrato parte della sua infrastruttura principale per i clienti stranieri dalla Russia alla Svizzera.\nPartnership.\nIl motore antivirus Kaspersky alimenta anche prodotti o soluzioni di altri fornitori di sicurezza, come Check Point, Bluecoat, Juniper Networks, Microsoft Forefront, Netintelligence, Clearswift, FrontBridge, Netasq, Wedge Networks e altri. Complessivamente, oltre 120 aziende utilizzano la tecnologia di licenza di Kaspersky Lab. Kaspersky Lab ha anche una serie di partnership con varie aziende tecnologiche.\nKaspersky Lab gestisce diverse sponsorizzazioni globali (ad esempio la Scuderia Ferrari) e spedizioni geografiche."}
{"id": "228489", "revid": "1670527", "url": "https://it.wikipedia.org/wiki?curid=228489", "title": "Warner Bros.", "text": "Warner Brothers Entertainment, Inc., abbreviata in Warner Bros. oppure in WB, \u00e8 una casa di produzione cinematografica e televisiva statunitense.\n\u00c8 sussidiaria di WarnerMedia e ha sede a Burbank, in California. Alcune delle principali divisioni che fanno parte della societ\u00e0 sono la Warner Bros. Pictures, la Warner Bros. Television, la Warner Home Video, la Warner Bros. Interactive Entertainment, la Warner Bros. Consumer Products, la Warner Bros. Animation e la DC Comics. Warner \u00e8 anche proprietaria di una buona parte dell'emittente The CW.\nStoria.\nGli inizi: dalla creazione agli anni quaranta.\nEra il 1918 quando i quattro fratelli Harry (presidente), Albert, Sam e Jack Warner fondarono il primo studio sul Sunset Boulevard di Hollywood, a quel tempo il nome era Warner Bros. \nI fratelli Warner, all'inizio della loro attivit\u00e0, aprirono una piccola sala cinematografica di 99 posti chiamata \"La Cascata\", a New Castle, Pennsylvania. Le sedie per sedersi furono fornite ai giovani imprenditori da un'agenzia di pompe funebri. Quando per\u00f2 essa organizzava veglie funebri, gli spettatori de \"La Cascata\" rimanevano in piedi.\nNel 1918 a Los Angeles, sul Sunset Boulevard di Hollywood, nascono i Warner Bros West Coast Studios. Cinque anni pi\u00f9 tardi, nel 1923 la societ\u00e0 mut\u00f2 il nome in Warner Bros. Pictures, con sede negli studi di Burbank, California, negli Stati Uniti. Nel 1925, acquista il circuito di distribuzione della Vitagraph e l'anno successivo sviluppa un accordo con la Western Electric per il sistema sonoro Vitaphone, che consiste nell'utilizzo di tracce sonore registrate su disco sincronizzate alle immagini durante la proiezione. Nel 1926, lo studio produce il primo film con sistema Vitaphone, \"Don Giovanni e Lucrezia Borgia\" (Don Juan) di Alan Crosland, con John Barrymore. Nel 1927 sorprende tutti producendo il film \"Il cantante di jazz\", diretto ancora da Crosland con Al Jolson, che contiene una sequenza sonora; la novit\u00e0 tecnologica permette alla Warner di ottenere un Premio Oscar speciale per l'importante apporto allo sviluppo del cinema. Fu grazie al film \"Il cantante di jazz\" (1927) che l'azienda cinematografica si salv\u00f2 dal fallimento durante la crisi finanziaria degli anni venti.\nL'anno successivo \u00e8 la volta di \"Lights of New York\", primo film interamente parlato. Nello stesso periodo acquisisce la catena di sale della Stanley Company. Negli anni trenta, lo studio si specializza nella produzione di film dallo stile concitato e crudo, spesso riguardanti tematiche sociali. Particolarmente riuscita \u00e8 la serie di film di gangster che lancia nomi come James Cagney, con \"Nemico pubblico\" (\"Public enemy\", 1931) di William Wellman, Edward G. Robinson, con \"Piccolo Cesare\" (\"Little Caesar\", 1931) di Mervyn LeRoy, e Humphrey Bogart con \"Una pallottola per Roy\" (\"High Sierra\", 1941) di Raoul Walsh. Non si lascia scappare per\u00f2 anche il genere del musical: nel 1933, si concentra nella realizzazione di due tra i pi\u00f9 importanti musical del decennio, quali \"Quarantaduesima strada\" (\"42nd Street\") di Lloyd Bacon e \"La danza delle luci\" (\"Gold Diggers\", del 1933), di Mervyn LeRoy, impreziositi soprattutto dalle coreografie di Busby Berkeley. Lo studio avr\u00e0 molti fastidi a causa di una diva determinata e tumultuosa quale Bette Davis, che nel 1936 viene citata dalla Warner quando si trasferisce in Inghilterra per girare altri film. L'attrice perder\u00e0 la causa ma provocher\u00e0 un grande scossone nello \"studio system\" hollywoodiano, cos\u00ec da poter realizzare film sempre targati Warner ma di livello, come \"Figlia del vento\" (\"Jezebel\", 1938) e \"Ombre malesi\" (\"The letter\", 1940), entrambi diretti da William Wyler.\nA partire dagli anni trenta, la Warner Bros. comincia, peraltro, a produrre la fortunata serie di cartoni animati \"Looney Tunes\", capitanati da personaggi come Bugs Bunny e Daffy Duck (frutto della bravura di animatori come Jack King e Friz Freleng). Negli anni della seconda guerra mondiale, lo studio si dedica alla produzione di film di successo, spesso propagandistici, come il celeberrimo \"Casablanca\" (\"Casablanca\", 1942) di Michael Curtiz, con Humphrey Bogart e Ingrid Bergman. Verso la fine del decennio la Warner rinvigorisce la carriera di Joan Crawford, permettendole di guadagnarsi un Oscar per \"Il romanzo di Mildred\" (\"Mildred Pierce\", 1945) di Michael Curtiz. D\u00e0 poi una svolta a quella di Olivia de Havilland, anche lei costretta a battersi per poter partecipare a film migliori, e lancia future dive come Lauren Bacall e Doris Day.\nDagli anni cinquanta in poi.\nNegli anni cinquanta, lo studio perde la propriet\u00e0 delle sale della Stanley Company, ma non si lascia abbattere, producendo numerosi film di successo: prima con la versione cinematografica di \"Un tram che si chiama Desiderio\" di Elia Kazan, che ottiene 4 premi Oscar e consacra le carriere dei protagonisti Marlon Brando e Vivien Leigh; poi con nomi del calibro di Judy Garland - che rinasce grazie al successo di \"\u00c8 nata una stella\" (\"A star is born\", 1954) di George Cukor -, la gi\u00e0 citata Doris Day, e consacra un altro mito, quello di James Dean col celebre \"Giovent\u00f9 bruciata\" (\"Rebel without a cause\", 1955) di Nicholas Ray. In particolare Brando e Dean vennero avvicinati dalla Warner che li voleva tenere sotto contratto per altre pellicole: tuttavia Brando prefer\u00ec accettare l'offerta della 20th Century Fox per \"Viva Zapata\", mentre Dean mor\u00ec prematuramente prima di accettare.\nSempre nella met\u00e0 degli anni cinquanta altre produzioni rilevanti, sono nel genere western, l'importante collaborazione nel 1956 con John Ford per \"Sentieri selvaggi\", una delle prime produzioni complete della Warner, al quale segu\u00ec \"Un dollaro d'onore\" (1959) di Howard Hawks.\nCon l'arrivo degli anni sessanta rilevante \u00e8 la collaborazione con Audrey Hepburn - nell'apprezzato musical \"My fair Lady\" (\"My fair Lady\", 1964) di George Cukor. Anni prima vi era stata una grave crisi delle major, che colp\u00ec anche la Metro Goldwyn Mayer, azienda con la quale la Warner riusc\u00ec a salvarsi dalla bancarotta distribuendo alcune sue pellicole come \"Gli ammutinati del Bounty\" e \"Il dottor \u017divago\". Nel 1967, la societ\u00e0 viene rilevata dalla Seven Arts e nel '69, sotto l'egida dell'impero finanziario e multinazionale Kinney, la denominazione muta in Warner Communications. Tra i successi degli anni settanta ricordiamo \"Tutti gli uomini del presidente\" (\"All the President's men\", 1976) di Alan J. Pakula e tutti i film di Stanley Kubrick, da \"Arancia meccanica\" (\"A Clockwork Orange\", 1971) in poi.\nNel 1973 co-produsse con la Concord Production Inc. il film \"I 3 dell'Operazione Drago\", distribuito con la Golden Harvest.\nSaghe.\nQuesta \u00e8 una lista di film, di cui la Warner Bros. ha prodotto un franchise, cio\u00e8 ha prodotto o sta producendo sequel, prequel, spin-off e reboot. \nThe WB.\nOggi la Warner Bros., parte del gruppo d'imprese WarnerMedia cui dal 2018 fa capo la societ\u00e0 AT&amp;T, si \u00e8 specializzata anche nella produzione televisiva (Warner Bros. Television) realizzando serie di successo come \"Buffy l'ammazzavampiri\", \"Angel\", \"Streghe\", \"Dawson's Creek\", \"Smallville\" e \"Settimo cielo\".\nNel 2006 la WB Television, data la forte perdita di telespettatori, si fuse con il canale UPN, di propriet\u00e0 della CBS. Si diede cos\u00ec vita a un nuovo canale, la The CW, che prese i programmi di punta delle due precedenti emittenti. Rimasero programmi come \"Supernatural\", \"Gilmore girls\" (\"Una mamma per amica\"), \"7th Heaven\" (\"Settimo cielo\"), \"Smallville\".\nLa programmazione di alcune serie sparirono per questioni di budget, come \"Everwood\", che chiuse i battenti alla quarta stagione, e vennero create nuove serie. I proventi delle nuove serie in progettazione furono divisi tra WB e CBS.\nLa The WB, l'ultima notte di trasmissione del canale, ha trasmesso, in un gruppo di cinque ore, gli episodi pilota degli show che in passato hanno fatto la storia del canale. Lo speciale \u00e8 stato intitolato The Night of Favourites and Farewells. Si \u00e8 iniziato con il pilota di \"Felicity\", seguito da \"Angel\", il pilota di due ore del cult \"Buffy, The Vampire Slayer\" e concludersi quindi con \"Dawson's Creek\"; invece del solito logo della WB, ci furono invece le date di partenza delle serie e, durante le pause pubblicitarie tra un pilot e l'altro, apparvero varie frasi come \"\"Volti che non dimenticherai mai\", \"nomi che ricorderai per sempre\", \"un network che ha definito una generazione sta per dirvi addio\" e \"stai con noi per un'ultima notte\". Per finire, un video musicale della durata di un minuto e mezzo con tutti gli attori di serie di successo del canale, tra cui Rose McGowan e Alyssa Milano per \"Streghe\", Amanda Bynes e Jennie Garth per \"Le cose che amo di te\", Sarah Michelle Gellar, David Boreanaz, Charisma Carpenter e James Marsters per \"Buffy, The Vampire Slayer\" e \"Angel\", Melissa Joan Hart per \"Sabrina, vita da strega\", Alexis Bledel e Lauren Graham per \"Gilmore Girls\", Jared Padalecki e Jensen Ackles per \"Supernatural\", Michael Rosenbaum e Selma Blair per \"Zoe, Duncan...\", Treat Williams e Emily VanCamp per \"Everwood\", Keri Russell per \"Felicity\", Jessica Biel, Beverley Mitchell e Stephen Collins per \"Settimo cielo\", Michelle Williams, James Van Der Beek, Joshua Jackson e Katie Holmes per \"Dawson's Creek\" e molti altri ancora. Durante il video vennero trasmesse delle frasi: \"Per 11 anni, siamo entrati nelle vostre case. Vi abbiamo fatto sorridere, e ora, vi diciamo addio. Da tutti noi alla The WB, grazie.\"\" Per concludere, la mascotte del canale, la rana Mitchigan, ringrazia i suoi telespettatori. L'ultima notte di trasmissione, il network ha avuto una media di spettatori pari a 2 milioni di spettatori circa, con uno share del 2%; questo perch\u00e9 alcuni affiliati del canale si erano gi\u00e0 convertiti a The CW.\nStudi di coproduzione.\nSussidiarie\nStudi di coproduzione\nEx studi di coproduzione"}
{"id": "228490", "revid": "1632387", "url": "https://it.wikipedia.org/wiki?curid=228490", "title": "Impaled Nazarene", "text": "Gli Impaled Nazarene sono un gruppo musicale black metal finlandese fondato nel 1990. Lungo il corso della loro carriera il loro stile ha incluso elementi di speed metal, death metal, rock and roll, punk rock, crust punk e grindcore.\nBiografia.\nIl gruppo si form\u00f2 nel novembre 1990, traendo il nome da un racconto horror di un'autrice inglese; la prima registrazione \u00e8 del febbraio 1991, anno in cui incidono l'EP \"Goat Perversion\".\nL'etichetta discografica francese Osmose Productions si interessa al gruppo, con cui firma un contratto nel 1992. Dello stesso anno \u00e8 l'album di debutto \"Tol Cormpt Norz Norz Norz\".\nNel 1993 pubblicano l'album \"Ugra-Karma\" che riprende tematiche induiste ed orientaleggianti per declinarle in senso anti cristiano.\nNel 1994 arriva \"Suomi Finland Perkele\" per la Osmose Productions. L'album per\u00f2 viene accolto freddamente da una parte della critica, che pur mostrando di gradire la sempre pi\u00f9 marcata vena umoristica della band, vede nelle loro nuove sonorit\u00e0 un legame troppo stretto con il sound hardcore punk degli anni '80.\nSuccessivamente pubblicano gli album \"Latex Cult\", \"Rapture\" e, nel 2000, \"Nihil\"."}
{"id": "228511", "revid": "281901", "url": "https://it.wikipedia.org/wiki?curid=228511", "title": "Nucleolo", "text": "Il nucleolo \u00e8 una regione del nucleo cellulare responsabile della sintesi dell'RNA ribosomiale (rRNA). \u00c8 il sito della biogenesi dei ribosomi. I nucleoli partecipano anche alla formazione di particelle di riconoscimento del segnale e svolgono un ruolo nella risposta cellulare agli stress. \nQuesta regione non \u00e8 un organulo interno al nucleo, bens\u00ec una regione particolarmente densa di materiale genetico (DNA e RNA) e proteico, che risulta quindi molto evidente morfologicamente, sia in microscopia ottica che elettronica.\nSi tratta di una struttura in parte fibrillare e in parte granulare presente in una o pi\u00f9 copie nel nucleo della maggior parte delle cellule eucariotiche superiori, specialmente quelle che presentano una attiva sintesi proteica.\nAl microscopio ottico appare come un granulo rotondeggiante, non delimitato da una membrana e circondato da uno strato di cromatina condensata.\n\u00c8 costituito da tratti di DNA che codificano per l'RNA ribosomiale, da filamenti di rRNA nascenti e da proteine.\nIl nucleolo \u00e8 presente durante le fasi G1, S e G2 del ciclo cellulare e scompare durante la mitosi, momento in cui la cellula interrompe la sintesi proteica e non necessita quindi di ribosomi. Ricompare poi quando la cellula ha completato la divisione cellulare e riprende la sua attivit\u00e0 di sintesi.\nScoperta.\nIl nucleolo fu identificato mediante microscopia in capo chiaro durante gli anni 1830. Poco si sapeva sulla funzione del nucleolo fino al 1964, quando uno studio di John Gurdon e Donald Brown nella rana africana \"Xenopus laevis\" gener\u00f2 un interesse crescente per la funzione e la struttura dettagliata del nucleolo. In questo studio scoprirono che il 25% delle uova di rana non aveva il nucleolo e che tali uova non erano in grado di svilupparsi. La met\u00e0 delle uova aveva un solo nucleolo e il 25% ne aveva due. Hanno concluso che il nucleolo aveva una funzione necessaria per la vita. Nel 1966 Max L. Birnstiel e collaboratori hanno dimostrato, tramite esperimenti di ibridazione degli acidi nucleici, che il DNA all'interno dei nucleoli codifica per l'RNA ribosomiale .\nStruttura.\nSi riconoscono tre componenti principali del nucleolo: il centro fibrillare (FC), la componente fibrillare densa (DFC) e la componente granulare (GC). La trascrizione dell'rRNA avviene nel centro fibrillare. La componente fibrillare densa contiene la proteina fibrillarina, che \u00e8 importante nell'elaborazione dell'rRNA. Il GC contiene la proteina nucleofosmina, che \u00e8 anche coinvolta nella biogenesi dei ribosomi .\nUn'altra struttura identificata all'interno di molti nucleoli (in particolare nelle piante) \u00e8 un'area chiara al centro della struttura indicata come \"vacuolo nucleolare\". \u00c8 stato dimostrato che i nucleoli di varie specie vegetali hanno concentrazioni molto elevate di ferro rispetto ai nucleoli delle cellule umane e animali.\nIl nucleolo, come gli organuli cellulari, \u00e8 tenuto insieme da una struttura proteica chiamata matrice nucleare che costituisce una delle tre componenti del \"nucleoscheletro\". La matrice nucleare \u00e8 una fitta rete proteica costituita principalmente da lam\u00ecne (proteine che costituiscono la cosiddetta \"lamina nucleare\"). Nelle cellule eucariotiche sono state identificate tre tipi di lam\u00ecne: le lam\u00ecne A, B e C.\nTra queste sembra che la B sia essenziale per lo sviluppo in quanto animali privi del gene che la codifica muoiono prima della nascita. La funzione di tali apparati proteici per lo pi\u00f9 strutturali \u00e8 ancora incerta, ma \u00e8 possibile che questi possano contribuire alla distribuzione \"ordinata\" della cromatina, durante l'interfase, che si organizza sotto forma di domini, e garantire importanti siti di attacco degli enzimi coinvolti nella reazione di trascrizione e quindi nella sintesi proteica.\nProbabilmente il nucleolo interviene anche in altre importanti attivit\u00e0 cellulari: ad esempio sembra avere un ruolo centrale nel trasferimento dell'RNA messaggero (mRNA) dal nucleo al citoplasma.\nInoltre il nucleolo, nell'uomo, \u00e8 organizzato intorno a 10 geni particolari chiamati \"liporganizzatori nucleolari\" che forniscono all'organulo le sue strutture e funzioni specifiche."}
{"id": "228513", "revid": "17654", "url": "https://it.wikipedia.org/wiki?curid=228513", "title": "Nucleoli", "text": ""}
{"id": "228520", "revid": "767487", "url": "https://it.wikipedia.org/wiki?curid=228520", "title": "Microfinanza", "text": "Per microfinanza ci si riferisce a quei prodotti e servizi finanziari offerti da istituti bancari specializzati a clienti reputati non solvibili. Si tratta quindi di soggetti che non riescono ad ottenere credito e altri servizi finanziari dalle istituzioni finanziarie tradizionali per due ragioni: vengono reputati non solvibili (unbanked) e/o i costi legati all'offerta di questi servizi sono eccessivi e rendono l'operazione non conveniente economicamente.\nLa Microfinanza si articola in un vasto insieme di strumenti: Microassicurazione, Microleasing, Housing Microfinance, Canalizzazione rimesse degli immigrati e Microcredito.\nLa microfinanza nei paesi del terzo mondo.\nIl principale servizio di questi istituti, spesso chiamati Banche dei poveri o Banche etiche ed operanti nel Terzo mondo, \u00e8 costituito dal microcredito, cio\u00e8 nella concessione di prestiti di modesto importo (equivalenti a pochi euro o decine di euro) a piccoli imprenditori (artigiani, commercianti, coltivatori...) che ne hanno bisogno per avviare una nuova attivit\u00e0 o migliorare quanto gi\u00e0 fanno. Altri servizi normalmente forniti riguardano anche la raccolta del risparmio e le assicurazioni. Una tipologia particolare della microfinanza nei paesi del terzo mondo \u00e8 rappresentata dalla \"finanza informale\", che in molti casi si ricollega alle tradizioni locali, ma che non deve essere interpretata come un fenomeno residuale ed identificata nella sfera arretrata della societ\u00e0 e considerata un relitto del passato perch\u00e9 frequentemente mostra segni di apertura all'innovazione e doti di flessibilit\u00e0 e di capacit\u00e0 di adattamento al mutare delle condizioni economiche ben superiori a quelle della finanza istituzionale.\nLe \"banche dei poveri\" riescono ad operare con questo tipo di clientela innanzitutto riducendo al minimo le spese di gestione attraverso l'abolizione completa della burocrazia: sono i funzionari che vanno di villaggio in villaggio per raccogliere il risparmio o erogare i prestiti dopo aver valutato le singole richieste. I prestiti, inoltre, sono rimborsati con rate settimanali cos\u00ec da poter evidenziare immediatamente situazioni di difficolt\u00e0 ed intervenire per risolverla. Infine, per assorbire momenti di difficolt\u00e0 del beneficiario, i prestiti sono normalmente erogati a piccoli gruppi di persone che si impegnano moralmente ad aiutarsi in caso di difficolt\u00e0.\nLa cosa funziona cos\u00ec bene che le Nazioni Unite hanno dichiarato il 2005 Anno Internazionale del Microcredito.\nLa microfinanza nei paesi ricchi.\nI paesi attualmente considerati \"ricchi\" hanno una grande tradizione di \"microrisparmio\", reso conveniente per il sistema creditizio attraverso il meccanismo di depositi vincolati poliennali che minimizzano le spese di gestione incoraggiando il loro mantenimento per lunghi periodi (ad esempio ancora negli anni novanta le Poste Italiane emettevano buoni fruttiferi con tagli a partire da poche decine di migliaia di lire che al lordo raddoppiavano dopo 7 e triplicavano dopo 11 anni o buoni ventennali di valore equivalente con tassi crescenti con l'aumento del periodo di deposito).\nIl microcredito \u00e8 stato invece trascurato per lungo tempo, sebbene in paesi come l'Italia vi sia una chiara tradizione al riguardo con istituti come i Monti frumentari, pecuniari e di piet\u00e0 che hanno ben operato fino al XIX secolo.\nPer quanto riguarda pi\u00f9 propriamente la \"microfinanza\" intesa come un servizio etico per aiutare le fasce deboli fornendo loro il supporto tecnico e finanziario necessario per avviare attivit\u00e0 imprenditoriali che li mettano in grado di ripagare il debito e di conquistare una indipendenza economica, essa \u00e8 stata per lungo tempo assente.\nNegli ultimi anni, per\u00f2, in considerazione dell'aumento del numero dei \"nuovi poveri\", cio\u00e8 di coloro che vivono sul filo della sussistenza e possono trovarsi in gravi difficolt\u00e0 anche per fronte a spese improvvise di piccola entit\u00e0, e sulla scia dei successi conseguiti dalle Banche etiche nel terzo mondo, alcune organizzazioni di volontari stanno tentando di importare, con i debiti adattamenti, queste esperienze .\nUn servizio di \"microfinanza\" che invece \u00e8 sempre pi\u00f9 popolare nei paesi industrializzati oltre al social lending \u00e8 il micropagamento. Gi\u00e0 molto utilizzato sul web a supporto del commercio elettronico e occasionalmente per la raccolta pubblica di fondi (a volte via SMS), oggi si sta lavorando per trasformare il telefono cellulare in un \"borsellino elettronico\" per far fronte alle piccole spese quotidiane (pagamento di parcheggi, acquisto di biglietti dei mezzi pubblici...).\nScopo.\nLe banche non forniscono servizi finanziari, quali prestiti, per i clienti con poco o nessun reddito. Questo si vede nelle economie in via di sviluppo le quali mancano di un forte sistema finanziario. Le banche sostengono costi notevoli per gestire un account cliente indipendentemente dalla grandezza delle somme di denaro presenti. Il costo fisso di elaborazione di prestiti di qualsiasi dimensione \u00e8 notevole come diverse cose. La povera gente di solito cade sotto di tale punto di pareggio. Un calcolo simile si applica per offrire altri servizi finanziari ai poveri. Inoltre, la maggior parte delle persone povere hanno pochi beni che possono essere garantiti da una banca come garanzia. Come documentato ampiamente da Hernando de Soto ed altri, anche se capita di possedere terreni in via di sviluppo, non possono avere titolo efficace ad esso. Ci\u00f2 significa che la banca avr\u00e0 scarso ricorso contro debitori insolventi.\nVisto da una prospettiva pi\u00f9 ampia, lo sviluppo di un sistema finanziario nazionale sano \u00e8 stato a lungo visto come un catalizzatore per l'obiettivo pi\u00f9 ampio dello sviluppo economico nazionale. Tuttavia, gli sforzi dei progettisti ed esperti nazionali per lo sviluppo dei servizi finanziari per la maggior parte delle persone hanno spesso fallito nei paesi in via di sviluppo, testimoniato dall'analisi 'Indebolimento dello sviluppo rurale con credito a buon mercato'. A causa di queste difficolt\u00e0 i tassi di interesse diventano molto elevati. Gli usurai applicano tassi molto pi\u00f9 elevati alle persone molto povere. Gli usurai sono criticati per\u00f2 bisogna riconoscere che i loro servizi sono molto comodi. La microfinanza \u00e8 cresciuta rapidamente. Si stima che l'industria ha bisogno di molto denaro per ottenere capitale per tutti i poveri che ne hanno bisogno. Come si \u00e8 visto in India questi sistemi possono facilmente fallire. Le ragioni del fallimento sono la mancanza di utilizzo da parte di potenziali clienti, sovraindebitamento, scarse procedure operative, trascuratezza dei doveri e dei regolamenti inadeguati.\nModi in cui le persone gestiscono i soldi.\nRutherford sostiene che il problema principale della gente povera \u00e8 la gestione dei soldi. Quando il denaro viene accumulato prima di essere usato viene definito \u201crisparmio fino\u201d.\nSpesso, le persone non hanno abbastanza soldi quando si trovano ad affrontare un bisogno, quindi ricorrono al prestito. Una famiglia povera potrebbe richiedere prestiti a parenti per acquistare terreni, ad un usuraio per comprare riso, o ad un istituto di microfinanza per comprare una macchina da cucire. Dal momento che questi prestiti devono essere rimborsati dopo che il costo viene sostenuto, Rutherford chiama questo ' basso risparmio'. Il punto di Rutherford \u00e8 che il microcredito risolve solo met\u00e0 del problema, e probabilmente la parte meno importante: le persone povere richiedono il prestito per risparmiare e accumulare beni. Le istituzioni di microcredito dovrebbero finanziare i loro prestiti attraverso conti di risparmio che aiutano i poveri a gestire i loro rischi. La maggior parte delle esigenze vengono soddisfatte attraverso un mix di risparmio e di credito. Una valutazione fatta dalla Grameen Bank e da altre due grandi istituzioni di microfinanza in Bangladesh ha trovato che per ogni $1 che stavano prestando ai clienti per finanziamenti rurali non agricoli, circa 2,50 dollari provengono da altre fonti, per lo pi\u00f9 risparmi dei loro clienti. Recenti studi hanno inoltre dimostrato che i metodi informali di risparmio sono sicuri. Il lavoro di Rutherford, Wright ed altri ha causato la riconsiderazione di un aspetto chiave del paradigma microcredito: i poveri per uscire dalla povert\u00e0 devono ricorrere al prestito, costituire micro-imprese e aumentare il loro reddito. Il nuovo paradigma pone maggiore attenzione sugli sforzi dei poveri per ridurre la loro vulnerabilit\u00e0. Una cassetta di sicurezza, luogo flessibile per risparmiare denaro e ritirarla quando necessario, \u00e8 anche essenziale per la gestione delle famiglie e del rischio familiare.\nI tassi di interesse.\nUna delle principali sfide della microfinanza \u00e8 fornire piccoli prestiti a un costo abbordabile. Il tasso di interesse e l'interesse medio globale \u00e8 stimato al 37%, con tassi che raggiungono addirittura il 70% in alcuni mercati. La ragione per cui i tassi di interesse sono alti non \u00e8 legata principalmente al costo del capitale. Infatti, le organizzazioni di microfinanza locali che ricevono prestiti a tasso zero di Kiva devono pagare interessi e commissioni a tassi medi di 35.21%. Al contrario, la ragione principale per l'elevato costo dei prestiti di microfinanza \u00e8 il costo elevato dell'operazione di microfinanza tradizionale, relativa alla dimensione del prestito. Gli operatori di microfinanza hanno a lungo sostenuto che tali tassi di interesse elevati sono inevitabili, perch\u00e9 il costo sostenuto per ogni prestito non pu\u00f2 essere ridotto al di sotto di un certo livello. Gli istituti finanziari spesso non hanno nemmeno un sistema per controllare l'identit\u00e0 della persona, inoltre, non sono in grado di progettare nuovi prodotti e ampliare il loro business per ridurre questo rischio. Il risultato \u00e8 che l'approccio tradizionale alla microfinanza ha compiuto progressi limitati al solo risolvere il problema che si propone di affrontare: il fatto che le persone pi\u00f9 povere del mondo pagano il costo pi\u00f9 alto del mondo per il capitale di crescita delle piccole imprese. Gli alti costi dei prestiti di microfinanza tradizionali limitano la loro efficacia come strumento di lotta alla povert\u00e0. Dotato di prestiti a interessi e commissioni tassi di 37% significa che i mutuatari che non riescono a guadagnare almeno un tasso del 37% di rendimento possono effettivamente finire ancora pi\u00f9 poveri. Negli ultimi anni, il settore della microfinanza ha spostato la sua attenzione dall'obiettivo di aumentare il volume del capitale di prestito a disposizione a quello di fornire prestiti di microfinanza a tasso pi\u00f9 conveniente. L'analista di microfinanza David Roodman sostiene che, nei mercati maturi, gli interessi e commissioni, tassi medi praticati dagli istituti di microfinanza tendono a diminuire nel tempo. Tuttavia, i tassi di interesse medi globali per i prestiti di microfinanza sono ancora al di sopra del 30%. La fornitura di servizi di microfinanza ad un costo accessibile potrebbe risiedere in un ripensamento, uno dei presupposti fondamentali alla base della microfinanza, ovvero i mutuatari di microfinanza necessitano di un ampio monitoraggio e l'interazione con gli ufficiali di prestito al fine di beneficiare e di rimborsare i loro prestiti.\nStoria della microfinanza.\nNegli ultimi secoli, visionari pratici, dai frati francescani che fondarono i monti di piet\u00e0, comunit\u00e0 orientata del XV secolo ai fondatori del movimento sindacale europeo di crediti nel XIX secolo (come Friedrich Wilhelm Raiffeisen) e le fondatori del movimento microcredito nel 1970 (come Muhammad Yunus e Al Whittaker), hanno testato le pratiche e le istituzioni costruite progettate per portare i generi di opportunit\u00e0 e strumenti di gestione del rischio che i servizi finanziari in grado di fornire alla porta di casa dei poveri. Mentre il successo della Banca Grameen (che ora serve oltre 7 milioni di donne povere del Bangladesh), ha ispirato il mondo, si \u00e8 dimostrato difficile da replicare questo successo. In nazioni con densit\u00e0 di popolazione inferiore, incontrando i costi di esercizio di una succursale di vendita al dettaglio, servendo clienti dintorni si \u00e8 dimostrato molto pi\u00f9 impegnativo. Hans Dieter Seibel, membro del consiglio della Piattaforma europea di microfinanziamento, \u00e8 a favore del modello di gruppo. Questo particolare modello riduce i costi di transazione. Programmi di microfinanza anche bisogno di essere basata su fondi locali. Roots locali.\nLa storia di microfinanza pu\u00f2 essere fatta risalire fino alla met\u00e0 del 1800, quando il teorico Lysander Spooner stava scrivendo sui vantaggi di piccoli crediti a imprenditori e agricoltori come un modo di ottenere le persone dalla povert\u00e0. Indipendentemente Spooner, Friedrich Wilhelm Raiffeisen fond\u00f2 le prime banche di credito cooperativo per sostenere gli agricoltori in Germania rurale.\nL'uso moderno del termine \"microfinanza\" ha radici nel 1970 quando organizzazioni, come la Grameen Bank del Bangladesh con il pioniere della microfinanza Muhammad Yunus, stavano cominciando e formazione della moderna industria di microfinanziamenti. Un altro pioniere in questo settore \u00e8 Akhtar Hameed Khan.\nChi dovrebbe fornire servizi di microfinanza?\nIl ruolo dell'usuraio tradizionale \u00e8 stato soggetto di molte critiche, soprattutto nelle prime fasi della moderna microfinanza. Anche se i pi\u00f9 poveri hanno avuto accesso ai prestiti delle istituzioni di microcredito \u00e8 emerso che i servizi forniti dagli usurai hanno continuato ad essere utilizzati. I mutuatari erano pronti a pagare tassi di interesse molto alti per determinati servizi. Nella realt\u00e0 i poveri chiedono prestiti per umili motivi (come pagare le tasse scolastiche, spese sanitarie o assicurare l'approvvigionamento alimentare della famiglia).\nI sistemi finanziari inclusivi.\nIl movimento per il microcredito iniziato negli anni '70 \u00e8 emerso e si \u00e8 trasformato in un approccio di \"sistemi finanziari\" per creare l'inclusione finanziaria universale. Mentre il modello Grameen di erogazione di piccoli crediti ha ottenuto grandi risultati, soprattutto nelle aree urbane, semi-urbane e con le famiglie imprenditoriali, i suoi progressi nella fornitura di servizi finanziari nelle aree rurali meno densamente popolate sono stati lenti; creando la necessit\u00e0 per molti e pi\u00f9 modelli di emergere in tutto il mondo. I termini si sono evoluti da microcredito, microfinanza e ora inclusione finanziaria. Gli istituti di microfinanza specializzati (IFM) continuano ad espandere i loro servizi, collaborando e competendo con banche, cooperative di credito, denaro mobile e altri istituti di propriet\u00e0 informali e formali.\nIl nuovo approccio ai sistemi finanziari riconosce pragmaticamente la ricchezza di secoli di storia della microfinanza e l'immensa diversit\u00e0 delle istituzioni al servizio dei poveri nelle economie in via di sviluppo e sviluppate oggi. Inoltre, \u00e8 radicato nella crescente consapevolezza della diversit\u00e0 delle esigenze di servizio finanziario delle persone pi\u00f9 povere del mondo e dei diversi contesti in cui vivono e lavorano. Riconosce anche che la qualit\u00e0 e la passione dei servizi finanziari sono importanti anche per il sistema bancario al fine di ottenere un'inclusione finanziaria pi\u00f9 completa e pi\u00f9 profonda, per tutti. Le banche centrali e le banche tradizionali sono ora pi\u00f9 intimamente impegnate che mai nell'agenda dell'inclusione finanziaria, sebbene si tratti di una lunga strada, con oltre il 35-40% degli adulti del mondo che rimangono al di fuori del sistema bancario formale e molti altri rimangono \"under-banked\". L'avvento della gestione del denaro basata sul cellulare e della finanza digitale sta cambiando rapidamente lo scenario; sebbene la \"distanza sociale\" tra economicamente poveri/ emarginati sociali e il sistema bancario rimanga purtroppo grande.\nFornitori di servizi finanziari informali.\nQuesti includono usurai, pegno, collettori di risparmio, soldi guardie, ROSCAs, ASCAS e negozi di alimentazione in ingresso. Perch\u00e9 sanno bene a vicenda e vivono nella stessa comunit\u00e0, capiscono a vicenda situazione finanziarie e pu\u00f2 offrono servizi pi\u00f9 flessibili, comodi e veloci. Questi servizi possono anche essere costosi e la scelta di prodotti finanziari limitati e a brevissimo termine. Servizi informali che coinvolgono risparmi sono anche rischioso, molte persone perdono i loro soldi.\nOrganizzazioni di propriet\u00e0 dei membri.\nQuesti includono gruppi di auto-aiuto, cooperative di credito, e una variet\u00e0 di organizzazioni ibride come le associazioni di servizi finanziari e dei CVECAs. Come i loro cugini informali, sono generalmente piccoli e locali, che significa che hanno accesso a una buona conoscenza circa le rispettive condizioni economiche e in grado di offrire comodit\u00e0 e flessibilit\u00e0. Grameen Bank \u00e8 un'organizzazione di propriet\u00e0 utente. Dal momento che sono gestiti da povera gente, i loro costi di esercizio sono bassi. Tuttavia, questi fornitori possono avere poca abilit\u00e0 finanziaria e possono incorrere in difficolt\u00e0 quando l'economia gira verso il basso o la loro attivit\u00e0 diventa troppo complesso.\nONG.\nIl Summit Campaign Microcredito conta 3.316 di queste IFM e delle ONG che danno prestito a circa 133 milioni di clienti. Guidati da Grameen Bank e BRAC in Bangladesh, Prodem in Bolivia, Opportunity International e FINCA internazionale, con sede a Washington DC queste ONG si sono diffuse in tutto il mondo in via di sviluppo negli ultimi tre decenni, altri, come il Consiglio Gamelan, indirizzano regioni pi\u00f9 grandi. Essi sono dei pionieri nelle tecniche bancarie quali prestiti di solidariet\u00e0, villaggio banking e mobile banking che hanno superato gli ostacoli per servire le popolazioni povere. Tuttavia, con schede che non necessariamente rappresentano sia il loro capitale o dei loro clienti, le loro strutture di governance pu\u00f2 essere fragile, e possono diventare eccessivamente dipendenti da donatori esterni.\nIstituzioni finanziarie formali.\nOltre alle banche commerciali, questi includono banche statali, banche di sviluppo agricolo, casse di risparmio, casse rurali e le istituzioni finanziarie non bancarie. Essi sono regolamentati e controllati, offrono una vasta gamma di servizi finanziari e controllano una rete di filiali che pu\u00f2 estendersi in tutto il paese a livello internazionale. Tuttavia, si sono dimostrati riluttanti ad adottare missioni sociali. Il crescente utilizzo di dati alternativi in credit scoring, come il credito commerciale sta aumentando l'interesse delle banche commerciali nella microfinanza.\nCon la regolamentazione e la vigilanza del caso, ognuno di questi tipi istituzionali pu\u00f2 portare leva per risolvere il problema della microfinanza. Ad esempio, sono stati fatti sforzi per collegare gruppi di auto -aiuto alle banche commerciali, mettere in rete le organizzazioni di propriet\u00e0 membri insieme per realizzare economie di scala e di scopo, e per sostenere gli sforzi da parte delle banche commerciali di ' down- scale ' integrando il mobile banking e tecnologie di e -payment nelle loro estese reti di filiali.\nMicrocredito e il web.\nGrazie all'enfasi sbilanciato sul credito a scapito della microsavings, cos\u00ec come il desiderio di collegare gli investitori occidentali per il settore, le piattaforme peer- to-peer si sono sviluppate per ampliare la disponibilit\u00e0 di microcredito attraverso i singoli istituti di credito nel mondo sviluppato. Nuove piattaforme che connettono gli istituti di credito ai micro-imprenditori stanno emergendo sul Web, ad esempio MYC4, Kiva, Zidisha, myELEN, Opportunity International e la Fondazione. Nel 2009, il no-profit Zidisha statunitense \u00e8 diventata la prima piattaforma microprestiti peer-to-peer per collegare i creditori e debitori direttamente attraverso i confini internazionali senza intermediari locali.\nIl volume erogati tramite la piattaforma di Kiva peer-to-peer \u00e8 di circa 100 milioni di dollari a partire dal novembre 2009 (Kiva facilita circa $ 5M in prestiti ogni mese). In confronto, il fabbisogno di microcredito \u00e8 stimato a circa 250 miliardi di dollari alla fine del 2006. La maggior parte degli esperti concordano sul fatto che questi fondi devono essere di provenienza locale dei paesi che sono originari di microcredito, per ridurre i costi di transazione e rischi di cambio.\nNote.\nMicrofinance"}
{"id": "228521", "revid": "1305772", "url": "https://it.wikipedia.org/wiki?curid=228521", "title": "MicroFinance Network", "text": "La MicroFinance Network (MFN), \"Rete di MicroFinanza\" in italiano, \u00e8 una associazione internazionale di istituti bancari specializzati nel microcredito. Nata nel 1993 in Bolivia su iniziativa della BancoSol, oggi ha sede a Washington.\nI membri dell'MFN credono nella sostenibilit\u00e0 di istituti finanziari anche con una clientela da altri ignorata perch\u00e9 valutata insolvibile e sono tutti impegnati nel miglioramento della qualit\u00e0 della vita dei poveri attraverso l'erogazione di microcrediti, la gestione del risparmio ed altri servizi finanziari.\nScopo dell'MFN \u00e8 di facilitare il flusso di informazioni e lo scambio di esperienze tra i suoi membri e, quando le condizioni locali lo permettono, incoraggia i suoi membri a diventare delle istituzioni finanziarie riconosciute dagli stati dove operano.\nI membri dell'MFN sono divisi in 3 categorie:"}
{"id": "228522", "revid": "123169978", "url": "https://it.wikipedia.org/wiki?curid=228522", "title": "Micropagamento", "text": "Con il termine micropagamento ci si riferisce alla singola operazione o al servizio che consentono il trasferimento di piccole quantit\u00e0 di denaro in forma telematica o attraverso altri meccanismi specificamente destinati a queste transazioni. Questo sistema \u00e8 particolarmente adatto alle situazioni nelle quali, in rapporto alle somme in gioco, i sistemi di pagamento tradizionali sono poco pratici o troppo costosi. Gli operatori che forniscono tale servizio solitamente ovviano a questo problema cumulando, su un'unica transazione di accredito tradizionale, una sequenza di micropagamenti virtualizzati.\nIl \"micropagamento\" \u00e8 particolarmente diffuso nell'ambito del commercio elettronico o della raccolta di fondi (tra cui anche le donazioni fatte via SMS) e si sta affermando come sistema per disintermediare gli \"spiccioli\" in transazioni ripetitive; ci\u00f2 avviene tramite l'utilizzo di un borsellino elettronico che viene usato su un circuito parallelo al tradizionale circuito bancario EMV (Europay Visa MasterCard). Tali sistemi si basano su architetture di carte di nuova generazione basate su chip RFID ISO 14443.\nNascita ed evoluzione del concetto.\nQuesti nuovi sistemi di micropagamento sono il risultato di un processo evoluzionistico che ha interessato i comportamenti dei fornitori di contenuti su Internet.\nNei primi giorni del World Wide Web, i contenuti venivano solitamente resi disponibili gratuitamente da organizzazioni come le universit\u00e0.\nCon la fenomenale crescita di Internet, le persone iniziarono ben presto a cercare vari mezzi per ricavare denaro dai contenuti. La pubblicit\u00e0 \u00e8 una di queste forme di reddito: i contenuti vengono offerti gratis, accompagnati da messaggi pubblicitari o collegamenti a siti sponsor. Altri fornitori di contenuto hanno sperimentato le sottoscrizioni, con le quali si paga per accedere ai contenuti per un certo periodo di tempo. Una terza forma di guadagno \u00e8 quella basata sulle donazioni sollecitate dal fornitore di contenuti.\nI micropagamenti rappresentano un'innovazione relativamente recente nei sistemi di guadagno online. Essi si basano sulla ricerca di un alto volume di visitatori o fruitori, cui si offrono i contenuti ad un prezzo unitario molto basso. Ad esempio, un autore di fumetti online potrebbe rendere disponibili i suoi fumetti online per 25 Eurocent. Altra variante dell'idea \u00e8 la proposta di addebitare frazioni di Eurocent (meno del valore della moneta pi\u00f9 piccola) in cambio di frazioni paragonabili di contenuto; ad esempio, un decimo di Eurocent per una singola pagina web di una rivista online.\nTecnologia.\nCi sono state molte innovazioni nei sistemi di micropagamento, allo scopo di facilitare la fornitura di contenuti a tariffa su Internet. Molti pagamenti vengono fatti con carta di credito, ma processare un tale tipo di pagamento costa al venditore una commissione attorno ai 15 Eurocent, pi\u00f9 una piccola percentuale dell'importo versato. Ovviamente, risulta impossibile addebitare all'acquirente una somma inferiore alla commissione. La questione delle \"fees\" rappresenta la principale fonte di avversit\u00e0 da parte delle banche, che vedono nei micropagamenti una disintermediazione per i propri servizi.\nLe carte senza contatto RFID non prevedono infatti costi di transazione e sono emesse dai principali gruppi di carte di credito in America: MasterCard (Fast Pay), Visa (Blink) e American Express (Blue), oltre che accettate da McDonald's, 7-Eleven, e molte altre.\nBitcoin e altre criptovalute.\nLa tecnologia Bitcoin permette pagamenti di somme molto piccole (per esempio, meno di 1 \u20ac). La rete Bitcoin funziona senza autorit\u00e0 centrali e permette pagamenti di grosse che piccole dimensioni. Uno lato negativo del Bitcoin \u00e8 la volatilit\u00e0 del prezzo negli exchange rispetto alle valute tradizionali. Inoltre esistono altre criptovalute adatte allo scopo ed esiste uno sforzo di ricerca attiva nell'area dei canali Peer-to-peer di micropagamento.\nLa \"querelle\" del micropagamento.\nVantaggi.\nVari motivi giustificano l'esistenza dei micropagamenti e l'attesa di una loro maggiore diffusione.\nPromotori.\nAlcuni artisti \"online\" sono fortemente a favore dei micropagamenti, poich\u00e9 offrono un modo per recuperare i costi della pubblicazione online e, se sono sufficientemente popolari, per ricavarne un profitto. Attualmente, gli artisti di successo vengono penalizzati dalla loro popolarit\u00e0: infatti questa richiede loro di pagare una quantit\u00e0 crescente di banda, in assenza di un efficace meccanismo di remunerazione. Sono quindi favorevoli ai micropagamenti in quanto questo sistema li libererebbe da sponsorizzazioni e pubblicit\u00e0, rendendo pi\u00f9 indipendente la loro arte. In secondo luogo, la possibilit\u00e0 di guadagnarsi da vivere attraverso il loro lavoro li metterebbe in condizione di produrre opere di maggiore qualit\u00e0.\nCritiche.\nI detrattori delle strategie di micropagamento sostengono in genere che queste portano troppi inconvenienti al fruitore dei contenuti. Essi invocano un \"costo mentale della transazione\": ogni importo, indipendentemente da quanto sia piccolo, porta con s\u00e9 l'onere di decidere se il contenuto vale il prezzo da pagare. Accumulato su una grande quantit\u00e0 di contenuti, questo onere diventerebbe estremamente sconveniente per gli utenti.\nDifficolt\u00e0.\nUno dei maggiori svantaggi dei micropagamenti \u00e8 in primo luogo quello di raccogliere i fondi dai clienti. La soluzione pi\u00f9 semplice \u00e8 di addebitarli sulla carta di credito del cliente per un importo equivalente a quello del contenuto acquistato. Addebitare importi di 1 Euro (o meno) sulla carta del cliente non \u00e8 pratico n\u00e9 vantaggioso per il fornitore di contenuti, dato che esistono alcuni costi base di transazione, per l'utilizzo della rete delle carte di credito. Un sistema praticabile, usato da compagnie come Bee-Tokens, \u00e8 quello di addebitare al cliente una quota fissa in cambio di un certo quantitativo di \"gettoni\" che l'utente pu\u00f2 spendere sui siti web che li accettano.\nInternet e il problema dei \"free rider\".\nGli economisti definiscono un \"bene pubblico\" come qualcosa che pu\u00f2 essere consumato o usato da un numero illimitato di persone, senza costi aggiuntivi per il fornitore. Le trasmissioni radiofoniche producono un bene pubblico. Un programma radiofonico viene prodotto ad un costo fisso, ma un numero illimitato di persone, all'interno dell'area di ricezione del segnale, pu\u00f2 ascoltare il programma. Quando un ascoltatore addizionale sente la trasmissione, questo non provoca un aumento dei costi per la stazione radio. Per questo motivo, la vendita di spazi pubblicitari da parte delle radio, pu\u00f2 produrre entrate senza costi eccessivi. Se un ascoltatore sente il programma ma non risponde alla pubblicit\u00e0, non ne risultano costi aggiuntivi. Un ascoltatore che segue il programma ma non acquista i prodotti pubblicizzati \u00e8 un \"free rider\" (traducibile in italiano con \"scroccone\").\nPer contro, gli editori di riviste e giornali, incorrono in costi addizionali per fornire la loro pubblicazione ad ogni lettore aggiuntivo. Alcuni editori impongono un prezzo di acquisto al lettore per rimandare i costi aggiuntivi di pubblicazione. Quindi giornali e riviste che devono essere acquistati non sono un bene pubblico e i loro editori risolvono il problema dei \"free rider\" facendo pagare ogni copia del loro prodotto stampato. Alcune pubblicazioni sono fornite gratuitamente. Gli editori di queste ottengono introiti solo dalla vendita di spazi pubblicitari. Queste pubblicazioni solitamente hanno un pubblico limitato e ben individuato, che \u00e8 pi\u00f9 probabile risponda alla pubblicit\u00e0 presente. Inoltre, pubblicazioni che comportano un prezzo d'acquisto, possono essere stampate su carta patinata, e avere foto e illustrazioni a colori, mentre le pubblicazioni gratuite possono essere prodotte a costi inferiori, omettendo alcune caratteristiche di maggior qualit\u00e0.\nMolti siti Internet hanno tentato di fornire contenuti come bene pubblico gratuito, con i costi di tali contenuti coperti solo dalla pubblicit\u00e0. A causa dei costi della banda, questo approccio \u00e8 stato spesso fallimentare. I contenuti \"online\" non possono essere forniti a costi fissi, come per i programmi radiofonici, perch\u00e9 ogni persona in pi\u00f9 che accede un particolare sito web fa aumentare i costi della banda per l'operatore. Anche se i costi aggiuntivi possono essere molto piccoli (a seconda della quantit\u00e0 di contenuti del sito), il costo pu\u00f2 crescere rapidamente dipendentemente dal numero di persone che accedono al sito. Per questo molti siti hanno subito perdite per gli alti costi della banda, sproporzionati rispetto alle entrate fornite dalla pubblicit\u00e0, poich\u00e9 molte persone accedono ai contenuti, impongono un costo di banda, ma non rispondono mai ai messaggi pubblicitari (\"banner\" e \"pop-up\"). Molti siti hanno chiuso per questo motivo, mentre altri sono ricorsi all'uso di quote di iscrizione o all'aumento della quantit\u00e0 di messaggi pubblicitari in rapporto ai contenuti forniti (riducendo cos\u00ec la qualit\u00e0 complessiva del sito).\nI sostenitori del modello di business dei micropagamenti ritengono che questi risolveranno il problema dei \"free rider\" per i siti che stanno tentando di dipendere solamente dalla pubblicit\u00e0, e che tale sistema sia pi\u00f9 raffinato per i siti che sono ricorsi alle quote di iscrizione.\nD'altra parte i detrattori dei micropagamenti ritengono che un sistema basato sulla sottoscrizione sia preferibile e che i micropagamenti generino meno entrate della pubblicit\u00e0.\nEsempi pratici.\nIl progresso tecnologico degli ultimi anni ha portato diverse innovazioni in termini di micropagamenti. Al giorno d'oggi esistono forme di micropagamento largamente utilizzate:"}
{"id": "228523", "revid": "81103", "url": "https://it.wikipedia.org/wiki?curid=228523", "title": "Monte frumentario", "text": "I monti frumentari, chiamati anche \"monti granatici\", vennero istituiti alla fine del XV secolo allo scopo di distribuire ai contadini poveri, con l'obbligo di restituzione, il grano e l'orzo di cui avevano bisogno per la semina; ebbero una notevole diffusione durante i secoli XVI e XVII. Si rivolgevano in particolare a coloro che vivevano in condizioni di pura sussistenza quando, per il bisogno, erano costretti a mangiare anche quanto doveva essere riservato alla semina, oppure erano costretti a rivolgersi agli usurai.\nOrigini.\nFra i pi\u00f9 antichi ci sono il monte di Foligno, eretto il 6 febbraio 1488 su proposta di Michelangelo Barnab\u00f2, e il monte di Rieti fondato nello stesso anno. L'anno dopo nacque il monte di Sulmona, mentre il monte di Macerata e il monte di Annifo furono fondati da Fra' Andrea da Faenza nel 1492. Rivarolo Mantovano ebbe il suo monte frumentario a partire dal 1512 per volere del padre francescano Sisto Locatelli. A Volturara Appula ne venne creato uno nel 1624 per volere di Michele Ajasso, agricoltore del luogo che don\u00f2 ai coloni poveri del comune alcuni fondi rustici la cui rendita doveva essere utilizzata ad uso di sementi.\nUn monte frumentario \u00e8 stato fondato ad Assisi nel 1633, come risulta da un'iscrizione nei locali dove si era poi trasferito, ed un altro a Bevagna nel 1647.\nCasarano ebbe il suo Monte frumentario gestito dalla Confraternita laicale dell'Immacolata sin dal 1619 e continu\u00f2 la sua attivit\u00e0 fino al 1840.\nA Savoca, nel Regno di Sicilia, si ha notizia di due monti frumentari:\nil primo, venne istituito con testamento del 1758 dal sacerdote Vincenzo Giannetto; il secondo venne istituito con atto di donazione \"inter vivos\", rogato in notar Vincenzo Nic\u00f2tina il 28 marzo 1836, dal filantropo Vincenzo Maria Trischitta (1772-1852).\nAttivit\u00e0.\nLa loro funzione era quella di costituire un supporto al ciclo agrario. A tal fine per il loro funzionamento i contadini partecipavano con giornate di lavoro gratuito chiamate roadie in occasione della semina e del raccolto e l'esito era conservato come semenze da distribuire ai contadini che ne erano privi.\nQuando nei magazzini c'erano grosse eccedenze, una parte era venduta ed il denaro cos\u00ec ottenuto era utilizzato per la creazione di monti pecuniari al fine di prestare agli agricoltori le somme per le spese del raccolto ad un tasso del 5%. In particolare si diffusero, a partire dal 1780 in Sardegna con il nome di \"monti nummari\" \nPer il prestito di cereali l'interesse era calcolato invece nella tradizione di misurare in sede di prestito, all'epoca della semina il grano \"a raso\" dell'unit\u00e0 di misura e di restituirlo \"a colmo\" all'epoca del raccolto.\nTanto i monti frumentari che quelli pecuniari operavano, quindi, nelle aree rurali ed in questo erano complementari ai monti di piet\u00e0, istituiti nelle citt\u00e0 alla fine del XV secolo ad opera dei francescani.\nCon la loro opera tutti questi monti si proponevano di arginare la piaga dell'usura nei confronti di chi, troppo povero per essere considerato solvibile dagli scarsi istituti finanziari dell'epoca, spesso cadeva vittima degli strozzini. Tutte queste iniziative, inoltre, elargendo i loro prestiti caso per caso in funzione delle effettive necessit\u00e0 (microcredito), possono essere visti come i primi finanziatori del credito al consumo o anche come delle banche dei poveri \"ante litteram\".\nI monti frumentari si diffusero particolarmente su iniziativa del cardinale Orsini, arcivescovo di Benevento che il 14 febbraio 1694 fond\u00f2 nella sua citt\u00e0 un monte frumentario per aiutare i contadini bisognosi di sementi e per altre opere di beneficenza. invit\u00f2, inoltre, i suoi parroci ad incoraggiare e sostenere iniziative simili. Quando, poi, fu eletto papa nel 1724 con il nome di Benedetto XIII, allora ordin\u00f2 a tutti i vescovi dell'Italia centro-meridionale di assecondare in ogni modo l'apertura di nuovi monti, stabilendone le seguenti finalit\u00e0:\nMa la mancanza di garanzie, comunque impossibili da pretendere viste le pessime condizioni economiche in cui versavano i beneficiari, misero ben presto in difficolt\u00e0 il funzionamento dei monti nei casi non infrequenti di insolvenza (anche di massa) nelle stagioni climaticamente sfavorevoli.\nTra alti e bassi si giunse cos\u00ec nel 1741 quando, per volere regio, i monti del Regno di Napoli vennero affidati ad un tribunale misto (laici e chierici) che doveva mettere ordine nella loro gestione. Ma la cura si rivel\u00f2 peggiore del male in quanto, cos\u00ec ristrutturati, furono soggetti a pesanti tasse ed inoltre caddero nelle mani dei borghesi che ne disposero secondo i propri interessi, tradendo i principi per i quali erano stati creati.\nLa situazione dei monti peggior\u00f2 sempre pi\u00f9 finch\u00e9 il 17 ottobre 1781 re Ferdinando IV si vide costretto ad intervenire e con un dispaccio ordin\u00f2 che si facesse luce su tutte le malversazioni perpetrate ai loro danni. Volle anche la fondazione di un monte frumentario del Regno con un capitale di mezzo milione tratto dai fondi accumulati per le sedi vescovili vacanti. Grazie a quest'intervento i contadini indigenti residenti nelle aree depresse del regno potevano ottenere prestiti all'interesse annuo del 3%.\nLa nascita della Repubblica partenopea del 1799 segn\u00f2 un nuovo momento di crisi per questa iniziativa: il monte frumentario del Regno venne soppresso ed i capitali incamerati mentre i singoli monti frumentari finirono in balia delle autorit\u00e0 municipali che li svendettero a nobili e piccoli borghesi amici.\nCon la Restaurazione i monti frumentari risorsero e furono regolamentati da un nuovo decreto regio emanato il 29 dicembre 1826 da Francesco I. Esso stabiliva che fossero gestiti da un amministratore eletto dal consiglio comunale che doveva dar conto del suo operato direttamente al capo della Provincia. Prevedeva, inoltre, che controllori regi appositamente nominati facessero ispezioni saltuarie, improvvise e scrupolose ai diversi monti per scoprire e denunziare gli amministratori infedeli.\nLe garanzie offerte da questo regolamento diedero un grande impulso alla re-istituzione dei monti frumentari: nel 1830 erano gi\u00e0 circa settecento, per lo pi\u00f9 creati grazie all'iniziativa dei contadini stessi; a questi se ne aggiunsero 173 riaperti dopo il recupero dei beni di quelli soppressi ed altri 250 per la vigilia dell'Unit\u00e0 d'Italia creati grazie a lasciti, donazioni e con la somministrazione di frumento delle pie confraternite.\nNel 1860, alla vigilia della caduta del regno delle Due Sicilie, se ne contavano oltre mille. Questo testimonia il successo dell'iniziativa.\nDopo il 1863 i nuovi ordinamenti unitari non solo impedirono la formazione di nuovi monti frumentari, ma una legge del 10 marzo 1865 li pose, in qualit\u00e0 di opere pie, sotto la tutela delle deputazioni provinciali, abolendo anche l'obbligo per gli amministratori di rendicontare l'operato attraverso la presentazione di bilanci preventivi e la verifica di quelli consuntivi. Questa mancanza di controllo ne decret\u00f2 la fine definitiva. Dopo qualche anno quelli che ancora sopravvivevano furono trasformati in casse di risparmio. Ma il loro ruolo non era del tutto tramontato se nel 1904, quando fu emanata la legge speciale per la Basilicata, fra i compiti dell'istituenda Cassa per il credito agrario, vi era quella di fare anticipazioni ai monti frumentari.\nIn parte le funzioni dei monti frumentari, a partire dagli ultimi decenni dell'Ottocento\nfurono ricoperti dalle casse rurali e dalle casse di risparmio, che sulla spinta della prima, fondata nel Veneto, in provincia di Padova, dall'israelita Leone Wollemborg, trovarono una grande diffusione soprattutto per merito di quella parte del basso clero cattolico, pi\u00f9 vicino alle istanze sociali.\nA Loreto Aprutino il locale monte frumentario ebbe l'evoluzione nella locale Cassa di Risparmio."}
{"id": "228525", "revid": "14787", "url": "https://it.wikipedia.org/wiki?curid=228525", "title": "Aurora boreale", "text": ""}
{"id": "228526", "revid": "228587", "url": "https://it.wikipedia.org/wiki?curid=228526", "title": "Banca dei poveri", "text": "Le cosiddette banche dei poveri sono istituti bancari che operano, soprattutto nei paesi del Terzo Mondo, nel campo della microfinanza, ovvero nell'erogazione di servizi finanziari (quali, ad esempio prestiti, gestione del risparmio ed assicurazioni) caratterizzati da importi unitari molto bassi (equivalenti a pochi euro o decine di euro) a soggetti che il settore bancario tradizionale considera \"non solvibili\".\nIl primo di tale tipologia di istituti bancari \u00e8 stato la Grameen Bank fondata nel 1976 da Muhammad Yunus in Bangladesh.\nPartendo dall'osservazione del fatto che, soprattutto in contesti economici quali spesso quelli riscontrabili nei Paesi in via di sviluppo, basterebbero piccolissime cifre per avviare o migliorare un'attivit\u00e0 autonoma e conquistare l'indipendenza economica, tali banche si rivolgono - storicamente - a quelle fasce di popolazione che, vivendo in regime di pura sussistenza (piccoli artigiani, piccoli commercianti, piccoli coltivatori, ...), sarebbero altrimenti costrette, per l'assenza di un sistema finanziario che offra loro un accesso equo al credito bancario, a rivolgersi al mercato nero del credito, cio\u00e8 all'usura; spesso per far fronte ad una condizione povert\u00e0 non serve, infatti, l'elemosina ma, anche al livello pi\u00f9 basso, \u00e8 necessario offrire un'occasione di riscatto ai singoli per promuovere la crescita dell'economia attraverso l'erogazione di piccoli prestiti, prestiti spesso troppo bassi per essere considerati dagli istituti di credito tradizionali dal momento che le sole spese burocratiche da questi sostenute ne farebbero lievitare il costo in modo da non renderli convenienti; le \"banche dei poveri\" nascono ed operano, invece, proprio con l'obiettivo di rendere remunerativo questo tipo di servizio.\nPer conseguire questo risultato tali tipi di istituti bancari operano nei Paesi in via di sviluppo basandosi, nella maggior parte dei casi, sui seguenti principi:\nQuesti semplici meccanismi hanno dato, negli anni, risultati sorprendenti: \nOggi diffuse in numerosi Paesi in via di sviluppo, alcune di queste banche si sono associate a livello internazionale creando il MicroFinance Network: i componenti di tale organizzazione sono oltre 20 tra ONG, banche commerciali ed istituzioni di supporto che offrono consulenza tecnica.\nL'esperienza delle \"banche dei poveri\" \u00e8 stata di recente importata, con i necessari adattamenti, anche nei paesi sviluppati per cercare di soccorrere i cosiddetti \"nuovi poveri\", chi, cio\u00e8, pu\u00f2 trovarsi in gravi difficolt\u00e0 anche per pagare una semplice bolletta o per far fronte a spese improvvise: un esempio di tale tipo di organizzazioni \u00e8, in Italia, il \"fondo di aiuto sociale\" \"Essere\" al quale partecipano associazioni di quartiere, gruppi sportivi, associazioni cattoliche ed imprenditori di Firenze che, supportati da un istituto di credito locale, erogano prestiti dell'importo massimo di poche migliaia di euro.\nLe stesse condizioni di vita di pura sussistenza, in cui versano ancora oggi cos\u00ec tante persone nel terzo mondo, sono assimilabili a quelle sperimentate nell'Italia dell'Alto medioevo e del Rinascimento; anche in tale, diverso, contesto storico, la necessit\u00e0 di soccorrere gli indigenti aveva gi\u00e0 ispirato soluzioni assimilabili alle moderne \"banche dei poveri\" portando alla creazione di \"Monti\" che elargivano semenze o prestiti in denaro da restituire con tassi di interesse minimi: i Monti frumentari, i Monti pecuniari ed i Monti di piet\u00e0."}
{"id": "228529", "revid": "3732", "url": "https://it.wikipedia.org/wiki?curid=228529", "title": "Monte di Piet\u00e0", "text": "Il monte di piet\u00e0 \u00e8 un'istituzione finanziaria senza scopo di lucro, di origini tardo-medievali, sorta in Italia nella seconda met\u00e0 del XV secolo su iniziativa di alcuni frati francescani, allo scopo di erogare prestiti di limitata entit\u00e0 (microcredito) a condizioni favorevoli rispetto a quelle di mercato. L'erogazione finanziaria avveniva in cambio di un pegno: i clienti, a garanzia del prestito, dovevano presentare un pegno che valesse almeno un terzo in pi\u00f9 della somma che si voleva fosse concessa in prestito. La durata del prestito, di solito, era di circa un anno; trascorso il periodo del prestito, se la somma non era restituita il pegno veniva venduto all'asta.\nLa funzione dei Monti di Piet\u00e0 era quella di finanziare persone in difficolt\u00e0, fornendo loro la necessaria liquidit\u00e0. Per questa loro caratteristica, i Monti si rivolgevano alle popolazioni delle citt\u00e0, dove molti vivevano in condizioni di pura sussistenza ma disponevano comunque di beni da poter cedere in garanzia; i contadini, invece, di norma non avevano nulla da impegnare se non beni indispensabili alla loro attivit\u00e0, come sementi e utensili da lavoro.\nStoria.\nPrecursori.\nDa un punto di vista storico, i Monti di Piet\u00e0 possono essere inquadrati nella tradizione delle fondazioni religiose cristiane nel Medioevo che, attraverso gli ordini militari (in primo luogo i Templari), non soltanto avevano sperimentato una inedita combinazione di vita religiosa e azioni civili e militari, ma avevano avviato la prima attivit\u00e0 bancaria dell'Occidente. I Templari, i Cavalieri Teutonici e diversi altri ordini, infatti, non avevano soltanto combattuto tenacemente contro i musulmani, ma anche fornito servizi finanziari efficienti e capillari, inizialmente rivolti ai pellegrini in viaggio verso la Terrasanta e poi estesi a tutta l'Europa, erogando crediti ed impiegando il plusvalore delle loro attivit\u00e0 economiche per finanziare gli avamposti combattenti e per il soccorso agli indigenti. Sotto l'aspetto economico-finanziario, i Templari costituirono una estesa rete finanziaria e, grazie anche ai privilegi concessi dal papa, arrivarono a rivestire un ruolo di tale importanza da prestare agli Stati europei ingenti somme di denaro e gestire perfino le finanze di Stati come la Francia.\nNonostante fossero animati da intenti nobili e facessero un uso oculato delle ingenti ricchezze accumulate, senza perseguire scopi personali, questi ordini monastico-cavallereschi erano comunque divenuti assai potenti ed erano malvisti da alcuni settori della popolazione, anche per il problema morale posto dalla richiesta di pagamento dei servizi. Forse anche per questo quasi nessun operatore cristiano li aveva sostituiti, lasciando campo aperto ai banchieri ebrei e a veri e propri usurai.\nA differenza degli ordini monastici e cavallereschi, tra il XII e il XIII secolo nacquero e si diffusero nella cristianit\u00e0 latina gli Ordini mendicanti, il cui voto di povert\u00e0 non era solo individuale (come per i Templari), ma valeva anche per i conventi e l'Ordine stesso: quanto necessario per la sussistenza doveva essere frutto o del lavoro dei frati, o di elemosine. Questi nuovi Ordini ben presto si posero il problema dei servizi di credito, sia per ampliare le possibilit\u00e0 di soccorso dei poveri, sia come alternativa ai prestiti ad interesse dei banchieri ebrei. Per rispondere a queste istanze, i Francescani Osservanti, prendendo spunto dagli stessi banchi ebraici e con l'intento di soppiantarli, avviarono attivit\u00e0 creditizie operanti con fini solidaristici e soprattutto senza scopo di lucro: i \"Monti di Piet\u00e0\".\nLe prime istituzioni paragonabili ai Monti di Piet\u00e0 (Londra 1361, Castiglia 1431).\nNel 1361 il vescovo di Londra Michael Northburgh, donava 1000 marchi d'argento per la fondazione di un banco che avrebbe dovuto prestare soldi senza interesse (le spese dell'istituzione si sarebbero sostenute con quel primo capitale donato per la fondazione).\nUn'altra testimonianza antica circa un prestito su pegno approvato ufficialmente dall'autorit\u00e0 ecclesiastica \u00e8 la richiesta, fatta il 15 settembre 1431 dal re di Castiglia, Giovanni II, e da Pedro Fern\u00e1ndez de Velasco, conte di Haro, a papa Eugenio IV, di approvare l'istituzione delle \"Arcas de Misericordia\" o \"Arcas de Limosnas\". Si trattava di associazioni che raccoglievano (appunto in \"arcas\", \"arche\") il denaro che veniva poi concesso come credito a chi si trovava in stato di necessit\u00e0, e che doveva essere restituito entro un anno. L'amministrazione era affidata ai rettori delle chiese, sotto la direzione dei Francescani. Era un modo per combattere il problema dell'usura diffuso in quella regione della Penisola iberica. La bolla di approvazione fu emanata il 22 settembre 1431.\nLa nascita dei Monti di Piet\u00e0 nell'Italia del Quattrocento.\nTra i pi\u00f9 antichi dei Monti di Piet\u00e0 in Italia vi \u00e8 quello di Ascoli Piceno. Fu fondato il 15 gennaio 1458 dall'ascolano Marco da Montegallo.\nGli inventori e diffusori dei Monti di Piet\u00e0 furono i frati degli Ordini mendicanti, in particolare i Frati Minori Osservanti. Tra questi emerse Michele Carcano, fondatore nel 1462 - in accordo con l'altro frate Barnaba Manassei da Terni - del Monte di Piet\u00e0 di Perugia. Secondo le cronache, la fondazione avvenne dopo il ciclo di predicazione quaresimale del religioso; il 13 aprile venne riunito a questo scopo il consiglio cittadino, che approv\u00f2 il progetto e decise di stanziare allo scopo 3.000 fiorini. Un aspetto paradossale (dal momento che fino ad allora il prestito su pegno era esercitato dagli Ebrei) era che si decise di prendere 2.000 di questi fiorini proprio dagli Ebrei. Nella predicazione di Michele Carcano questa banca con scopi caritatevoli doveva operare a favore della massa dei pi\u00f9 bisognosi e poveri. \nNel 1466 nacque il Monte di Piet\u00e0 anche all'Aquila, ad opera di San Giacomo della Marca.\nDopo Carcano, un altro fondatore di Monti di Piet\u00e0 fu Bernardino da Feltre (al secolo Martino Tomitano), che cre\u00f2 i Monti di Mantova nel 1484, di Padova in accordo con Pietro Barozzi e Faenza nel 1491. Poi i Monti di Crema e di Pavia nel 1493, di Montagnana e di Monselice nel 1494. Nel 1463 fu fondato il Monte di Piet\u00e0 ad Orvieto, nel 1471 a Viterbo, nel 1472 a Siena, nel 1473 a Bologna, nel 1479 a Savona, nel 1483 a Milano e Genova, nel 1484 a Mantova, Assisi, a Brescia e Ferrara, nel 1486 a Vicenza, nel 1490 a Verona nel 1510 a Forl\u00ec, e ad Imola per impulso di Orfeo Cancellieri e ben presto altri ne seguirono negli anni successivi.\nA Velletri risulta che gi\u00e0 prima del 1477 si costitu\u00ec il primo Monte di Piet\u00e0 non patrocinato dai francescani e uno dei primi dell'Italia centrale.\nA Firenze, nel 1493 Piero II de' Medici aveva vietato a Michele Carcano di predicare in citt\u00e0 dopo le violenze ai danni degli Ebrei che erano seguite alle sue prediche. Ma Michele, figura molto popolare, sarebbe tornato in seguito a predicare anche a Firenze, perch\u00e9 Piero dovette ritirare la proibizione per non inimicarsi la popolazione. A Firenze il Monte comincer\u00e0 ad esistere nel 1497, dopo la cacciata dei Medici, con l'appoggio diretto di Savonarola.\nA Verona si stabilir\u00e0 addirittura una struttura a tre livelli: un \"monte piccolo\" che prestava senza interesse piccole somme, un \"monte mezzano\" che prestava sempre senza interesse somme fino a 3 lire, e un \"monte grande\" che prestava somme ingenti al 6% di interesse. Il sistema dei piccoli banchi di pegno gestiti dagli Ebrei venne rapidamente sgretolato dalla nuova istituzione.\nQuesti \"Monti\" operavano, quindi, nelle aree urbane ed in questo erano complementari ai \"Monti Frumentari\" che invece operavano nelle aree rurali e conobbero una grande diffusione soprattutto nel XVII secolo. Con la loro opera tutti questi Monti si proponevano di dare accesso al credito anche ai poveri con un tasso di interesse relativamente contenuto. Tutte queste iniziative, inoltre, elargendo i loro prestiti caso per caso in funzione delle effettive necessit\u00e0 (microcredito), possono essere visti come i primi finanziatori del credito al consumo o anche come delle banche dei poveri \"ante litteram\".\nSviluppi.\nA partire dalla fine del Quattrocento i Monti di piet\u00e0 furono fondati in numerose citt\u00e0 di piccole e medie dimensioni, che per la loro operosit\u00e0 economica presentavano una domanda di credito, soprattutto in Lombardia, Veneto, Toscana, Liguria, Umbria, Marche e Romagna (per quest'ultima regione, si pu\u00f2 vedere la storia del Monte di Piet\u00e0 di Forl\u00ec).\nLo scopo principale era quello di sostituirsi agli istituti di credito ebraici. Era evidente che l'attivit\u00e0 di propaganda antiebraica dei francescani, come lo scandalo della carne macellata secondo la prescrizione ebraica e venduta a cristiani, non bastava: c'era bisogno di minare l'economia degli Ebrei. La creazione dei Monti di Piet\u00e0 era quindi preceduta da intense attivit\u00e0 di predicazione al fine di raccogliere il consenso popolare sulla necessit\u00e0 di epurare la societ\u00e0 italiana dall'usura ebraica. Un punto di forza di questa predicazione antiebraica risiedeva nel fatto che i tassi di interesse richiesti dai Monti di Piet\u00e0 erano pi\u00f9 bassi (limitati di solito al 5-10%) di quelli richiesti dai banchi ebraici, essendo considerati come una copertura delle spese di gestione.\nUno dei maggiori promotori dei Monti, Bernardino da Feltre, rifiutando la proposta di chiedere un tasso di interesse per i prestiti effettuati dal Monte (che per il cristianesimo medievale era un peccato, in quanto prestare denaro dietro compenso era considerato usura), elabor\u00f2 un progetto basato sull'idea del \"fondo di rotazione\", secondo cui il capitale iniziale poteva essere utilizzato come presidio e garanzia dei prestiti concessi sul fondo, senza doverne intaccare la consistenza. Questa linea di azione recuperava l'idea degli ordini religiosi cavallereschi di conservare il patrimonio per conseguire obiettivi di solidariet\u00e0 reinterpretandola all'interno di un contesto strettamente finanziario. Essa fu seguita da molti altri Monti.\nOccorre ricordare, tuttavia, che la gestione dei Monti di Piet\u00e0 non fu sempre limpida e cristallina. Molti, infatti, chiusero i battenti per incapacit\u00e0 o malversazioni degli amministratori:\nSistemazione normativa nel XVI secolo.\nLe norme che regolarono definitivamente i Monti di Piet\u00e0 furono dettate da papa Leone X il 4 maggio 1515 con la bolla \"Inter Multiplices\" prodotta nel Concilio Lateranense V. Il Concilio di Trento (1545-63) pose i Monti di Piet\u00e0 tra gli Istituti Pii, depotenziandoli e riducendoli ad enti di assistenza. Questi monti ebbero anche la funzione di banca locale: essi si mossero come veri e propri agenti di sviluppo del territorio. I loro servizi, infatti, non si limitavano ai finanziamenti e alla raccolta, ma si estendevano al supporto di attivit\u00e0 politiche e culturali, al sostegno delle attivit\u00e0 religiose, all'assistenza ai poveri e ai malati. I Monti furono, inoltre, gli antesignani della raccolta dei risparmi delle classi aristocratiche e della piccola e media borghesia, come suggerisce .\nIl \"Monte della Piet\u00e0\", fondato a Napoli nel 1539, da alcuni gentiluomini - primi fra tutti Nardo di Palma ed Aurelio Paparo - con lo scopo di concedere prestiti su pegno non onerosi a persone bisognose, cominci\u00f2, nella seconda met\u00e0 del secolo XVI, anche a ricevere depositi, dando cos\u00ec vita all'attivit\u00e0 bancaria. Esso divenne Banco nel 1584, con una prammatica del Re di Spagna.\nEvoluzione finale nel XIX secolo.\nIn epoca moderna, quindi, i Monti di Piet\u00e0 cominciarono ad evolversi per divenire delle vere Casse di risparmio. Questo processo fu, per\u00f2, interrotto dall'arrivo in Italia di Napoleone (1796) che, in nome del diritto di conquista, si appropri\u00f2 dei loro beni come di tutti quelli degli ordini religiosi.\nNel 1807, a seguito della Restaurazione, i Monti ottennero nuovamente l'autonomia, ma ormai era troppo tardi per loro e lo sviluppo di servizi finanziari uniti all'impegno sociale passarono alle Casse di Risparmio.\nIn Italia dopo l'unit\u00e0 la legge 3 agosto 1862 n. 753 trasform\u00f2 i Monti di piet\u00e0 in Opere Pie, modificandone la natura e l'operativit\u00e0. Provvedimenti successivi resero di fatto impossibile la continuazione dell'attivit\u00e0 di credito dei Monti.\nIdeologia e giustificazioni morali.\nLe peculiarit\u00e0 dei Monti di Piet\u00e0 possono essere cos\u00ec riassunte:\nIl \"monte\", cio\u00e8 il capitale iniziale, veniva accumulato in vari modi:\nIl prestito a interesse nel Basso Medioevo e il ruolo degli Ebrei.\nNonostante la proibizione ecclesiastica, anche prima dell'invenzione dei Monti di Piet\u00e0 si prestava a usura tra cristiani: spesso si mascherava l'interesse reale dichiarando di concedere un prestito pi\u00f9 elevato di quello effettivamente erogato. Alcune famiglie italiane giunsero al potere prestando denaro, e abbandonarono il settore una volta entrate a far parte della classe dirigente cittadina: i Medici di Firenze ne sono l'esempio pi\u00f9 celebre.\nNel Duecento l'Italia era disseminata di banchi di cambiatori, nei quali si esercitava grande variet\u00e0 di operazioni, soprattutto il cambio di moneta, ma anche il prestito ad interesse. Ciononostante, con il progredire di un'economia mercantile, la risposta al bisogno di liquidit\u00e0 si dimostr\u00f2 insoddisfacente. \u00c8 a questo punto, cronologicamente situabile tra la met\u00e0 del Duecento e l'inizio del Trecento, che le citt\u00e0 invitarono gli Ebrei giunti dal Nord (persecuzioni in Francia e Germania) e da Roma (diminuzione dell'attrattiva per la dipartita del Papa ad Avignone) a creare istituti di prestito. Diverse famiglie ebraiche crearono banchi praticamente in ogni citt\u00e0 della penisola centro-settentrionale (Umbria, Marche, Toscana, Emilia, Veneto). Con questi banchi la singola citt\u00e0 stabiliva una vera e propria convenzione chiamata \"condotta\"; le condotte stabilivano il numero di anni di vita dell'istituto, l'ammontare del capitale da investirvi, il limite dell'interesse esigibile\nI tassi di interesse praticati dai banchi ebraici erano assai alti (a Bologna gli statuti comunali ammettevano interessi fino anche al 20%, limite fissato dalla Chiesa a distinguere l'interesse moderato dall'usura). La probabile ragione di questa prassi - al di l\u00e0 ovviamente dell'accusa antigiudaica diffusa gi\u00e0 allora, che voleva gli Ebrei di per s\u00e9 avidi di denaro in quanto tutti paragonabili a Giuda Iscariota - \u00e8 che gli Ebrei rimanevano, nonostante tutto, estranei al gruppo sociale della citt\u00e0. Pertanto, erano molto alti anche i rischi che i prestatori correvano: era sempre possibile che i gestori del banco venissero cacciati dalla citt\u00e0, o che non trovassero pi\u00f9 nessuno pronto a ricomprare i pegni, o che - quando si fossero rivolti alla giustizia pubblica in un processo per la rivalsa sul debitore - perdessero la causa. L'alto saggio di interesse praticato era dunque motivato dal livello di rischio al quale i prestatori si esponevano. Generalmente, per\u00f2, il tasso era stabilito dal mercato della domanda e dell'offerta.\nLa predicazione antigiudaica degli Osservanti come premessa per l'istituzione dei Monti di Piet\u00e0.\nIntorno alla met\u00e0 del Trecento gli ordini francescano, domenicano e agostiniano si trovavano in una situazione di crisi e fiacchezza. In particolare, all'interno dell'ordine francescano gi\u00e0 agli inizi di quel secolo si era creata una profonda spaccatura tra la maggioranza dei frati (la \"comunit\u00e0\") e una minoranza agguerrita che chiedeva un ritorno alla purezza originaria della regola francescana, gli Spirituali.\nNella seconda met\u00e0 del XIV secolo, Paoluccio Trinci di Foligno, raccogliendo l'eredit\u00e0 degli Spirituali ormai sconfitti, diede inizio a una esperienza di francescani eremiti, e il papa Gregorio XI Beaufort riconobbe a queste piccole comunit\u00e0 il diritto di autogestirsi in alcune materie: nasceva cos\u00ec la corrente dell'Osservanza francescana, il cui percorso verso il pieno riconoscimento istituzionale avrebbe impiegato oltre un secolo. In Italia, le colonne dell'Osservanza furono Bernardino da Siena, Giacomo della Marca, Giovanni da Capestrano. L'Osservanza pass\u00f2 intanto dall'esperienza di movimento eremitico alla scelta strategica della citt\u00e0; nel contesto cittadino i frati osservanti assunsero una molteplicit\u00e0 di funzioni: confessori, consiglieri, garanti della buona amministrazione di ospedali, talvolta persino incaricati delle finanze cittadini, arbitri della pacificazione tra partiti, ambasciatori, persino spie.\nL'Osservanza testimonia il passaggio dalla inquietudine culturale e religiosa tipica della seconda met\u00e0 del Trecento (dopo l'inizio delle pestilenze), verso un grande progetto di instaurazione di una societ\u00e0 cristiana tipico di tutto il Quattrocento: una straordinaria opera di disciplinamento della societ\u00e0 attraverso lo strumento essenziale della predicazione. Il programma dei frati osservanti, ricostruibile per esempio attraverso le prediche di Bernardino da Feltre giunte fino a noi, era quello di dare alla societ\u00e0 una forma compatibile con i valori e le regole morali del cristianesimo: una societ\u00e0 \"coercitivamente cristiana\" (secondo l'azzeccata espressione del medievalista Rinaldo Comba).\nIl programma di predicazione degli osservanti portava in s\u00e9 anche un forte invito e stimolo alla produzione e alla circolazione di ricchezza. Fino al Medioevo centrale ogni forma di arricchimento basata sul far circolare denaro a interesse era stata bollata come usura; la lezione del grande intellettuale Pietro di Giovanni Olivi aveva per\u00f2 avviato una nuova riflessione sul denaro (testi \"Sull'usura\", \"Sulle vendite\"): le riflessioni del francescano occitano sul denaro erano assai spregiudicate, soprattutto se si pensa che l'Olivi era uno strenuo sostenitore della povert\u00e0 (ma, si noti, soltanto della povert\u00e0 \"volontaria\" nella Chiesa). Agli inizi del Trecento veniva cos\u00ec delineato in un modo nuovo il discrimine tra usura e giusto interesse nel prestare denaro. Fu a questo punto che cominci\u00f2 a nascere una nuova razionalit\u00e0 economica.\nNel Quattrocento si ritrova cos\u00ec, nei predicatori osservanti, una valorizzazione del mercante-banchiere e insieme una feroce condanna dell'usuraio (che nelle prediche si identificava con l'ebreo): un punto di forza degli osservanti fu proprio questa loro alleanza con il nuovo ceto emergente della borghesia. Esattamente in questo periodo, tra la fine del Trecento e l'inizio del Quattrocento, cambi\u00f2 il rapporto con gli Ebrei e incominci\u00f2 una nuova ondata, forte e violenta, di antigiudaismo: episodi di violenza scoppiavano in occasione del Natale, della festa di Santo Stefano, della Pasqua, e soprattutto in connessione con campagne di predicazione dei frati minori o dei domenicani. Gli osservanti (per esempio il domenicano Vincenzo Ferrer), all'arrivo in una citt\u00e0 o in una regione, insistevano perch\u00e9 negli statuti fossero inserite norme per limitare l'attivit\u00e0 degli Ebrei (in Savoia nel 1403, a Cuneo poco dopo, etc.): imposizione del segno distintivo, limitazione della libert\u00e0 di insediamento e di movimento nella citt\u00e0. \u00c8 cos\u00ec che, giunti alla seconda met\u00e0 del XV secolo, le campagne di predicazione degli osservanti contro la ricchezza degli Ebrei si tradussero in un'azione concreta: l'istituzione dei Monti di piet\u00e0.\nIl principio del Monte di Piet\u00e0 era l'asta. Fino ad un certo punto, il Monte di Piet\u00e0 funzionava come un banco ebraico: concedeva piccolo credito su pegno; ma se il debitore non riusciva a saldare il debito, il pegno doveva essere messo all'asta in citt\u00e0, non venire rivenduto altrove. In questo modo il bene restava all'interno della comunit\u00e0, che cos\u00ec - nel suo complesso - non si impoveriva.\nLa questione dell'interesse.\nQuando i Monti di Piet\u00e0 furono istituiti, si accese un dibattito sulla liceit\u00e0 dell'imposizione di un tasso di interesse. Alcuni (sull'esempio di Tommaso d'Aquino) consideravano infatti inammissibile l'interesse, in quanto vietato dalla morale cristiana (Vedi Lc ); fu proprio per questo motivo che gli Ebrei, ai quali erano state vietate tutte le attivit\u00e0 professionali che facevano capo alle corporazioni, avevano sviluppato l'attivit\u00e0 finanziaria prima dei cristiani. Vari uomini dotti furono coinvolti nel dibattito, elaborando dei \"Consilia\" sull'argomento; in particolare con le opere di Fortunato Coppoli, un frate giurista (il suo \"Consilium montis pietatis\" del 1469 risale a poco dopo la fondazione del primo Monte di piet\u00e0).\nAlla fine, comunque, nei Monti di Piet\u00e0 furono ammessi tassi oscillanti tra il 6 ed il 10%, considerati una forma di protezione contro le insolvenze, tali da consentire la sopravvivenza del Monte stesso ed un autofinanziamento utile per ampliarne le possibilit\u00e0 di soccorso (in sostanza, l'interesse non era un \"costo del denaro\" prestato, ma un \"costo del servizio\" operato dal Monte, con una giustificazione etica molto simile a quella che ispira anche la finanza islamica)."}
{"id": "228531", "revid": "9", "url": "https://it.wikipedia.org/wiki?curid=228531", "title": "Monte pecuniario", "text": ""}
{"id": "228532", "revid": "3689", "url": "https://it.wikipedia.org/wiki?curid=228532", "title": "Monte frumentario del regno", "text": ""}
{"id": "228533", "revid": "339392", "url": "https://it.wikipedia.org/wiki?curid=228533", "title": "Societ\u00e0 Sportiva Venezia", "text": ""}
{"id": "228545", "revid": "2128848", "url": "https://it.wikipedia.org/wiki?curid=228545", "title": "Letteratura cavalleresca", "text": "La letteratura cavalleresca \u00e8 un insieme di poemi che trattano tematiche inerenti alle gesta dei cavalieri medievali.\nSi distingue dalla letteratura epica in quanto alterna i toni tipici dell'epica con quelli satirici o grotteschi, per la presenza di interventi soggettivi dell'autore e per la grande variet\u00e0 delle azioni descritte.\nLa figura del cavaliere.\nNel 1025 il vescovo di Laon, Adalberone, in un poema per il re dei Franchi, Roberto il Pio, scriveva:\nSecondo questo schema, il ruolo dei cavalieri \u00e8 dunque quello di difendere gli indifesi e la societ\u00e0 cristiana, la Chiesa e la religione.\nNasce cos\u00ec quel concetto di cavaliere, uomo forte e valoroso che, incurante dei pericoli e dei rischi, \u00e8 pronto a mettere a repentaglio la propria vita pur di fare del bene. Il massimo eroe di questi tempi \u00e8 Rolando, nipote e paladino di Carlo Magno. Ma l'immagine del cavaliere senza colpa e senza macchia non sar\u00e0 affatto eterna; infatti basta spostarsi in avanti di qualche secolo e lo si vede intento solo nel pensare alle proprie ricchezze ed ai beni materiali, perdendo cos\u00ec di vista quei valori cos\u00ec nobili che gli rendevano quasi una valenza divina.\nQuesta perdita dei valori si noter\u00e0 anche nella letteratura: le prime esperienze di letteratura cavalleresca presentano l'immagine del cavaliere che \u00e8 pronto a cedere la propria vita pur di veder realizzarsi gli ideali di purezza, libert\u00e0, religiosit\u00e0, devozione a Dio e alla Patria.\nCon il tempo la letteratura inizier\u00e0 a far scivolare in secondo piano tutti questi ideali e principi nobili, fino ad arrivare ad un tipo di poema eroicomico dove il cavaliere viene beffato e ridicolizzato, incominciando il tramonto del cavaliere; ne sono esempi \"La secchia rapita\" del Tassoni o il \"Don Chisciotte della Mancia\" di Cervantes.\nBisogner\u00e0 attendere poi sino ad Italo Calvino per rivedere la trattazione di argomenti a sfondo cavalleresco, fin poi ad arrivare ad una molto pi\u00f9 moderna e contemporanea tipologia di romanzo: il Fantasy.\nLe origini.\nIl preambolo all'origine della poesia cavalleresca fu il rinnovamento di ordine sociale avvenuto in Francia, contraddistinto dal sorgere di una nobilt\u00e0 feudale dalle rovine di un impero, dall'istituzione di un rapporto diretto tra monarca e feudatario, dall'introduzione del cristianesimo nel contesto politico e dal fiorire dell'amore cortese e ritualistico.\nAlle origini, lo scopo di questa poesia fu quello di intrattenere e sotto questo aspetto si pu\u00f2 collegare alla lirica nata presso le corti provenzali. I primi esempi di poesia cavalleresca derivarono dalla tradizione classica latina, come nel caso del \"Roman de Th\u00e8bes\", oppure dalla tradizione greco-bizantina, quali il \"Clig\u00e8s\".\nLa letteratura cavalleresca si svilupp\u00f2 in Francia prevalentemente a partire da due grandi tematiche: quella guerresca per il ciclo carolingio e quella amorosa per il ciclo bretone.\nLa prima \u00e8 formata dalle canzoni delle gesta, \"res gestae\", dei paladini di Carlo Magno ed ha come opera principale la \"Chanson de Roland\".\nLa seconda \u00e8 pi\u00f9 romanzesca ed avventurosa (\"res fictae\") e celebra le imprese di re Art\u00f9 e dei cavalieri della Tavola Rotonda.\nLe canzoni di gesta francesi e i \"cantares de gestas\" spagnoli (XII secolo) rivisitano in chiave leggendaria eventi storici, come le guerre di religione contro gli Arabi che avevano occupato la Spagna, allo scopo di celebrare la civilt\u00e0 cristiana contro quella islamica. L'epica germanica (IX - XIII) fuse gli ideali eroici di un popolo di guerrieri con elementi magico - favolistici (anelli fatati, draghi) e miti religiosi nordici (Odino, Thor, le Valchirie). I personaggi epici agiscono in un tempo astorico ed in uno spazio mitico; presentano una psicologia elementare; vivono di passioni primordiali ed agiscono senza incertezze. Essi sono quasi sempre destinati alla morte, la quale conferisce loro una dimensione sovrumana, un sacro alone di gloria.\nNell'epica medievale ritroviamo strutture e tecniche narrative dell'epica di Omero. La recitazione \u00e8 accompagnata dalla musica ed il ritmo \u00e8 cadenzato; il narratore esterno \u00e8 onnisciente, la sintassi \u00e8 semplice e lineare. Si consideri inoltre che la recitazione a memoria dei giullari e la loro diffusione orale sono facilitate da espressioni formulari (modi di dire fissi), da ripetuti epiteti, cio\u00e8 aggettivi posti accanto ai nomi comuni per qualificarli (\"alti i monti\"...) o accanto a nomi propri per sottolineare una qualit\u00e0 (Carlo Magno \u00e8 \"grande e potente\"). Frequenti sono pure le similitudini.\nIl paladino Orlando \u00e8 un cavaliere \"campione di Cristo\": egli possiede il valore militare (\u00e8 forte e coraggioso), la fedelt\u00e0 del vassallo verso il proprio sovrano (combatte e muore per Carlo Magno), la fede religiosa che, con la morte contro gli infedeli musulmani, gli fa conquistare il Paradiso.\nIl Cid compie una missione combattendo contro gli infedeli, obbedisce al codice morale della nobilt\u00e0 spagnola pur non giungendo all'orgoglio guerresco di Orlando. Egli anche dimostra l'importanza degli affetti familiari che invece non si ritrovano nella Canzone di Orlando: il Cid dimostra teneri sentimenti verso la moglie e le figlie.\nNella nordica \"Canzone dei Nibelunghi\" vengono rielaborate leggende appartenenti a popoli germanici che ancora non hanno conosciuto la religione cristiana. L'eroe Sigfrido \u00e8 valoroso e fedele e condivide con l'epica franco-spagnola i valori imprescindibili della lealt\u00e0 cavalleresca, della deferenza al sovrano e della fedelt\u00e0.\nNel XV secolo in Spagna furono scritti i romanzi cavallereschi \"Tirant lo Blanch\" e \"Amadigi di Gaula\". Quest'ultimo ha avuto numerose continuazioni in Spagna ed \u00e8 stato tradotto in diverse lingue. In Italia, il prolifico scrittore Mambrino Roseo tradusse quasi tutti i libri del ciclo spagnolo di Amadis, e scrisse anche altri tredici volumi di quel ciclo (sei di \"Sferamundi di Grecia\" e sette \"aggiunte\" o opere intervallate tra vari libri del ciclo spagnolo), oltre a sei libri del ciclo iniziato in Spagna da Palmerino d'Oliva.\nLetteratura cavalleresca in Italia.\nIl contesto storico-sociale italiano nel 1400 ci presenta una situazione frammentaria. Infatti le condizioni politiche, sociali e culturali variano da citt\u00e0 in citt\u00e0, signoria in signoria, regione in regione. II Medioevo \u00e8 quasi al termine e l'Italia \u00e8 caratterizzata da un florido Umanesimo e Rinascimento che sar\u00e0 invidiato e imitato da tutti. Per quanto riguarda le varie questioni che hanno interessato l'uso della lingua per quanto riguarda l'ambito culturale, si ha il trionfo del latino: per settant'anni la letteratura importante \u00e8 tutta in latino e non pi\u00f9 in volgare.\nInoltre in questo momento c'\u00e8 la grave crisi del potere imperiale e quindi un maggior avvicinamento al mondo del divino, ma soprattutto alla Chiesa, che acquista un sempre crescente peso politico-sociale.\nEd \u00e8 proprio in questo periodo che l'ideale cavalleresco si \u00e8 visto fondersi fortemente con l'ideale religioso e per mezzo delle lotte secolari tra la Croce e la Mezzaluna, che culminarono in Oriente con le crociate e in Occidente con le guerre tra i Cristiani e i Mori di Spagna, ancor pi\u00f9 salda si fece questa fusione, da cui nacque quell'ardore di fede e di entusiasmo unico nella storia.\nLe vicende delle \"chansons de geste\" si diffusero in Italia nel Veneto, tradotte in un linguaggio franco-veneto (letteratura franco-italiana), e cantate dai giullari nelle piazze o nelle corti tra il XIII e il XIV secolo. Poi le leggende cavalleresche francesi penetrarono in Toscana fra la fine del Trecento e l'inizio del Quattrocento. Qui assunsero la forma del Cantare, narrazione in versi (ottave in rima) recitate da cantastorie, accompagnate da musica e scenografie molto semplici destinate sia al mondo dei contadini sia a quello dei borghesi. Questo genere presentava formule fisse, rime facili, commenti dell'autore. Il cant\u00e0re acquist\u00f2 poi una forma pi\u00f9 ampia nell'ambito dell'Umanesimo quattrocentesco. Si pass\u00f2 cos\u00ec al \"poema cavalleresco\", un vero e proprio genere letterario destinato al ristretto pubblico delle corti signorili.\nDue delle opere cavalleresche principali in Italia sono l'\"Orlando furioso\" di Ludovico Ariosto, una specie di continuazione o rielaborazione dell'\"Orlando innamorato\" di Matteo Maria Boiardo, la \"Gerusalemme liberata\" di Torquato Tasso. Importante la polemica che verso la met\u00e0 del Cinquecento contrappose Giambattista Giraldi Cinzio (autore di un \"Discorso intorno al comporre de' romanzi\", Venezia, Giolito, 1554) e Giovan Battista Pigna (autore di un trattato \"I romanzi\", Venezia, Valgrisi, 1554).\nNell'\"Orlando innamorato\" l'eroe del ciclo carolingio \u00e8 l'espressione del sentimento amoroso, inteso come forza naturale che trionfa su tutto, anche sulle armi e le virt\u00f9 guerriere. Nell'\"Orlando furioso\", la gelosia causata dall'amore non corrisposto provoca addirittura la pazzia del paladino, che perde il controllo sulle proprie azioni e la propria dignit\u00e0.\nQuesta diversa rappresentazione dell'eroe epico rispecchia i mutamenti culturali ed ideologici verificatisi tra Quattrocento e Cinquecento. Nella prospettiva umanistico-rinascimentale la vita terrena non \u00e8 pi\u00f9 concepita solo come preparazione alla vita ultraterrena, ma come percorso di conoscenza di s\u00e9 e del mondo che ciascun uomo deve compiere per potere agire nella realt\u00e0. Tutte le manifestazioni dell'animo umano acquistano quindi dignit\u00e0 sia nella vita reale sia nella letteratura. Vengono inoltre introdotti nuovi caratteri narrativi atti a soddisfare il pubblico delle corti signorili, desideroso di svago e di intrattenimento: le avventure dei cavalieri si intrecciano con le vicende fantastico-soprannaturali e si susseguono duelli, battaglie, filtri magici, cavalieri innamorati, donne bellissime e seducenti. La corte degli Estensi a Ferrara fu un centro fondamentale nella genesi e produzione del poema cavalleresco.\nNel XVI secolo, le traduzioni di libri cavallereschi spagnoli divennero molto popolari in Italia. Diverse opere dei cicli di \"Amad\u00eds de Gaula\" e \"Palmerino d'Oliva\" furono tradotte dal noto scrittore Mambrino Roseo, che scrisse anche quattordici continuazioni del ciclo di Amad\u00eds e sei del ciclo di Palmer\u00edn. Lo scrittore Pietro Lauro ha tradotto dallo spagnolo diversi libri cavallereschi e ha scritto l'opera \"Polendo\", continuazione di una delle opere del ciclo dei Palmerini. Vi erano anche altri libri cavallereschi italiani, come \"Polisman\" (1573) di Giovanni Miranda (Juan de Miranda), \"Il Cavallero Resplendor\" (1562) di Tolomeo Molignano e \"Florismondo\" (manoscritto) di Anton Vincenzo Magnani."}
{"id": "228550", "revid": "1444886", "url": "https://it.wikipedia.org/wiki?curid=228550", "title": "Avetrana", "text": "Avetrana (\"L'Aitr\u00e0na\" in dialetto salentino) \u00e8 un comune italiano di abitanti della provincia di Taranto in Puglia.\nGeografia fisica.\nL'abitato \u00e8 posto nel Salento, in provincia di Taranto, ma al confine con quelle di Brindisi e Lecce; dista circa 42\u00a0km da Taranto, ma \u00e8 equidistante dalle altre due citt\u00e0. L'abitato sorge a 62 metri s.l.m. in una zona collinare detta Murge Tarantine, pi\u00f9 precisamente nella cosiddetta \"area delle Serre tarantine\". La massima altitudine, 117 metri s.l.m., si raggiunge a Monte dei Diavoli, una modesta altura posta in direzione di Manduria; il cosiddetto Monte della Marina raggiunge invece i 100 metri.\nStoria.\nFino agli inizi del XIX secolo, il nome di questo centro, cos\u00ec come riportato in molteplici documenti storici, era quello di \"Vetrana\". L'etimologia, invece, \u00e8 tuttora incerta, mentre la sua origine pu\u00f2 farsi risalire con probabilit\u00e0 all'epoca romana.\nIl territorio di Avetrana era gi\u00e0 abitato durante il Neolitico, infatti sulla via Tarantina in localit\u00e0 Masseria della Marina, a sud dell'abitato, sono venuti alla luce tracce di un villaggio preistorico capannicolo del VI millennio a.C. Altro luogo frequentato nel neolitico sono le grotte nel Canale di San Martino, i cui reperti sono custoditi nel Museo nazionale di Taranto.\nImportanti ritrovamenti nel XIX secolo sono relativi a numerose armi dell'et\u00e0 del bronzo in zona Strazzati-Sinfarosa, a nord del paese.\nNei pressi del pi\u00f9 antico tracciato della via Sallentina, in localit\u00e0 di San Francesco, a nord del paese, durante i lavori per la costruzione di un acquedotto, sono stati rinvenuti i resti di una villa rustica romana del II secolo a.C. La via Sallentina, (convenzionalmente detta) era quella strada messapica che univa Taranto a Otranto, passando per Manduria, Nard\u00f2, Alezio ed Ugento, molto importante fino al medioevo. Nel tratto avetranese, la strada da Manduria giungeva alle spalle della masseria Sinfarosa, passava nei pressi di masseria Strazzati, si dirigeva verso la parte nord del rione Casasana, curvando proseguiva per masseria Noa, continuava sulla attuale via Montebianco, passava a sud del bosco di Modunato, fiancheggiava masseria Abbatemasi e si dirigeva all'interno dell'attuale Pista di Nard\u00f2 per proseguire verso Nard\u00f2.\nNumerosi erano poi i casali, piccoli insediamenti dapprima messapici, poi romani ed infine medievali abbandonati a seguito delle incursioni saracene: \"Monte d'Arena\", Ruggiano, \"Frassanito\", \"Modunato\", \"Santa Maria della Vetrana\", \"Vetrana\", \"San Giorgio\", \"San Martino\", \"San Giuliano\" ecc.\nAll'origine l'attuale territorio comunale avetranese, era diviso in tre (e forse pi\u00f9) feudi: Vetrana, Ruggiano e Modunato. Il feudo ed il casale di Ruggiano probabilmente distrutto dalle varie invasioni saracene, venne accorpato con quello di Vetrana forse gi\u00e0 dal XIV secolo. Mentre il feudo ed il casale di Modunato fu annesso al Comune di Avetrana nel XIX secolo.\nIl paese attuale sorge sul secondo tracciato (tardo impero) dell'importante arteria stradale che, in epoca messapica prima e successivamente in quella romana, collegava Taranto, Manduria, Nard\u00f2, Leuca e Otranto: La \"Via Traiana Messapica\", detta anche da alcuni storici \"via Sallentina\". Probabilmente la modifica al vecchio tracciato della via Sallentina, fu opera di Traiano. Accorciare la strada aveva un problema: zone che con la pioggia diventavano paludose. Ma il problema fu risolto con un canale di circa due chilometri e la nuova strada romana fu deviata pi\u00f9 a sud. Sempre alle spalle della masseria Sinfarosa, il nuovo tracciato percorreva l'attuale strada secondaria per Manduria, giungeva ad Avetrana, attraversava l'attuale stazione di servizio sbucando nella attuale piazza Chiesa, proseguiva per via Campanile, incrociava l'attuale via Roma per poi proseguire su via XXIV Maggio e all'altezza della Masseria Abbatemasi riprendeva il vecchio percorso per Nard\u00f2. Nel XVI secolo con le nuove mura e l'allargamento pi\u00f9 a nord del paese, la strada fu fatta passare per l'attuale via Leonardo da Vinci. Nel XIX secolo con la costruzione della nuova Avetrana-Nard\u00f2 la vecchia via Traiana perse molti tratti.\nUna traccia di epoca romana, probabilmente del primo secolo, \u00e8 il \"canale romano\" (\"fratello\" dell'omonimo canale di Manduria). \u00c8 un canale lungo circa due chilometri, largo tre metri e profondo un paio, perfettamente diritto in direzione nord-sud, si trova a est del paese e faceva defluire le acque pluviali nel canale naturale di San Martino. Oggi il tratto nord \u00e8 stato quasi del tutto cancellato dalle cave di estrazione di conci di tufo, invece a sud, nonostante in parte affogato da pietrisco \u00e8 tuttora evidente. Attraversa la strada di Nard\u00f2 e in quel tratto \u00e8 denominato \"Ponte Rescio\" (dalla omonima vicina masseria). Come si \u00e8 detto prima la funzione di questo canale era di evitare l'impaludamento lungo la nuova via Traiana, nel tratto tra Avetrana e masseria Abbatemasi.\nCon il nome di \"Vetrana\" fu feudo di diverse famiglie durante la tirannide feudale. Nel 1481 pass\u00f2 alla signoria dei Pagano, come dote di Colella o Ippolita, figlia di Francesco Montefuscoli, sposa a Galeotto Pagano. Sotto i Pagano si inizi\u00f2 la costruzione della nuova chiesa matrice (prima chiesa) e delle mura, di cui oggi rimangono visibili solo pochi resti.\nDurante la signoria dei Pagano il territorio fu teatro di alcuni scontri: presso il casale di San Giuliano (probabilmente l'odierna \"masseria San Paolo\"), truppe imperiali di Carlo V furono sconfitte da un contingente francese. Nel 1547 pirati turchi sbarcarono presso Torre Columena.\nNel 1587 Avetrana fu venduta da Carlo Pagano a Giovanni Antonio Albrizi, che divent\u00f2 il signore di Avetrana. Il castello nel 1644 era in propriet\u00e0 del vescovo Geronimo di Martino e nel 1656 pass\u00f2 ai Romano e successivamente, divenne propriet\u00e0 di Michele Imperiale, marchese di Oria e principe di Francavilla.\nNon si pu\u00f2 escludere che in un primo momento i Romano potessero essere stati i conestabili degli Imperiali e poi successivamente, con acquisizione diretta, i Signori di Avetrana.\nIl 20 febbraio 1743 un violento terremoto, detto di Nard\u00f2, colp\u00ec gran parte del Salento da Brindisi a Nard\u00f2. In molti grossi centri come Francavilla Fontana e Nard\u00f2 si ebbero gravi perdite umane e architettoniche. \nAd Avetrana, oltre alla chiesa matrice colpita gravemente, il sisma provoc\u00f2 il crollo di alcuni edifici e ne lesion\u00f2 gravemente molti altri, come il Torrione che sub\u00ec delle gravi lesioni alla struttura poi restaurate alla fine del XX secolo. Il terremoto non risparmi\u00f2 neanche la chiesa del Casale di Santa Maria, molte masserie, e buona parte delle abitazioni del paese. Le abitazioni di Avetrana, come nel resto del Salento, avevano in maggior parte i tetti in legno coperti da coppi o tegole, come in legno erano anche i piani interni. Dal dopo terremoto in poi si costru\u00ec unicamente con volte a stella in muratura, pi\u00f9 resistenti e privi di tetti, trovandosi cos\u00ec un'area solare calpestabile detta nel locale dialetto \"lamia\".\nNel 1782, estintasi la famiglia Imperiale, Avetrana pass\u00f2 al fisco regio e da questo venduta a Massenzio Filo, rimanendo in propriet\u00e0 della famiglia fino all'abolizione della feudalit\u00e0 nel 1806. Rimasero di propriet\u00e0 della famiglia fino agli inizi del Novecento diversi possedimenti, tra cui il palazzo, in seguito ceduti al loro amministratore e frazionati in numerose propriet\u00e0.\nNel 1929 una rivolta contadina fu duramente repressa dal regime fascista.\nAll'inizio degli anni ottanta Avetrana fu sede di manifestazioni del movimento antinucleare, in opposizione alla volont\u00e0, manifestata da parte della regione Puglia e del governo nazionale, di impiantare una centrale nucleare nel territorio avetranese. Volont\u00e0 stroncata dal referendum del 1987 che sanc\u00ec l'abbandono della tecnologia nucleare per la produzione di corrente elettrica in Italia.\nNel 2010 Avetrana ebbe una notevole eco mediatica per effetto di un fatto di cronaca, la scomparsa e l'omicidio della giovane Sarah Scazzi.\nMonumenti e luoghi d'interesse.\nNel territorio esistono grotte di natura carsica e alcuni resti archeologici.\nInfine nella localit\u00e0 \"La Crava\" \u00e8 in corso di studio da parte dell'Universit\u00e0 degli studi di Roma \"La Sapienza\" un giacimento fossilifero.\nIl territorio di Avetrana \u00e8 caratterizzato inoltre da numerose masserie, tra le quali si ricordano quelle fortificate di Frassanito (sul sito dello scomparso omonimo casale) e La Marina, ed inoltre Abbatemasi, Bosco, Cannelle, Centonze, Granieri, Grottelle, Monte la Conca, Mosca (in origine Torre Mosca, contraddistinta da una torre circolare oggi scomparsa), Nuova, Quarto Grande, Rescio, Ruggiano (masseria moderna sul sito dello scomparso omonimo casale), Sinfarosa e Strazzati. Alcune masserie (Pastori, Porticella, Porcile e la scomparsa Palommaro), un tempo in posizione agreste, sono state inglobate nel centro abitato. La masseria Monte d'Arena \u00e8 scomparsa, mentre si conservano solo dei rudieri della masseria Quartulli e della masseria Torre di Pierri.\nSociet\u00e0.\nEvoluzione demografica.\nIl dialetto parlato ad Avetrana \u00e8 il salentino con influenze di lessico leccese con alcune cadenze brindisine. Il dialetto salentino si presenta carico di influenze riconducibili alle dominazioni e ai popoli stabilitisi in questi territori che si sono susseguite nei secoli: messapi, greci, romani, bizantini, longobardi, normanni, albanesi, francesi, spagnoli.\nGeografia antropica.\nFrazioni.\nUrmo Belsito (o semplicemente \"l'Urmo\") \u00e8 una localit\u00e0 situata tra Avetrana (da cui dista 4\u00a0km.) e il mare Ionio (da cui dista circa 2\u00a0km). Il panorama visibile da Urmo spazia su un pezzo di specchio di mare e di costa tra Gallipoli e Maruggio. Il villaggio, in cui si trovano strutture come un campo sportivo e una chiesa all'aperto, \u00e8 abitato prevalentemente in estate.\nEconomia.\nDagli anni '90 si \u00e8 sviluppato ad Avetrana il settore turistico, sfruttando la vicinanza alla costa, distante 5\u00a0km, con un'offerta di strutture ricettive di tipo agrituristico o bed &amp; breakfast.\nInfrastrutture e trasporti.\nStrade.\nI collegamenti stradali principali sono rappresentati da:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nHa sede nel comune la societ\u00e0 di calcio U.S.D. Avetrana 2012, che ha disputato campionati dilettantistici regionali arrivando all'Eccellenza."}
{"id": "228552", "revid": "1543377", "url": "https://it.wikipedia.org/wiki?curid=228552", "title": "Produzione del biodiesel", "text": "La produzione del biodiesel \u00e8 il processo di produzione di un combustibile alternativo ed in larga parte compatibile con il gasolio che si ottiente per distillazione frazionata del petrolio. Il procedimenti descritti di seguito possono essere eseguiti in piccola scala, a casa propria, o industrialmente.\nAvvertenze.\nOccorre prestare speciale attenzione ad alcune fasi e sostanze del processo potenzialmente pericolosa\nLegge italiana.\nSe si ha intenzione di produrre biodiesel in proprio e di utilizzarlo come combustibile in territorio italiano, \u00e8 necessario tenere presente che la legge italiana prevede sanzioni amministrative per chi evade l'Accisa (tassazione) sui carburanti; il decreto legislativo n. 504 del 26 ottobre 1995, il Testo Unico in materia di accise, all'art. 40 prevede:\nFasi del processo.\nI passaggi pi\u00f9 comuni sono:\nMetodi di produzione.\nEsistono tre vie di base per la produzione di biodiesel a partire da biolipidi (grassi ed oli di origine biologica).\nQuasi tutto il biodiesel viene attualmente prodotto attraverso transesterificazione catalizzata da basi, processo pi\u00f9 economicamente vantaggioso richiedendo basse temperature e pressioni ed avendo una rendita di conversione del 98%.\nPreparazione dell'olio.\nLe macchine per la produzione di biodiesel richiedono che l'olio abbia delle propriet\u00e0 specifiche.\nReazione chimica.\nLa reazione pu\u00f2 essere mostrata nel modo seguente:\n CH2OC(O)R1\n CHOC(O)R1 + 3 CH3OH \u2192 (CH2OH)2CH-OH + 3 CH3OC(O)R1\n CH2OC(O)R1\nData la variabilit\u00e0 di prodotti naturali, il gruppo alchilico sui trigliceridi \u00e8 probabilmente differente:\n CH2OC(O)R1\n CHOC(O)R2 + 3 CH3OH \u2192 (CH2OH)2CH-OH + CH3OC(O)R1 + CH3OC(O)R2 + CH3OC(O)R3\n CH2OC(O)R3\nDurante il processo di esterificazione il trigliceride reagisce con l'alcol in presenza di un catalizzatore, di solito una base forte: (NaOH, KOH o silicato di sodio). La ragione principale per eseguire la titolazione dell'olio, \u00e8 trovare quanta base \u00e8 necessaria per assicurare una transesterificazione completa. Empiricamente 6.25 g/l di NaOH producono un combustibile molto utilizzabile. Con gli oli di scarto dalla produzione di cibo, viene indicato di utilizzare circa 6 g di NaOH se l'olio \u00e8 chiaro, 7 g quando \u00e8 scuro.\nL'alcol reagisce con gli acidi grassi per formare l'estere mono-alchil (o biodiesel) e glicerolo grezzo. La reazione tra il biolipide (grasso od olio) e l'alcol \u00e8 reversibile, quindi l'alcol deve essere aggiunto in eccesso per spingere a destra la reazione ed assicurare una conversione completa."}
{"id": "228556", "revid": "37401", "url": "https://it.wikipedia.org/wiki?curid=228556", "title": "Pier Damiani", "text": "Fu grande riformatore e moralizzatore della Chiesa del suo tempo, autore di importanti scritti liturgici, teologici e morali ed uno dei migliori latinisti del suo tempo. Diceva di considerarsi \"Petrus ultimus monachorum servus\" (Pietro, ultimo servo dei monaci).\nBiografia.\nFonte principale per la ricostruzione della sua vita \u00e8 la biografia realizzata dal discepolo prediletto Giovanni da Lodi, monaco e suo segretario personale, particolarmente erudito da essere soprannominato \"Grammaticus\", poi divenuto suo successore come priore di Fonte Avellana e successivamente eletto vescovo di Gubbio. Numerosi accenni autobiografici sono poi rinvenibili tra le sue molte lettere.\nPrimi anni di vita (1007-1022).\nPiero Damiani nacque a Ravenna tra la fine del 1006 o pi\u00f9 probabilmente l'inizio del 1007. Se ne conosce con relativa precisione l'anno di nascita, fatto piuttosto raro per quei tempi, perch\u00e9 egli stesso riferisce in una delle sue numerose lettere di essere nato 5 anni dopo la morte dell'imperatore Ottone III.\nLa sua famiglia era probabilmente, o era stata, di illustri origini, ma quando Piero nacque non era pi\u00f9 di condizione agiata. Aveva sei fratelli: il pi\u00f9 grande era Damiano, che divenne arciprete e poi monaco, poi un fratello anonimo, quindi Marino, Rodelinda, la prima sorella, Sufficia, e un'altra sorella anonima. Piero era l'ultimo nato.\nRimase orfano di entrambi i genitori in giovanissima et\u00e0. Fu allevato dapprima dalla sorella maggiore Rodelinda. Poi lo accolse in casa il fratello secondogenito, del quale non conosciamo il nome, che lo costrinse a durissimi servizi e lo maltratt\u00f2.\nLasci\u00f2 poi la casa del fratello malvagio e venne accolto dal fratello pi\u00f9 grande Damiano, arciprete. Probabilmente per riconoscenza verso questo fratello Piero aggiunger\u00e0 al suo nome \"Damiani\", cio\u00e8 \"di Damiano\", che non va inteso dunque come patronimico.\nStudi (1022-1032).\nIl fratello Damiano, arciprete di una grande ed importante pieve presso Ravenna, si occup\u00f2 non solo del mantenimento, ma anche di fornire un'educazione al fratello Piero, cosa rara per quei tempi. Lo invi\u00f2 a Faenza, poich\u00e9 presumibilmente conosceva una scuola migliore di quelle disponibili allora a Ravenna, ma forse anche con l'intento di allontanarlo dal fratello malvagio. Arrivato a Faenza a 15 anni, Piero vi rimase per 4 anni, dal 1022 al 1025.\nTerminati gli studi a Faenza, si spost\u00f2 a Parma, inviato dal fratello o di sua iniziativa, per studiare le arti liberali, cio\u00e8 quelle cosiddette del trivio e quadrivio. Rimase a Parma negli anni 1026-1032, cio\u00e8 tra i 19-25 anni.\nInsegnamento (1032-1035).\nTerminati gli studi a Parma torn\u00f2 a Ravenna dove intraprese la carriera di insegnante, che lo occup\u00f2 probabilmente dal 1032 al 1035, cio\u00e8 fino a circa 28 anni. Divenne un rinomato maestro di arti liberali, con molti allievi e acquisendo fama e una certa agiatezza economica. \u00c8 probabile che fosse anche chierico (diacono o un altro ordine minore), cosa allora comune per i maestri. L'ordinazione presbiterale probabilmente \u00e8 da collocare durante il periodo di insegnamento a Ravenna, forse tra il 1034-35, ad opera dell'arcivescovo Gebeardo di Eichst\u00e4tt (in cattedra 1027-1044).\nVocazione monacale (1035).\nDurante l'insegnamento matur\u00f2 progressivamente l'idea di dedicarsi alla vita monacale. Mantenendo immutato lo stile di vita a stretto contatto con la societ\u00e0, cominci\u00f2 a vivere interiormente come un monaco: sotto le vesti indossava il cilicio, digiunava, si prodigava in preghiere, veglie, digiuni, opere di carit\u00e0.\nCome egli stesso raccont\u00f2, un fatto preciso lo incoraggi\u00f2 ad abbracciare la vita monastica vera e propria. Solitamente invitava a mensa alcuni poveri. Un giorno si trov\u00f2 solo con un cieco e gli offr\u00ec del pane scuro, di qualit\u00e0 peggiore, tenendo per s\u00e9 un pane bianco. Una lisca di pesce si conficc\u00f2 nella sua gola, rischiando di soffocarlo. Interpret\u00f2 l'incidente come una giusta punizione per il suo egoismo e prontamente offr\u00ec al cieco il pane migliore: immediatamente la lisca scivol\u00f2 in gola lasciandolo indenne.\nL'ingresso nella vita monastica avvenne quando conobbe a Ravenna due eremiti di Fonte Avellana, eremo nella Pentapoli bizantina fondato circa un decennio prima dal ravennate san Romualdo. Attratto dalla loro umile e composta modestia, li segu\u00ec nel loro eremo e vi si fece monaco. Era probabilmente l'anno 1035; Pier Damiani aveva compiuto 28 anni.\nMonaco di Fonte Avellana (1035-1043).\nA Fonte Avellana, grazie al suo passato di maestro, gli venne chiesto di istruire i suoi fratelli in campo religioso ed esortarli alla vita monastica. Divenne ben presto anche \"magister\" dei novizi.\nIn seguito, probabilmente nel 1040, l'abate di Pomposa Guido degli Strambiati chiese al priore di Fonte Avellana di inviargli Pier Damiani come \"magister\" per istruire anche la sua comunit\u00e0, probabilmente avendone gi\u00e0 conosciuta la fama che lo circondava a Ravenna ed avendolo poi apprezzato personalmente a Fonte Avellana dal 1035 al 1040, periodo in cui Guido ne fu priore. Piero vi rimase circa due anni, tra il 1040 e il 1042.\nNel 1042, per ordine del suo priore di Fonte Avellana, pass\u00f2 da Pomposa al monastero di san Vincenzo al Furlo (presso Urbino), per riformarne la disciplina secondo la riforma romualdina. Qui scrisse la \"Vita Romualdi\" attingendo alle notizie dirette di chi aveva personalmente conosciuto il monaco anacoreta: del testo \u00e8 nota l'edizione forlivese del 1641. Qui inoltre incontr\u00f2, e talvolta si scontr\u00f2, con alcuni potenti nobili del tempo, come il marchese Bonifacio di Toscana o la dinastia dei Canossa.\nPriore di Fonte Avellana (1043-1057).\nA fine 1043, in occasione della morte del priore Guido, ritorn\u00f2 a Fonte Avellana, dove venne eletto dai suoi confratelli (circa venti monaci) come suo successore. Rimase priore per 14 anni, fino al 1057.\nDurante il suo priorato si adoper\u00f2 nell'organizzazione e nella promozione della vita eremitica e di attuare gli ideali monastici nel suo monastero. Redasse una Regola in cui sottolineava fortemente il \"rigore dell'eremo\": nel silenzio del chiostro, il monaco \u00e8 chiamato a trascorrere una vita di preghiera, diurna e notturna, con prolungati ed austeri digiuni; deve esercitarsi in una generosa carit\u00e0 fraterna e in un'obbedienza al priore sempre pronta e disponibile. Pier Damiani qualific\u00f2 la cella dell'eremo come \u00abparlatorio dove Dio conversa con gli uomini\u00bb.\nCur\u00f2 anche l'ampliamento e la ristrutturazione di edifici esistenti e ne costru\u00ec di nuovi. Cur\u00f2 in particolare la biblioteca dell'eremo.\nFond\u00f2, o comunque riorganizz\u00f2, all'interno della famiglia monastica di Fonte Avellana, diversi eremi e monasteri dell'ex Esarcato bizantino:\nIntrattenne inoltre una notevole corrispondenza con i principali monasteri del centro Italia dell'epoca.\nOltre ad adoperarsi nell'ambito monastico, fu uno dei principali e zelanti attuatori della riforma gregoriana della Chiesa. Si rec\u00f2 in visita in molte diocesi (per esempio Urbino, Assisi, Gubbio) per esortare o rimproverare i vescovi. In alcuni casi fece pressione sul Papa per far rimuovere vescovi indegni o simoniaci (a Pesaro, Fano, Osimo e Citt\u00e0 di Castello).\nNel 1046 assistette all'incoronazione dell'imperatore Enrico III a Roma ed entr\u00f2 in contatto con l'ambiente di corte. I contatti avuti in seguito con la casa imperiale furono numerosi e cordiali; si rec\u00f2 pi\u00f9 volte in Germania; l'imperatrice Agnese fu sua penitente.\nNel 1047 fu presente al sinodo romano, celebrato alla presenza dell'imperatore e presieduto dal Papa, per affrontare e risolvere il problema della simonia. Partecip\u00f2 anche ai sinodi romani del 1049, 1050, 1051, 1053. Nel 1049 compose il \"Liber Gomorrhianus\", trattante i peccati contro natura\nCol pontificato di papa Leone IX (1049-1054) si estese l'orizzonte d'azione riformatrice di Pier Damiani. Ebbe un ruolo attivo anche nel tentativo di trattenere Enrico IV dal divorzio da Berta. Dal 1050 in poi, Pier Damiani partecip\u00f2 attivamente con scritti e interventi personali alla riforma ecclesiastica che vide in Leone IX il pi\u00f9 energico fautore. Questo Papa lo nomin\u00f2 priore del convento di Ocri. La sua collaborazione prosegu\u00ec con i successivi papati di Stefano IX, Niccol\u00f2 II e Alessandro II.\nCardinale, Vescovo di Ostia e consigliere del Papa (dal 1057).\nPapa Stefano IX, nell'agosto-novembre 1057 o il 14 marzo 1058, lo nomin\u00f2 cardinale e vescovo di Ostia, cio\u00e8 uno dei sette cardinali vescovi suburbicari a pi\u00f9 stretto contatto con il Papa. Stando ai suoi scritti, Pier Damiani non accolse la nomina con favore: si sentiva portato alla vita eremitica, implicante solitudine, silenzio, penitenza, preghiera.\nSi trasfer\u00ec per obbedienza a Roma, a stretto contatto col Papa e con la corte pontificia, dove rivest\u00ec un ruolo di primissimo piano.\nRiformatore.\nPier Damiani oper\u00f2 la sua azione riformatrice in diversi modi:\nPrincipali missioni per conto del Pontefice.\nNel novembre 1059 Papa Niccol\u00f2 II invi\u00f2 Pier Damiani a Milano, assieme ad Anselmo da Baggio, vescovo di Lucca nonch\u00e9 futuro papa sotto il nome di Alessandro II. In quella citt\u00e0 lo scandalo della compravendita delle cariche religiose (simonia) era sotto gli occhi di tutti. Il matrimonio dei sacerdoti era prassi corrente, come lo era il comportamento licenzioso di molti religiosi. Le riforme avviate dal papato trovarono nella chiesa ambrosiana una forte opposizione. La chiesa ambrosiana rivendicava la sua autonomia e la sua particolarit\u00e0.\nIn controtendenza un gruppo di sacerdoti e diaconi, tra cui sant'Arialdo e i fratelli Landolfo ed Erlembaldo Cotta formarono nella citt\u00e0 ambrosiana un movimento che gli oppositori soprannominarono Pataria, da \"pat\u00e9e\" che in dialetto milanese significa venditori di cianfrusaglie (sinonimo di \"straccione\"). Questo movimento si scagliava contro il concubinato del clero e contro il discredito che alcuni porporati gettavano sulla Chiesa - e non solo sulla Chiesa. I vescovi ambrosiani scomunicarono alcuni membri di questo movimento e provocarono l'intervento del papato per ristabilire l'ordine e l'obbedienza. Prima di Pier Damiani, si erano recati a Milano nel 1057 Anselmo da Baggio, vescovo di Lucca, e il monaco Ildebrando da Soana (futuro papa Gregorio VII), senza successo. Pier Damiani riun\u00ec tutto il clero in cattedrale e, richiamata l'autorit\u00e0 di Papa Niccol\u00f2, riusc\u00ec a strappare un accordo di accettazione del celibato del clero. Le tensioni rimasero comunque alte, e dopo la morte di Niccol\u00f2 II le dispute ripresero e sfociarono nel 1066 nell'uccisione, da parte di due sacerdoti, di Sant'Arialdo.\nNell'aprile 1060 Niccol\u00f2 decise di mettere la diocesi di Velletri, vacante da due anni (dall'elezione del vescovo Giovanni Mincio come antipapa Benedetto X), sotto la giurisdizione della diocesi di Ostia, e quindi del Damiani: ci\u00f2 raddoppi\u00f2 il carico di lavoro e responsabilit\u00e0 del monaco. Dopo Pier Damiani, rimase prassi consolidata che Velletri fosse posta sotto la guida del vescovo di Ostia.\nAltre legazioni furono svolte da Pier Damiani a Cluny in Francia (giugno-ottobre 1063), a Firenze, a Mantova, a Ravenna sua citt\u00e0 natale, e in numerose localit\u00e0 dell'Italia centrale.\nRiguardo ai monaci di Cluny Pier Damiani li esort\u00f2 a una disciplina pi\u00f9 rigorosa e al digiuno. Al che l'abate Sant'Ugo \u00ablo invit\u00f2, con sensibilit\u00e0 e umorismo, a provare lui stesso la loro vita: \"Prima mangia con noi e poi di' se il nostro cibo necessiti di maggior sapore\"\u00bb. \nRitorno alla vita monastica e gli ultimi anni.\nPier Damiani continu\u00f2 a non amare la vita di curia e chiese pi\u00f9 volte a Papa Alessandro II di permettergli di ritornare al chiostro. Dieci anni dopo la nomina a vescovo, nel 1067, ottenne il permesso di tornare a Fonte Avellana, rinunciando a tutte le sue cariche. Ma dopo soli due anni venne richiamato per un'ultima missione: trattenere Enrico IV dal divorziare da Berta di Savoia. La missione fu coronata da temporaneo successo (Concilio di Magonza, 1069).\nLa vita monastica da lui praticata a Fonte Avellana, e diffusa altrove, era tra le pi\u00f9 dure conosciute dal monachesimo occidentale: autoflagellazione, penitenze, recita quotidiana del salterio, quantit\u00e0 minime di cibo, lavoro manuale (egli stesso dichiar\u00f2 di essere stato particolarmente abile nella produzione di cucchiai di legno).\nNel 1071 si rec\u00f2 a Montecassino per la consacrazione della chiesa abbaziale. Agli inizi dell'anno seguente si rec\u00f2 a Ravenna per ristabilire la pace con l'arcivescovo Enrico, che aveva appoggiato l'antipapa Clemente III provocando l'interdetto sulla citt\u00e0.\nDurante il viaggio di ritorno all'eremo di Gamogna (uno dei tanti da lui fondati), un'improvvisa malattia lo costrinse a fermarsi a Faenza. Fu ospitato nel monastero benedettino di Santa Maria Fuori le Mura (oggi conosciuta come Santa Maria Vecchia), dove spir\u00f2 la notte tra il 21 e il 22 febbraio 1072. Trov\u00f2 dapprima sepoltura nella chiesa del monastero ed in seguito le sue ossa furono traslate nella cattedrale di Faenza, dove sono conservate tuttora.\nDa una recente ricognizione medica sono emerse grosse calcificazioni nelle ossa delle ginocchia, in cui i devoti vedono una testimonianza concreta della sua vita di penitenza.\nQueste sono le parole da lui scritte per coloro che avessero visitato il suo sepolcro:\nLa dottrina.\nFu scrittore prolifico e intellettuale raffinato: si conoscono oltre settecento manoscritti contenenti le sue opere, segno della sua grande autorit\u00e0 e diffusione. Pier Damiani scrisse 180 lettere (alcune tanto ampie da essere dei veri e propri trattati, nonostante la forma epistolare); varie opere liturgiche ed eucologiche; sermoni da lui tenuti in varie occasioni; agiografie, tra le quali spicca la citata \"Vita Romualdi\". Le sue opere furono raccolte e pubblicate per la prima vota dal religioso benedettino, padre Costantino Caetani, che le divise in quattro volumi usciti tra il 1606 e il 1640 (le Lettere nel 1606, Sermoni e vite dei santi nel 1608, Opuscoli nel 1615 e i \"carmina\" nel 1640).\nLa \"sancta simplicitas\".\nL'espressione \"sancta simplicitas\", nel linguaggio di Pier Damiani, designa il coraggio e la forza d'animo dei piscatores, uomini che partecipano con salda convinzione alla fede. E proprio ai pescatori si riferisce come modello di virt\u00f9 nel \"De sancta semplicitate\", lettera indirizzata ad un monaco di nome Ariprando, che gli aveva manifestato il turbamento di essersi fatto monaco troppo giovane, prima di aver studiato a sufficienza la grammatica. La sete di scienza \u00e8 per Damiani, una forma di idolatria, che distoglie l'uomo dal vero bene, che \u00e8 la contemplazione di Dio. \u00c8 il tema della \"vana curiositas\": dove il mondo \u00e8 solo la manifestazione di Dio, una teofania, non c'\u00e8 necessit\u00e0 di indagare il creato in quanto tale, ma solo di ammirarlo come \"traccia\" della potenza divina. La \"cupidigia del sapere\" \u00e8 paragonata ad una tentazione diabolica, come quella che spinse Eva a mangiare il frutto dell'Albero della Conoscenza.\nA sostegno di questa tesi Damiani porta appunto i brani della Bibbia e dei Vangeli, a mostrare che Dio affid\u00f2 sempre la predicazione della sua parola a uomini ignoranti e semplici, come appunto i pescatori. \"Tu pure dai un pi\u00f9 efficace incitamento a quelli che ti vedono correr sulle orme di Cristo, di quel che non avresti potuto fare se t'avessero udito cercar di persuaderli con gran numero di parole\"\nLa semplicit\u00e0 quindi \u00e8 per un predicatore, non un difetto ma una dote. Al monaco si richiede il \"sentire\" e non le \"lettere\", queste ultime infatti traggono origine dal primo e non viceversa. Cita inoltre l'esempio di San Benedetto che \"\u00e8 mandato a studiar lettere; ma tosto si sente chiamare alla saggia stoltezza di Cristo\"\nNonostante quindi Pier Damiani fosse esperto di tutte le arti liberali, finge di disprezzarle affinch\u00e9 queste non divengano oggetto di idolatria e strumenti che nelle mani di uomini non abbastanza saggi sono in grado di condurre a eresie.\nLa divina onnipotenza.\nLo spunto per l'epistola sulla divina onnipotenza viene a Pier Damiani dopo una visita al monastero di Montecassino, durante la quale, come lui stesso racconta, ebbe una discussione con un monaco di nome Desiderio che sosteneva, in base ad una affermazione fatta da San Girolamo che Dio non fosse in grado di restituire la verginit\u00e0 ad una donna che la avesse perduta. Ci\u00f2 significava in pratica che Dio non pu\u00f2 cambiare il passato.\nArgomentando contro S. Girolamo, Damiani dimostra di non sottostare al principio di autorit\u00e0: \u00ab [...] io non guardo a chi ha detto una cosa, ma a che cosa si dica\u00bb. Questo fatto colloca Damiani sul fronte opposto a quei dialettici che in quello stesso periodo del Medioevo andavano affermando nuovi modelli di razionalit\u00e0, basati soprattutto sulla logica greco-antica (su tutti Aristotele, l\"'auctoritas\" per eccellenza), ma anche a un certo tipo di Patristica.\nL'attribuire un qualche tipo di impotenza a Dio, sembra a Pier Damiani una affermazione che non si pu\u00f2 fare con leggerezza. Ci\u00f2 che soprattutto gli preme \u00e8 arrestare l'arroganza di quei teologi che ponevano la divinit\u00e0 al di sotto della Logica, dimenticando la totale trascendenza di Dio che \u00e8 quindi al di fuori della portata della ragione umana. Ciononostante egli fa appello proprio alla ragione per mostrare che, se bene usata, essa pu\u00f2 servire anche a riportare all'umilt\u00e0 quelli che dicendosi sapienti, giungono a dire di Dio che non pu\u00f2 fare qualcosa.\nIl fatto che fino ad ora nessuna vergine sia mai risorta dopo caduta, non \u00e8 affatto prova che Dio non sia capace di farlo. Infatti, argomenta il Ravennate, fino a prima della nascita di Cristo si sarebbe potuto dire che Dio non era in grado di far partorire una vergine. L'unica cosa che Dio non pu\u00f2 fare, n\u00e9 sa come fare \u00e8 il male ma ci\u00f2 non \u00e8 da intendersi come una impotenza, bens\u00ec come rettitudine della volont\u00e0 divina (inoltre era opinione diffusa, a partire da Agostino di Ippona, che il male fosse privo di positivit\u00e0 ontologica, che cio\u00e8 sia nulla). \u00abMa d'altra parte tutto quel che vuole, senza alcun dubbio, lo pu\u00f2.\u00bb.\nUsando quelle che Damiani chiama \"le invincibili ragioni della fede\", egli argomenta che non solo Dio pu\u00f2 far risorgere \"nel merito\" una vergine caduta, ma che pu\u00f2 farlo anche fisicamente, cio\u00e8 \"nella carne\": \u00abQuei che ha formato una creatura che non esisteva, non potr\u00e0 ripararne una che gi\u00e0 esiste ma s'\u00e8 guastata?\u00bb.\nLa questione di conseguenza si amplia: che rapporto ha Dio con il tempo? \u00c8 in grado di cambiare il passato e far s\u00ec che ci\u00f2 che \u00e8 accaduto, non sia accaduto? A queste domande ancora una volta Pier Damiani cerca di rispondere con la ragione, fermo restando per\u00f2 il confronto continuo con la rivelazione del testo biblico.\nLa legge del mutamento governa le cose e gli enti del mondo: nascono, durano, muoiono. Espressione del divenire \u00e8 il tempo, scandito secondo il passato, il presente, il futuro. Ma per Dio questi sono la medesima cosa, trascende tali dimensioni: \u00ab [...] per rapporto alla sua eternit\u00e0 [...], il suo presente non si cangia mai in passato e il suo oggi non diventa mai domani, n\u00e9 altro momento del tempo\u00bb.\nDio pu\u00f2 (o poteva) impedire l'accadimento delle cose, facendo s\u00ec che, ad esempio, Roma, la quale fu fondata in tempi antichi, non sia (o non fosse) fondata?\nLa risposta dipende dal modo in cui si fa uso della categoria \"tempo\". In riferimento all'eternit\u00e0, che gli \u00e8 propria, Dio pu\u00f2; in relazione all'uomo, che vive e conosce mutamenti incessanti, Egli poteva:\n\u00ab [...] tutto quello che Dio poteva, questo anche pu\u00f2 [...]. Quel potere, che aveva prima che Roma sorgesse, permane ognora immutabile[...] sicch\u00e9, allo stesso modo che, di qualsiasi cosa, possiamo dire che Dio poteva farla, possiamo dire ugualmente che pu\u00f2 farla per la ragione che il suo potere, che \u00e8 coeterno a Lui, resta sempre fermo e immutabile.\u00bb\nIn un'ottica deterministica come quella di Damiani, chi nega a Dio potere sul passato, glielo nega anche sul presente e futuro, poich\u00e9 sono tutti egualmente necessari. Bisogna quindi ammettere che nella sua extra-temporalit\u00e0 sia parimenti onnipotente tanto sul passato quanto sul futuro. Ma non vi \u00e8 un \"prima\" e un \"dopo\" nella dimensione divina, tutto ci\u00f2 che Dio decide di cambiare lo fa nel suo \"eterno oggi\".\nEmergono qui i limiti della ragione umana dei quali Damiani \u00e8 ben consapevole, infatti l'implicazione di questa teoria \u00e8 che Dio sia svincolato dal principio di non-contraddizione. Questa capacit\u00e0 lo pone al di sopra della logica e rende quindi impossibile per l'uomo, che \u00e8 invece soggetto all'ordine razionale, la comprensione piena del divino.\nIl ruolo della dialettica.\nStrumento tipico della filosofia \u00e8 la dialettica: come affronta, questa, il tema dell'onnipotenza divina? Damiani condivide una tesi che vanta antiche e diffuse adesioni:\nla dialettica \u00e8 disciplina formale, che mette ordine nelle idee e nel linguaggio, ma non ha la forza di penetrare nella essenza intima della realt\u00e0. Di qui i due corollari:\n\u00ab [...] disputarono circa la conseguenza della necessit\u00e0 o impossibilit\u00e0 secondo la mera virt\u00f9 della sola arte, cos\u00ec da non fare alcuna menzione di Dio in tali dibattiti.\u00bb\nLa dottrina politica.\nLe vicende del tempo fanno da sfondo alla dottrina politica che Pier Damiani sviluppa nel \"Liber Gratissimus\" e nella \"Disceptatio synodalis\". Alla radice del suo discorso c'\u00e8 la tesi secondo cui sono inconfondibili le funzioni che svolgono, rispettivamente, il giudice e il sacerdote:\nSu questa diversit\u00e0 Pier Damiani incardina l'idea della distinzione fra autorit\u00e0 religiosa e potere politico.\nEgli, come canonista, in materia ecclesiastica afferma la signoria della personalit\u00e0 che regge le sorti della chiesa di Cristo: il romano pontefice. Nella veste di studioso del diritto civile, riconosce l'efficacia dei decreti emanati dal principe temporale.\nPapa Benedetto XVI ha dedicato l'udienza di mercoled\u00ec 9/9/2009 alla figura del Santo.\nPosizione contro simonia e nicolaismo.\nSebbene Pier Damiani si fosse battuto per tutta la vita contro il clero simoniaco, la sua visione al riguardo fu pi\u00f9 moderata rispetto a quella proposta dal teologo suo contemporaneo Umberto di Silva Candida. Per Pier Damiani il vero artefice del sacramento \u00e8 Cristo e non chi lo amministra, essendo quest'ultimo un mero strumento dello Spirito Santo. Pertanto, la validit\u00e0 dei sacramenti non prescindeva dalle doti morali di chi gli aveva impartiti e, di conseguenza, le ordinazioni gratuite effettuate da ecclesiastici simoniaci andavano considerate valide a tutti gli effetti. Tale posizione fu parzialmente accolta nel sinodo del 1061, in cui si decise che le ordinazioni gratuite fino ad allora impartite erano valide, indipendentemente da chi le aveva amministrate, ma quelle future provenienti da simoniaci sarebbero state nulle.\nRiguardo al nicolaismo la posizione di Pier Damiani dovette mutare nel tempo. Inizialmente egli accettava il matrimonio dei diaconi che avevano, prima dell'ordinazione, dichiarato di non voler attenersi al celibato ma, successivamente al sinodo del 1059 in cui papa Leone IX aveva vietato ai fedeli di partecipare alle liturgie officiate da chierici concubinari, Pier Damiani afferm\u00f2 il suo impegno affinch\u00e9 \u00abnessuno ascoltasse la messa da un presbitero, nessuno il Vangelo da un diacono, nessuno infine l'epistola da un suddiacono dei quali sappia che si mescolano con le donne\u00bb.\nBibliografia.\n\"In ordine cronologico:\""}
{"id": "228558", "revid": "122488116", "url": "https://it.wikipedia.org/wiki?curid=228558", "title": "Minerbio", "text": "Minerbio (\"Mnirbi\" o \"Mn\u00e9rbi\" in dialetto bolognese orientale) \u00e8 un comune italiano di abitanti della citt\u00e0 metropolitana di Bologna in Emilia-Romagna.\n\u00c8 lambito dal canale di bonifica Allacciante Circondario.\nIl comune fa parte dell'Unione Terre di pianura insieme ai comuni di Budrio, Granarolo dell'Emilia, Baricella.\nStoria.\nLa campagna minerbiese fu sicuramente popolata fin dall'epoca romana, presenza testimoniata non solo dall'origine del toponimo ma soprattutto dalle persistenze di tracce della centuriazione romana ancora oggi leggibili nelle aree circostanti. La bonifica di queste aree, cominciata gi\u00e0 nelle prime fasi della romanizzazione, fu premessa essenziale per la centuriazione dell'agro e la validit\u00e0 dell'organizzazione romana \u00e8 rilevabile nella continuit\u00e0 che ha caratterizzato l'abitato anche in epoca alto-medievale. Uno dei pi\u00f9 antichi documenti che riguardano il territorio di Minerbio \u00e8 datato 2 novembre 1186, tuttavia il documento considerato l'atto di fondazione del Comune di Minerbio \u00e8 contenuto nel \u201cDe Pactis Altedi\" datato 1231.\nNella Piazza Maggiore di Bologna alla presenza di tutto il popolo, il podest\u00e0 di Bologna Federico da Lavellolungo bresciano cedette a 150 famiglie mantovane il territorio di Altedo e Minerbio. Non \u00e8 chiaro il motivo per cui queste famiglie del mantovano si spostarono nella zona bolognese, forse per fuggire dalle lotte che opponevano guelfi e ghibellini o forse a causa di mutamenti di condizioni ambientali e dunque economiche che avrebbero peggiorato le condizioni di vita nel mantovano. Questo primo nucleo di abitanti si stanzi\u00f2 probabilmente nell'attuale zona del borgo antico che mantiene le tipiche forme dell'antico castrum medievale con il particolare impianto ortogonale con strade che si incrociano ad angolo retto.\nL'arrivo in questo territorio della nobile famiglia degli Isolani, port\u00f2 importanti cambiamenti nell'aspetto dell'abitato. Provenienti dall'isola di Cipro (da qui probabilmente il nome di Isolani) arrivarono a Bologna nei primi anni del Trecento e qui divennero facoltosi mercanti di sete. A Minerbio cominciarono ad acquistare terreni fino ad avere amplissimi possedimenti. Nel 1369 Domenico Isolani lasci\u00f2 come disposizione testamentaria l'ordine di erigere una chiesa ad uso della popolazione, gesto che d\u00e0 la misura del rapporto che intercorreva fra la nobile famiglia e la gente del luogo. La chiesa parrocchiale di San Giovanni Battista, poi ricostruita nel XVIII secolo su progetto e direzione di Carlo Francesco Dotti, \u00e8 stata definita una delle \"pi\u00f9 belle del forese di Bologna\".\nTuttavia le vicende che portarono la famiglia Isolani a trasformarsi da semplici ricchi possidenti di terre a veri e propri feudatari di tali territori, si svolsero nel corso dei secoli e videro come protagonisti alcuni dei pi\u00f9 importanti personaggi del tempo.\nL'evento decisivo fu l'aiuto dato in occasione della battaglia combattuta alla fine del giugno 1402 nei pressi di Casalecchio di Reno, fuori Porta Saragozza durante la quale Iacopo Isolani arm\u00f2 i Minerbiesi e prese parte alla guerra. Con le altre famiglie nobiliari alleate si avvi\u00f2 a Porta San Donato nella notte di San Pietro. Le loro truppe affiancate da quelle viscontee presero possesso della citt\u00e0 e spodestarono il governo dei Bentivoglio sulla citt\u00e0 di Bologna.\nNel 1403 i Visconti, come riconoscimento per il valore che la famiglia Isolani aveva dimostrato in tale occasione, vollero allargare i loro domini nel territorio di Minerbio precedentemente limitati alla zona del castello. Il diploma visconteo \u00e8 il primo documento che attesta l'investitura feudale degli Isolani a Minerbio. Fu da questo momento che il borgo, che aveva avuto origine probabilmente fin dal primo insediamento dei mantovani, si consolid\u00f2 assumendo la propria forma definitiva, completato dalla costruzione del complesso di grande pregio storico e artistico che si snoda attorno all'imponente Rocca la cui edificazione originale risale al 1403. Distrutta in seguito al passaggio dei Lanzichenecchi nel 1527, fu ricostruita a met\u00e0 del Cinquecento e conserva all'interno un ricco ciclo di affreschi, i cui cartoni preparativi sono conservati al British Museum di Londra, autografi di uno dei pi\u00f9 noti pittori di quel tempo: Amico Aspertini. Del complesso fanno parte anche la bella villa cinquecentesca (Villa Isolani) attribuita a Bartolomeo Triachini e l'elegantissima torre Colombaia. Risalente al 1536, la sua struttura con scala lignea interna elicoidale attribuita a Jacopo Barozzi, detto il Vignola, la rende un gioiello architettonico per tutto il territorio.\nCon l'investitura papale di Clemente VII del 1524, Minerbio divenne una contea di propriet\u00e0 di Giovanni Francesco Isolani e dei suoi eredi in perpetuo, con un'estensione del territorio ben maggiore di quanto non fosse avvenuto con l'investitura feudale viscontea.\nIl Senato bolognese, per\u00f2, non si rassegn\u00f2 mai alla presenza di questi territori franchi all'interno della propria giurisdizione.\nCos\u00ec i contrasti si riaccesero nel 1712 fino a che una serie di episodi portarono gli Isolani alla definitiva perdita dei propri antichi diritti nel 1734 quando anche i loro territori furono uniti ai restanti sottoposti alla Comunit\u00e0 di Minerbio.\nCon la caduta della giurisdizione della famiglia Isolani, l'abitato cominci\u00f2 a subire una forte espansione anche al di fuori del borgo, sul percorso dell'antico alveo del fiume Savena, che attraversava l'attuale centro del paese. La sua antica presenza \u00e8 testimoniata dal toponimo Savena Vecchia che si conserva attualmente nei due tratti di strada comunale appena fuori dal centro abitato verso Ferrara (Via Savena Inferiore) e verso Bologna (Via Savena Superiore) e che alimentava le fosse del borgo fortificato.\nUn altro e splendido esempio di architettura fortificata presente sul territorio \u00e8 il castello dei Manzoli nella frazione di San Martino in Soverzano. Costruito nella prima met\u00e0 del XV secolo e fortemente ristrutturato nel XIX sotto la direzione di Alfonso Rubbiani, \u00e8 uno splendido esempio di edificio neogotico bolognese.\nCon la venuta di Napoleone, il territorio fu ricompreso in un distretto che raggruppava pi\u00f9 di sedici paesi nei pressi di Minerbio. Deposto Napoleone, dopo il 1815 Minerbio venne assegnato in un primo tempo al comune di Budrio per poi ritrovarsi tre anni dopo comune esso stesso con aggregate le frazioni di Ca' de Fabbri e San Giovanni in Triario. Sempre nel XIX secolo vennero attuate non poche opere di edilizia pubblica. Sorsero le prime attivit\u00e0 industriali e verso la fine del secolo si andarono costituendo le prime associazioni operaie come la Societ\u00e0 Operaia di Mutuo Soccorso nel 1884.\nAll'inizio del XX secolo i socialisti conquistarono il potere. Il territorio conobbe un notevole impulso con l'attivazione della tranvia a vapore Bologna\u00a0\u2013 Malalbergo e poi arrivarono le due guerre, che costarono molte vittime.\nMonumenti e luoghi di interesse.\nAree naturali.\nParte del territorio comunale \u00e8 compreso nel sito di interesse comunitario e zona di protezione speciale \"Biotopi e Ripristini ambientali di Budrio e Minerbio\" (IT4050023).\nEconomia.\nIl distretto industriale di Minerbio \u00e8 molto sviluppato. Tra le industrie pi\u00f9 importanti spiccano STOGIT, Caterpillar (meccanica), Renner Italia, Inver (chimica delle vernici), Ammeraal Beltech (nastri trasportatori) e Reglass (manifatturiera dei materiali compositi in carbonio).\nInfrastrutture e trasporti.\nIl servizio di trasporto pubblico a Minerbio \u00e8 assicurato dalle autocorse suburbane svolte dalla societ\u00e0 TPER.\nFra il 1891 e il 1957 Minerbio ospit\u00f2 una stazione della Tranvia Bologna-Malalbergo, intensamente utilizzata sia per il traffico pendolare fra la campagna e gli opifici bolognesi che per il trasporto delle barbabietole da zucchero, allora fra i principali prodotti agricoli della zona.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "228560", "revid": "1932958", "url": "https://it.wikipedia.org/wiki?curid=228560", "title": "Cirigliano", "text": "Cirigliano (\"Ceregli\u00e0ne\" in dialetto lucano) \u00e8 un comune italiano di 345 abitanti della provincia di Matera in Basilicata.\nGeografia fisica.\nCirigliano \u00e8 un piccolissimo comune che sorge a 656 m s.l.m. (anche se alcune zone comunali arrivano anche a 1200 m s.l.m.) nella parte centro-occidentale della provincia.\nConfina a nord con il comune di Accettura (17\u00a0km), a sud e ad ovest con il comune di Gorgoglione (6\u00a0km) e ad est con il comune di Stigliano (14\u00a0km) e Pietrapertosa (Pz) a Nord est. Dista 92\u00a0km da Matera e 71\u00a0km dal capoluogo di regione Potenza.\nStoria.\nLa prima testimonianza scritta dell'esistenza del paese risale al 1060 da una bolla della diocesi di Tricarico. Trae la sua etimologia da \u201c\"Caerellius\"\u201d perch\u00e9 edificato nella propriet\u00e0 di \"Cerellio\" presumibile centurione Romano al quale furono donate queste terre per meriti sul campo di battaglia. Si dice che Cirigliano fosse una tappa obbligata per chi da Heraclea doveva recarsi a Potenza o a Tricarico. (I luoghi deputati alla sosta erano la panetteria di Cirigliano e la \"taverna di Acinello\").\nIl paese \u00e8 cinto da torri e mura a conferma che trattasi di un borgo medievale. Nel centro del paese si erge imponente l'antico castello feudale con la sua suggestiva torre ovale e l'annessa cappella dell'Addolorata nella quale si conserva tra l'altro una Piet\u00e0 del seicento incastonata su un tempietto di legno decorato.\nIl Castello di propriet\u00e0 dei Coppola (acquistato da questi ultimi per 13.000 ducati dalla famiglia Iannellis nel 1595) fu acquistato in epoca post-medioevale (1750) dai \"baroni Formica\", che ne conservano ancora oggi la propriet\u00e0.\nBrigantaggio dopo l'Unit\u00e0 d'Italia.\nNella giornata del 12 novembre 1861 le formazioni capitanate Carmine Crocco e Jos\u00e9 Borjes, mossero verso Cirigliano per disarmare i militi della locale guardia nazionale. Bene accolti, fecero sosta per un paio d'ore prima di muovere verso Gorgoglione che raggiunsero nel primo pomeriggio..\nMonumenti e luoghi d'interesse.\nLa chiesa madre conserva pregevoli dipinti ed affreschi; \u00e8 andata invece perduta una pregiata statua lignea del Beato Stefano Seno.\nFra la chiesa Madre e il castello dei baroni si pu\u00f2 ammirare il grazioso ed accogliente centro storico con le sue \u201cstrette\u201d, le abitazioni ad archetti e piccole volti nonch\u00e9 gli antichi palazzi tra i quali spicca palazzo Fanelli (ex propriet\u00e0 della famiglia Giuncale) e sede della casa parrocchiale e della casa di riposo per anziani.\nVi sono sul territorio del Comune i resti di 3 mulini ad acqua:\nIl paese, dal castello ai palazzi dalle case alle strade \u00e8 tutto rigorosamente costruito in \"pietra di Cirigliano\".\nLa \"pietra di Cirigliano\", ancora oggi estratta dalle sue cave, costituisce un'importante risorsa, per l'artigianato che la lavora e per la sua commercializzazione. Esempi evidenti di valorizzazione della pietra sono: la cappella di S. Lucia, la piazza del paese.\nA circa due km. dal paese tra il verde degli ulivi e dei vigneti, si pu\u00f2 ammirare la grotta dedicata alla Madonna e scavata nella roccia viva da un brigante pentito.\nSociet\u00e0.\nEvoluzione demografica.\nLa popolazione ciriglianese, da sempre dedita all'agricoltura e alla pastorizia, ha registrato fin dagli inizi del novecento un notevole calo demografico perch\u00e9 coinvolta pesantemente dal fenomeno dell'emigrazione che ne ha ridotto continuamente la popolazione residente scesa dopo il 2000 al di sotto delle 500 unit\u00e0.\nCultura.\nIl territorio di Cirigliano prevalentemente montano \u00e8 ricco di boschi di alto fusto e di sorgenti. La fonte d'acqua \"Furr\" a 1000 m s.l.m., catalogata come oligominerale, \u00e8 particolarmente indicata per la cura dell'apparato digerente. Nella vicinanze della sorgente d'acqua \"Furr\" si trova il parco avventura \"Lucania Outdoor Park\" e un ristorante di propriet\u00e0 comunale. Vi \u00e8 poi a 1200 m s.l.m. un villaggio turistico tra il \"bosco di Montepiano\" e le Dolomiti lucane.\nManifestazioni tradizionali pi\u00f9 significative per Cirigliano sono: il carnevale e la torre d'argento.\nIl carnevale, di antichissima tradizione culturale (1200-1300), rito propiziatorio tra il sacro e il profano rappresenta le stagioni e i mesi dell'anno esaltando per ognuno di essi le colture e le tradizioni proprie.\nLa \"Torre d'argento\" \u00e8 una manifestazione culturale pi\u00f9 recente nella quale viene attribuito il premio omonimo ad un personaggio Lucano distintosi oltre i confini regionali nei vari campi della vita sociale.\nIl gruppo musicale di rock progressivo Atlantide fu fondato nel 1973 dai quattro fratelli Sanseverino di Cirigliano, da dove partirono per trasferirsi in Germania.\nCirigliano \u00e8 inserito nel percorso del \"Cammino delle ginestre\" che attraversa anche i Comuni di Aliano, Accettura e Stigliano e prende il nome dalle piante di ginestra presenti in gran numero lungo i 50 chilometri del cammino.\nCucina.\nPiatti tipici di Cirigliano sono le \"letratte\", un tipo di pasta fatta in casa, e la \"rafanata\", una frittata a base di rafano."}
{"id": "228563", "revid": "120265236", "url": "https://it.wikipedia.org/wiki?curid=228563", "title": "\u0418", "text": "La \u0418, minuscolo \u0438, chiamata i, \u00e8 una lettera dell'alfabeto cirillico. All'apparenza sembra un'immagine allo specchio della lettera maiuscola latina N, ed \u00e8 derivata dalla lettera greca Eta (\u0397, \u03b7), pronunciata in greco antico ma in greco moderno. In corsivo minuscolo appare come una \"u\" italiana (\"\u0438\").\nNell'antico alfabeto cirillico, c'era una lieve distinzione tra la lettera \u0438 (i\u017ee) ed \u0456 (i), derivate dalle lettere greche \u03b7 (eta) ed \u03b9 (iota). Entrambe rimasero nel repertorio alfabetico poich\u00e9 rappresentavano numeri differenti nel sistema numerale cirillico, 10 ed 8, e venivano spesso chiamate i ottale e i decimale.\n\u00c8 la decima lettera della versione russa dell'alfabeto cirillico, ed in russo, bulgaro, serbo e macedone rappresenta la vocale non iotizzata IPA , come la I italiana. Nonostante non sia una vocale iotizzata e non sia una palatalizzante, come le altre vocali deboli russe (\u0435, \u0451, \u044e e \u044f), viene considerata la controparte debole di \u042b, pronunciata . In ucraino ed in bielorusso, il suono viene rappresentato dalla lettera \u0406, chiamata anche i ucraina.\n\u00c8 l'undicesima lettera della versione ucraina dell'alfabeto cirillico, ed in ucraino rappresenta la vocale , come la \u042b.\nIl bielorusso ha fatto completamente a meno della \u0418.\nCon un accento breve sopra di essa, forma la lettera \u0419, chiamata in russo \u0438 \u043a\u0440\u0430\u0442\u043a\u043e\u0435 (i kratkoe, cio\u00e8 i breve) e \u0439\u043e\u0442 (jot) o \u0438\u0439 (yj) in ucraino.\nViene traslitterata dal russo con \"i\", e dall'ucraino con \"y\".\n \u0418"}
{"id": "228564", "revid": "1566286", "url": "https://it.wikipedia.org/wiki?curid=228564", "title": "Patrick Doyle", "text": "Carriera.\nNel 1975 ottenne il diploma della Royal Scottish Academy of Music and Drama a Glasgow, dove studi\u00f2 canto e pianoforte. Scrisse la prima colonna sonora nel 1978 e in seguito ha scritto musica per produzioni radiofoniche, televisive, teatrali e cinematografiche.\nNel 1987 si un\u00ec come compositore e direttore musicale alla Renaissance Theatre Company, compagnia teatrale fondata da Kenneth Branagh, realizzando la colonna sonora de \"La dodicesima notte\", opera shakespeariana diretta dallo stesso Branagh. Per tutto l'anno successivo segue la compagnia, realizzando la musica per tutti gli spettacoli teatrali messi in scena.\nNel 1991, Doyle scrive la colonna sonora del film \"L'altro delitto\", diretto sempre da Branagh, e riceve una prima nomination al Golden Globe.\nNel 1995, la sua colonna sonora del film \"Ragione e sentimento\" gli vale una seconda nomination per il Golden Globe e la prima per il Premio Oscar. Una seconda nomination per la statuetta iridata la riceve l'anno successivo, realizzando la musica per un altro film di Kenneth Branagh, \"Hamlet\".\nNel novembre 1997 gli viene diagnosticata la leucemia, dalla quale si \u00e8 per\u00f2 ora ripreso. Nel 2005 riceve il testimone da John Williams nella composizione della musica per la serie di film di \"Harry Potter\", realizzando la colonna sonora del quarto capitolo, \"Harry Potter e il calice di fuoco\".\nVive nel Surrey con la moglie Lesley Howard e i quattro figli."}
{"id": "228568", "revid": "547992", "url": "https://it.wikipedia.org/wiki?curid=228568", "title": "Mariotto Albertinelli", "text": "Biografia.\nGli inizi.\nFiglio dell'orafo Biagio di Bindo Albertinelli, a vent'anni, secondo il Vasari, lascia il laboratorio paterno per dedicarsi alla pittura nella bottega di Cosimo Rosselli, insieme con Piero di Cosimo e Baccio della Porta, poi frate e pittore noto col nome di fra Bartolomeo.\nRiferisce il Vasari che Mariotto e Baccio \"\"erano un'anima et un corpo, e fu tra loro tal fratellanza, che quando Baccio part\u00ec da Cosimo per far l'arte da s\u00e9 come maestro, anche Mariotto se n'and\u00f2 seco, dove alla Porta San Piero Gattolini l'uno e l'altro molto tempo dimorarono, lavorando molte cose insieme; e perch\u00e9 Mariotto non era tanto fondato nel disegno quanto era Baccio, si diede allo studio di quelle anticaglie che erano allora in Fiorenza, la maggior parte e le migliori delle quali erano in casa Medici; e disegn\u00f2 assai volte alcuni quadretti di mezzo rilievo, che erano sotto la loggia nel giardino di verso San Lorenzo\u2026\"\nLavora per Alfonsina Orsini, madre di Lorenzo de' Medici Duca di Urbino e ne fa anche un ritratto ma nel 1494, banditi i Medici da Firenze, torna a lavorare con Baccio della Porta e \"affaticatosi intorno al naturale et a imitar le cose di Baccio, onde in pochi anni si fece un diligente e pratico maestro. Perch\u00e9 prese tanto animo, vedendo riuscir s\u00ec bene le cose sue che, imitando la maniera e l'andar del compagno, era da molti presa la mano di Mariotto per quella del frate.\"\nLe opere prodotte in collaborazione comprendono l\"'Annunciazione\" del 1497 per il Duomo di Volterra e la \"Sacra Famiglia\", oggi nel LACMA di Los Angeles, che mostrano influssi del Perugino, di Ridolfo Ghirlandaio e, per gli aspetti paesaggistici, della pittura fiamminga. Si attribuiscono alla mano dell'Albertinelli i trittici della \"Vergine col Bambino, angeli e santi\" del Mus\u00e9e des Beaux\u2013Arts di Chartres, che mostra curiosi anacronismi trecenteschi e della \"Vergine col Bambino e le sante Caterina d'Alessandria e Barbara\" del Museo Poldi Pezzoli di Milano.\nMa Baccio si fa frate domenicano nel 1500, prendendo il nome di fra' Bartolomeo e lascia la bottega, al che Mariotto \"per il compagno perduto, era quasi smarrito e fuor di se stesso\", tanto che, prosegue Vasari, se non avesse tanto malvisto tutti i frati e in particolare il Savonarola, \"avrebbe l'amore di Baccio operato talmente, che a forza nel convento medesimo col suo compagno si sarebbe incapucciato egli ancora\".\nNel 1501 il committente di un \"Giudizio Universale\", oggi nel Museo fiorentino di San Marco, Gerozzo Dini, pretende, avendola gi\u00e0 pagata, che l'Albertinelli finisca l'opera lasciata incompiuta da Baccio e Mariotto \"all'opra diede fine; dove con diligenza e con amore condusse il resto dell'opera, talmente che molti, non lo sapendo, pensano che d'una sola mano ella sia lavorata. Per il che tal cosa gli diede grandissimo credito nell'arte\".\nLa maturit\u00e0 artistica.\nLa monumentale \"Visitazione\" del 1503, ora agli Uffizi, si richiama allo spirito di fra Bartolomeo con riferimenti al Perugino nella rappresentazione architettonica e nei colori caldi, ma nell'insieme la composizione \u00e8 un importante contributo di Mariotto all'arte fiorentina del nuovo secolo. Al contrario, rappresentano un ritorno al Quattrocento sia la \"Crocifissione\" del 1505, che la \"Madonna col Bambino e i santi Gerolamo e Zenobio\", al Louvre, e l\"'Annunciazione\" di Monaco di Baviera, entrambe del 1506.\nLavor\u00f2 alla Certosa di Firenze affrescandovi nella Sala capitolare una \"Crocefissione con la Madonna, santa Maria Maddalena e angeli\", \"opera lavorata in fresco e con diligenza e con amore assai ben condotta. Ma, non parendo che i frati del mangiare a lor modo li trattassero, alcuni suoi giovani, che seco imparavano l'arte, non lo sapendo Mariotto, avevano contrafatto la chiave di quelle finestre onde si porge a' frati la pietanza, la quale risponde in camera loro; et alcune volte secretamente quando a uno e quando a uno altro rubavano il mangiare. Fu molto romore di questa cosa tra' frati: perch\u00e9 delle cose della gola si risentono cos\u00ec bene come gli altri; ma, facendo ci\u00f2 i garzoni con molta destrezza et essendo tenuti buone persone, incolpavano coloro alcuni frati che per odio l'un dell'altro il facessero; dove la cosa pur si scoperse un giorno. Per che i frati, acci\u00f2 che il lavoro si finisse, raddoppiarono la pietanza a Mariotto et a' suoi garzoni, i quali con allegrezza e risa finirono quella opera.\"\nNel 1505 sposa Antonia Ugolini, figlia di un commerciante di vini; dal 1506 l'Albertinelli lavora per la Congregazione di San Zanobi a un'\"Annunciazione\" terminata solo nel 1510 e ora conservata nella Galleria dell'Accademia di Firenze. Si tratta della prima pala del Rinascimento in cui si manifesti una \"Gloria dei Cieli\" concepita dinamicamente all'interno di uno spazio strutturato architettonicamente; la vivacit\u00e0 acquisita dal dipinto grazie all'intensit\u00e0 del chiaroscuro, ai colori e al trattamento della luce \u00e8 una risposta alla sintesi operata nel frattempo da fra Bartolomeo, che andava unendo il colorismo veneziano alla tonalit\u00e0 leonardesca.\nGi\u00e0 Vasari aveva colto, a suo modo, la novit\u00e0 del dipinto: \"prese a fare nella Compagnia di San Zanobi, allato alla canonica di Santa Maria del Fiore, una tavola della Nunziata e quella con molta fatica condusse. Aveva fatto far lumi a posta, et in su l'opera la volle lavorare, per potere condurre le vedute che alte e lontane erano abbagliate, diminuire e crescere a suo modo. Eragli entrato in fantasia che le pitture che non avevano rilievo e forza et insieme anche dolcezza, non fussino da tenere in pregio; e perch\u00e9 conosceva che elle non si potevon fare uscir del piano senza ombre le quali, avendo troppa oscurit\u00e0, restano coperte e, se son dolci, non hanno forza, egli arebbe voluto aggiungere con la dolcezza un certo modo di lavorare che l'arte fino allora non gli pareva che avesse fatto a suo modo; onde, perch\u00e9 se gli porse occasione in questa opera di ci\u00f2 fare, si mise a far perci\u00f2 fatiche straordinarie, le quali si conoscono in uno Dio Padre che \u00e8 in aria, et in alcuni putti che son molto rilevati dalla tavola per uno campo scuro d'una prospettiva che egli vi fece col cielo d'una volta intagliata a mezza botte, che girando gli archi di quella e diminuendo le linee al punto, va di maniera in dentro che pare di rilievo; oltra che vi sono alcuni Angeli che volano spargendo fiori, molto graziosi.\"\n\"Questa opera fu disfatta e rifatta da Mariotto, innanzi che la conducesse al suo fine, pi\u00f9 volte; scambiando ora il colorito o pi\u00f9 chiaro, o pi\u00f9 scuro e talora pi\u00f9 vivace et acceso et ora meno; ma non si satisfacendo a suo modo, n\u00e9 gli parendo avere agiunto con la mano ai pensieri dell'intelletto arebbe voluto trovare un bianco che fusse stato pi\u00f9 fiero della biacca: dove egli si mise a purgarla per poter lumeggiare in su i maggior chiari a modo suo; nientedimeno, conosciuto non poter far quello con l'arte che comprende in s\u00e9 l'ingegno et intelligenzia umana, si content\u00f2 di quello che avea fatto, poi che non agiugneva a quel che non si poteva fare; e ne consegu\u00ec fra gli artefici di questa opera lode et onore, con credere ancora di cavarne per mezzo di queste fatiche da \u00e8 padroni molto pi\u00f9 utile che non fece, intravenendo discordia fra quegli che la facevano fare e Mariotto. Ma Pietro Perugino, allora vecchio, Ridolfo Ghirlandaio e Francesco Granacci la stimarono e d'accordo il prezzo di essa opera insieme acconciarono.\"\nNel luglio 1509 il convento di San Marco promuove la sua collaborazione con fra Bartolomeo, con spese e ricavi divisi fra loro a met\u00e0, e le opere di Albertinelli mostrano nuovamente l'influsso di fra Bartolomeo e anche dei nuovi interessi luministici in senso leonardesco: cos\u00ec \u00e8 per le sue \"Madonne col Bambino\" di Genova e di Harewood House e della pala della \"Madonna col Bambino e santi\" della Galleria dell'Accademia di Firenze. L\"'Annunciazione\" di Ginevra \u00e8 l'unica che rechi la firma comune: FRIS BARTHO OR P ET MARIOTTI FLORENTINOR OPUS 1511.\nI disegni preparatori della pala \"Ferry Carondelet\" di Besan\u00e7on testimoniano che il progetto originale di tutta la pala \u00e8 di Mariotto anche se solo l\"'Incoronazione di Maria\", che ne costituiva la parte superiore e, staccata, \u00e8 ora conservata alla Staatsgalerie di Stoccarda, \u00e8 di mano dell'Albertinelli; nell'insieme, \u00e8 la migliore realizzazione dell'artista e una delle migliori tavole del Cinquecento.\nNel 1510 per le monache di San Giuliano di Firenze fece la pala d'altare con la \"Madonna col Bambino e i santi Giuliano, Domenico, Nicola e Gerolamo\" e una \"Crocefissione con angeli, Dio Padre e la Trinit\u00e0\" in campo d'oro, oggi entrambe agli Uffizi.\nIl declino.\nLa loro collaborazione termina il 5 gennaio 1513: secondo il Vasari, era Mariotto \"persona inquietissima e carnale nelle cose d'amore e di buon tempo nelle cose del vivere; per che, venendogli in odio le sofisticherie e gli stillamenti di cervello della pittura, et essendo spesso dalle lingue de' pittori morso, come \u00e8 continua usanza in loro, e per eredit\u00e0 mantenuta, si risolvette darsi a pi\u00f9 bassa e meno faticosa e pi\u00f9 allegra arte; et aperto una bellissima osteria fuor della porta San Gallo et al ponte Vecchio al Drago una taverna et osteria fece quella molti mesi, dicendo che aveva presa un'arte la quale era senza muscoli, scorti, prospettive e, quel ch'importa pi\u00f9, senza biasmo, e che quella che aveva lasciata era contraria a questa; perch\u00e9 imitava la carne et il sangue, e questa faceva il sangue e la carne, e che quivi ogn'ora si sentiva, avendo buon vino, lodare, et a quella ogni giorno si sentiva biasimare\".\"\nTuttavia ritorna presto alla pittura ma i piccoli dipinti del periodo 1513 \u2013 1515, come la \"Madonna col Bambino\" di Venezia, mostrano un intenzionale arcaismo, con rappresentazioni di motivi a rilievo tratti dal Ghiberti, insieme con un accurato realismo paesaggistico derivante dalla pittura fiamminga del XV secolo: l'avversione verso la modernit\u00e0 rinascimentale giunge a una volontaria distorsione delle forme.\nLa pala d'altare nella Chiesa di San Michele a Volognano, nel comune di Rignano sull'Arno, della \"Madonna con Bambino e santi Pietro, Paolo, Apollonia, Michele e il committente Zenobi del Vacchia\", datata e firmata MARIOTTI FLORENTINI OPUS 1514, \u00e8 la sua ultima opera terminata dove nuovamente Mariotto torna a forme bartolomesche.\nVasari riferisce di un suo breve viaggio, nel luglio 1515, a Viterbo, nel cui convento di Santa Maria della Quercia avrebbe cominciato una tavola. In realt\u00e0 era stato fra Bartolomeo della Porta, in quegli anni nel Convento della Quercia, ad iniziare a dipingere la pala dell'altare maggiore rappresentante l\"'Incoronazione di Maria\" lasciandola per\u00f2 incompiuta tanto che il convento decise di farla completare da Mariotto, data l'affinit\u00e0 di stile dei due artisti.\nMa l'Albertinelli non complet\u00f2 la tavola - sar\u00e0 terminata solo nel 1545 da fra Paolino da Pistoia, allievo di fra Bartolomeo \u2013 perch\u00e9 poco dopo and\u00f2 a Roma, dove avrebbe prodotto, nella chiesa di San Silvestro al Quirinale, uno \"Sposalizio mistico di santa Caterina\", citata ancora nella \"Guida di Roma\" di Filippo Titi nel 1763 e in quella di Angelo Pellegrini del 1869, del quale non \u00e8 per\u00f2 rimasta traccia. Tornato a Viterbo, \"dove aveva alcuni amori, ai quali, per lo desiderio del non gli avere posseduti, mentre che stette a Roma, volse mostrare ch'era ne la giostra valente, per che fece l'ultimo sforzo; e come quel che non era n\u00e9 molto giovane n\u00e9 valoroso in cos\u00ec fatte imprese, fu sforzato mettersi nel letto. Di che, dando la colpa all'aria di quel luogo, si f\u00e9 portare a Fiorenza in ceste. E non gli valsero aiuti n\u00e9 ristori, che di quel male si mor\u00ec in pochi giorni d'et\u00e0 d'anni 45, et in San Pier Maggiore di quella citt\u00e0 fu sepolto.\"\nSuoi allievi furono il Franciabigio, il Pontormo, Giuliano Bugiardini e Innocenzo da Imola."}
{"id": "228571", "revid": "5296", "url": "https://it.wikipedia.org/wiki?curid=228571", "title": "RDX", "text": ""}
{"id": "228572", "revid": "767487", "url": "https://it.wikipedia.org/wiki?curid=228572", "title": "Salvador Mazza", "text": "Studi\u00f2 per tutta la vita la tripanosomiasi americana in Argentina, dove era diffusa in modo endemico, con grandi contributi scientifici per la conoscenza della malattia, soprattutto negli aspetti clinici. In Argentina la parassitosi viene chiamata \"morbo di Chagas-Mazza\", in suo onore. Diede anche il nome alla dacrioadenite nella fase acuta della malattia (segno di Mazza-Ben\u00edtez).\nProbabilmente affetto dalla forma cardiaca cronica della malattia che studi\u00f2 per tutta la vita, mor\u00ec per arresto cardiaco durante un congresso a Monterrey, in Messico, il 9 novembre del 1946.\nBiografia.\nGli studi universitari.\nNato a Buenos Aires, trascorse l'infanzia a Rauch, nella provincia della capitale argentina.\nFiniti gli studi superiori, tent\u00f2 di entrare nella scuola della Marina Militare Argentina, ma fu scartato alla visita medica. \nSi iscrisse, quindi, alla Facolt\u00e0 di Medicina dell'Universit\u00e0 di Buenos Aires e, durante gli studi, fu ispettore sanitario e si occup\u00f2 delle campagne di vaccinazione nella Provincia di Buenos Aires. \nSi laure\u00f2 in Medicina nel 1910, anno in cui, assieme a Rodolfo Kraus, svilupp\u00f2 un vaccino antitifico in una sola somministrazione.\nDivent\u00f2 microbiologo clinico e anatomopatologo. Dopo essere stato per qualche tempo a capo del laboratorio dell'Isola Mart\u00edn Garc\u00eda, a Nord di Buenos Aires, nel R\u00edo de la Plata, dove venivano trattenuti in quarantena gli immigranti all'ingresso in Argentina, abbandon\u00f2 l'incarico per andare in vari Paesi d'Europa, per approfondire le sue conoscenze nel campo della profilassi delle malattie infettive, della sanit\u00e0 militare e della microfotografia.\nRicercatore in Europa.\nNel 1916, nel pieno della I guerra mondiale, l'esercito argentino lo incaric\u00f2 di studiare le malattie infettive in Germania e nell'Impero Austro-ungarico. Durante questo periodo conobbe Carlos Chagas, recente scopritore della tripanosomiasi americana. \nAl suo ritorno in Argentina nel 1920 venne nominato direttore del laboratorio centrale dell'\"Hospital Nacional de Cl\u00ednicas\" e titolare della cattedra di Batteriologia della Facolt\u00e0 di Medicina di Buenos Aires. \nIn Francia e in Tunisia.\nCon la moglie Clorinda Brigida Razori, che fu sua assistente per tutta la vita, nel 1923 part\u00ec per la Francia, per un altro periodo di studi di perfezionamento: a questo scopo si rec\u00f2 a Tunisi presso la filiale tunisina dell'Istituto Pasteur, diretta dal batteriologo ed entomologo Charles Nicolle, premio Nobel per la medicina nel 1928, che ai tempi era considerato un \"secondo Pasteur\", famoso per i suoi studi sul tifo esantematico. \nDirettore dell'Istituto di chirurgia a Buenos Aires.\nDopo un anno e mezzo ritorn\u00f2 a Buenos Aires dove fu nominato direttore del Laboratorio e del Museo dell'Istituto di Chirurgia Clinica della Facolt\u00e0 di Medicina di Buenos Aires. \nNel 1925 Mazza invit\u00f2 e ospit\u00f2 in Argentina il suo maestro francese Nicolle, interessato allo studio delle malattie autoctone del Nord dell'Argentina.\nNicolle si rese cont\u00f2 dell'inadeguatezza con cui il problema veniva affrontato in quelle regioni ed appoggi\u00f2, pertanto, Mazza nella sua intenzione di creare un istituto per la ricerca e la diagnosi delle malattie autoctone sudamericane, molte delle quali poco o per nulla conosciute. \nLa Missione di Studi patologici.\nNel 1926 la Facolt\u00e0 di Medicina di Buenos Aires istitu\u00ec la Missione di Studi di Patologia Regionale Argentina (MEPRA), a Jujuy, nell'edificio della missione \"Mazza\" e nel poi famoso laboratorio \"E.600\", attrezzato su vagone ferroviario, e ne fece direttore Salvad\u00f2r Mazza. In questo modo la MEPRA si poteva spostare su rotaia in tutto il Paese: per i suoi studi sconfin\u00f2 anche in Bolivia e Cile. \nNello stesso anno, Mazza diagnostic\u00f2 i primi casi argentini di tripanosomiasi americana e di leishmaniosi tegumentaria americana.\nOvunque andasse il MEPRA, diffondeva le nuove scoperte sulla tripanosomiasi tra i medici e le popolazioni locali, al fine di limitare la diffusione della malattia.\nIl contatto con Fleming.\nNel 1942, Mazza contatt\u00f3 Alexander Fleming, scopritore della penicillina, con lo scopo di organizzare la produzione sperimentale del nuovo antibiotico in Argentina, che dopo molte difficolt\u00e0 riusc\u00ec nel 1943. \nIl governo argentino ignor\u00f2 le scoperte e gli sforzi di Salvador Mazza, nonostante non fosse disponibile in tutta l'Argentina una sola ampolla di penicillina, la cui produzione straniera era tutta dirottata sui campi di battaglia della II guerra mondiale."}
{"id": "228574", "revid": "36426", "url": "https://it.wikipedia.org/wiki?curid=228574", "title": "Padule di Fucecchio", "text": "Il Padule di Fucecchio \u00e8 la pi\u00f9 estesa palude interna italiana. Ampia circa ettari, si sviluppa tra le province di Firenze, Prato, Pistoia, Lucca e Pisa. La grande maggioranza dell'area \u00e8 situata nella zona della Valdinievole, quindi a sud dell'Appennino Pistoiese, fra il Montalbano e le Colline delle Cerbaie; presenta come unico emissario il canale Usciana.\nCaratterizzazione naturalistica.\nGrazie alla ricchezza della flora e della fauna e le particolarit\u00e0 idrogeologiche e paesaggistiche, il territorio del Padule \u00e8 tutelato da due distinte aree naturali protette:\nDal 2013 il Padule di Fucecchio, unitamente ad altre 6 aree umide toscane, fa parte del novero delle zone umide di importanza internazionale in base alla Convenzione di Ramsar: il decreto ministeriale \u00e8 stato pubblicato sulla Gazzetta ufficiale europea del 12 novembre 2013.\nIl territorio rappresenta un'attrazione turistica notevole, sia dal punto di vista florofaunistico (birdwatching) che paesaggistico (fotografia).\nA Castelmartini (Frazione di Larciano) si trova il Centro di ricerca, documentazione e promozione del Padule di Fucecchio,\nAttualmente, la zona \u00e8 gestita da due organismi ben definiti, con diversi compiti, attribuzioni e responsabilit\u00e0:\nStoria.\nData la sua particolare morfologia, il Padule di Fucecchio ha sempre avuto nei secoli una grandissima importanza strategica ed ha rappresentato un sistema naturale di difesa contro le invasioni o, pi\u00f9 in generale, nei confronti delle minacce che via via le popolazioni dei luoghi si sono trovate ad affrontare. Durante la seconda Guerra Mondiale, poi, la zona fu teatro di uno dei pi\u00f9 crudeli eccidi di civili ad opera dell'esercito nazista.\nIl Padule nel Medioevo e nel Rinascimento.\nNel periodo che va dal VI al XIV secolo, il territorio del Padule \u00e8 rimasto essenzialmente caratterizzato come zona acquitrinosa, paludosa e malsana, da cui le popolazioni tendevano ad allontanarsi fondando insediamenti lungo la cintura collinare circostante. Esso pass\u00f2 alla Repubblica fiorentina nel 1328 dopo essere stato lungamente territorio della Repubblica di Lucca.\nAgli inizi del XV secolo inizi\u00f2 un periodo storico (che, praticamente, non si \u00e8 ancora concluso) durante il quale il territorio del Padule \u00e8 stato caratterizzato alternativamente come risorsa militare difensiva strategica, bacino riservato alla pesca e territorio ad uso agricolo.\nNei primi due casi, il territorio doveva essere allagato, mentre nel terzo doveva essere bonificato, per strappare i terreni all'acqua.\nDopo parziali interventi di bonifica, fu Cosimo I de' Medici a commissionare, nel 1549, a Luca Martini la sistemazione idrica del lago per farne un vasto bacino riservato alla pesca. Martini propose di alleggerire la portata della Usciana, l'emissario del lago, con la costruzione della chiusa di Ponte a Cappiano. Essa fu fortificata, in quanto infrastruttura di grande importanza strategica: con l'uso della chiusa, infatti, si regimava l'altezza dell'acqua nell'intero bacino del Padule.\nAnche Leonardo da Vinci raffigura e menziona pi\u00f9 volte il Padule di Fucecchio, sia nel disegno del 5 agosto 1473 (GDS, Uffizi) che negli studi idrografici (RLW 12277). Nella mente del genio, inoltre, il territorio era meta del grandioso progetto per la deviazione delle acque dell'Arno da Firenze attraverso Prato, Pistoia, Serravalle e la Val di Nievole (RLW 12685 e 12279; Codice di Madrid II, f. 22v-23r; Codice Atlantico, ff. 127r e 1107r, che interessava anche l'adiacente Lago di Bientina.\nIntanto, il territorio inizi\u00f2 a caratterizzarsi come via d'acqua per il trasporto di cose e persone, diventando principale infrastruttura di collegamento dei vari insediamenti che, nel frattempo, si stavano sviluppando nella cintura collinare.\nDal XVII secolo ai giorni nostri.\nL'alternata caratterizzazione del Padule di Fucecchio come territorio agricolo o come bacino lacustre e la conseguente regimazione delle acque continu\u00f2 anche nei secoli successivi. Un autore seicentesco della zona, Ceseri Frullani di Cerreto Guidi, sosteneva la necessit\u00e0 di alzare il livello delle acque del lago, con vantaggi per la pesca e per la salubrit\u00e0 dell'aria. Fautore della bonifica della zona per fini agricoli, invece, fu un discepolo di Galileo Galilei, Vincenzo Viviani, che, nel 1670, analizz\u00f2 alcuni emissari del lago, soprattutto il Pescia, proponendo deviazioni per il recupero di terreni da annettere alle \"fattorie granducali\" e il vasto padule del Ramone e il laghetto dei Poggioni lungo la riva orientale.\nNel 1740 il matematico Tommaso Perelli ebbe l'incarico di aprire un canale parallelo a quello dell'Usciana, detto Antifosso per arginare meglio le acque ed eliminare i vasti acquitrini adiacenti, poi completato nel 1774 dal matematico Pietro Ferroni. \nA partire dal 1780, il Granduca di Toscana Pietro Leopoldo di Lorena si occup\u00f2 dell'area, nell'ottica di una sua utilizzazione estensiva a fini agricoli, ed inizi\u00f2 una radicale opera di bonifica che prevedeva, accanto all'escavazione di nuovi fossi e canali navigabili, l'abbattimento della chiusa di Ponte a Cappiano.\nFu cos\u00ec ampliata e rettificata la rete di canali che percorreva il padule, permettendo anche ai navicelli di dimensioni pi\u00f9 grandi di poterlo navigare per circa 10 mesi l'anno fino ai vari approdi esistenti con vantaggio per il commercio. Infatti il flusso commerciale via acqua dal porto di Livorno, risalendo l'Arno e l'Usciana poteva arrivare attraverso i vari canali resi in parte navigabili fino ai porticcioli delle Case, delle Morette, del Capannone per la tenuta dei marchesi Feroni o per il trasferimento delle merci via terra fino a Seravalle e Pistoia. \nUna delle principali problematiche che, nel corso della storia, hanno colpito la zona del Padule \u00e8 stata quella relativa alle piene dell'Arno, soprattutto per quanto concerne l'area a valle di Ponte a Cappiano. Dopo vari tentativi andati, pi\u00f9 o meno, a vuoto, nel 1826 il Granduca Leopoldo II incaric\u00f2 l'ingegnere Luigi Kindt di edificare un nuovo sistema di cateratte di Ponte a Cappiano.\nDa ricordare, infine, un progetto di completo prosciugamento del Padule del 1860 mai realizzato, a differenza di quanto accaduto nello stesso periodo per il limitrofo lago di Bientina e le bonifiche attuate sotto il regime fascista.\nNonostante il suo progressivo prosciugamento il padule, specie lungo le direttive dei suoi canali, aveva numerosi approdi e porti lacustri per il commercio ad uso anche delle fattorie granducali di Ponte a Cappiano, Stabbia, Montevettolini, Castelmartini, Terzo, Altopascio. Si ricordano quelli di:\n- sulla riva occidentale lungo il Canale del Capannone e adiacenze\n- sulla riva orientale lungo il canale del Terzo e adiacenze\nL'eccidio del Padule.\nIl 23 agosto 1944 il Padule fu teatro di una delle pi\u00f9 efferate stragi operate dai nazisti nel territorio italiano: il cosiddetto eccidio del Padule di Fucecchio. Nel giro di poche ore, i militari nazisti del generale Crasemann uccisero 174 persone, rastrellate nei vari paesi della zona. Fra le vittime dell'eccidio 62 donne, 25 persone con oltre 60 anni, 16 al di sotto dei 18 anni, 10 al di sotto dei 10 anni, 8 al di sotto dei 2 anni. Tristissimo fu il caso della famiglia Malucchi, di Cintolese, che nell'eccidio perse 12 membri, fra cui tre bambine (Norma, Maria e Franca) sotto gli otto anni di et\u00e0.\nA perenne ricordo della tremenda strage, a Castelmartini, nel settembre 2002 fu inaugurato un monumento alla presenza del presidente della Repubblica Carlo Azeglio Ciampi.\nIl Comune di Larciano, a ricordo dell'eccidio, \u00e8 stato insignito della medaglia d'oro al valor civile."}
{"id": "228579", "revid": "709565", "url": "https://it.wikipedia.org/wiki?curid=228579", "title": "Funzione di utilit\u00e0 CARA", "text": "La forma generale di una funzione di utilit\u00e0 istantanea CARA (\"Constant Absolute Risk Adversion\"), cio\u00e8 con coefficiente assoluto di avversione al rischio costante, \u00e8:\ndove formula_2 indica il livello di consumo al tempo formula_3, formula_4 indica il livello di utilit\u00e0 istantanea e formula_5 \u00e8 un parametro positivo.\nL'utilit\u00e0 marginale del consumo al tempo formula_3 \u00e8 uguale a:\nIn questa funzione il parametro formula_5 rappresenta il coefficiente assoluto di avversione al rischio; infatti:\nGiustificazione della forma funzionale.\nQualunque funzione di utilit\u00e0 caratterizzata da coefficiente assoluto di avversione al rischio costante sar\u00e0 una trasformazione affine positiva dell'espressione sopra. Per ottenere questo risultato, si imponga un coefficiente assoluto di avversione al rischio costante e uguale a formula_10:\nCos\u00ec che si ha l'equazione differenziale del secondo ordine:\nche le cui soluzioni avranno tutte la forma: formula_13, formula_14; imponendo che la funzione sia crescente si ha:\nricordando che formula_10. Poich\u00e9 a una funzione di utilit\u00e0 \"Bernoulliana\" formula_17 in un contesto di utilit\u00e0 attesa (in cui ci si cala nel momento in cui si considera l'atteggiamento nei confronti del rischio) \u00e8 unica a meno di una trasformazione affine positiva, vale il risultato sopra enunciato.\nUn risultato notevole.\nUn risultato di frequente uso, soprattutto nell'ambito della teoria della finanza e dei mercati finanziari, \u00e8 relativo all'utilit\u00e0 attesa di un consumatore dotato di preferenze descritte da una funzione di utilit\u00e0 CARA definita sulla sua ricchezza futura, a sua volta descritta da una variabile casuale normale formula_18. Il consumatore effettuer\u00e0 le proprie scelte di allocazione risolvendo il problema di massimo:\nL'espressione formula_20 altro non \u00e8 che la funzione generatrice dei momenti della variabile casuale formula_21; poich\u00e9 formula_21 ha distribuzione normale, utilizzando l'espressione per la funzione generatrice dei momenti di una variabile casuale Gaussiana il problema del consumatore si riduce a:\nche a sua volta equivale a:\nSi \u00e8 cos\u00ec dimostrato che il consumatore ha preferenze di tipo media-varianza, ossia che preferisce panieri di consumo (aleatori) caratterizzati da un valore atteso pi\u00f9 elevato, e da una varianza minore. A causa di questo risultato, preferenze descritte da funzioni di utilit\u00e0 CARA sono spesso utilizzate nella teoria delle scelte di portafoglio, come giustificazione per la costruzione di una frontiera dei portafogli basata su un criterio di preferenze media-varianza.\nScelta di portafoglio e modelli CARA-Gaussiani.\nLa funzione di utilit\u00e0 CARA \u00e8 spesso utilizzata nell'ambito dell'economia finanziaria, per le sue interessanti propriet\u00e0 di regolarit\u00e0. Come visto nella sezione precedente, si tratta di una funzione di utilit\u00e0 di tipo media-varianza. \u00c8 inoltre possibile dimostrare che la domanda di attivit\u00e0 finanziarie rischiose di un consumatore dotato di utilit\u00e0 CARA \u00e8 una funzione lineare del loro rendimento atteso, se i rendimenti rischiosi hanno distribuzione Gaussiana. \nQuesto risultato pu\u00f2 essere brevemente illustrato in un modello semplificato. Si consideri un consumatore con utilit\u00e0 CARA, che pu\u00f2 investire in un titolo dal rendimento privo di rischio formula_25 e/o in un titolo dal rendimento rischioso formula_26. L'orizzonte temporale del consumatore \u00e8 di un singolo periodo; in altre parole, il consumatore investe in formula_27 la sua ricchezza formula_28, e in formula_29 consuma il valore della sua ricchezza futura, dato da:\ndove formula_31 (se si fa la dimostrazione come sotto,formula_32 \u00e8 falsa) denota la frazione di formula_28 che il consumatore investe nel titolo dal rendimento rischioso. Si osservi che formula_34 \u00e8 una variabile casuale normale, con valore atteso formula_35 e varianza formula_36. Il consumatore sceglie la frazione formula_37 della sua ricchezza iniziale da investire nel titolo rischioso al fine di massimizzare la propria utilit\u00e0 attesa derivante dal consumo di un valore pari a formula_34; in base al risultato notevole derivato nella sezione precedente, ci\u00f2 equivale a risolvere il problema:\nossia:\nLa condizione del primo ordine per un massimo (necessaria e sufficiente, dal momento che la funzione di utilit\u00e0 \u00e8 strettamente concava) \u00e8:\nDa cui segue immediatamente:\nCome \u00e8 ragionevole aspettarsi, il consumatore-investitore investe una frazione maggiore del proprio patrimonio nel titolo rischioso al crescere del rendimento atteso formula_43 (ossia del premio per il rischio formula_44), mentre formula_37 decresce all'aumentare del coefficiente assoluto di avversione al rischio formula_5, nonch\u00e9 all'aumentare della rischiosit\u00e0 del titolo, rappresentata dalla varianza del suo rendimento formula_47. \nSi osservi infine che formula_37 non dipende in alcun modo dalla ricchezza iniziale del consumatore-investitore.(ci vuole una referenza!)Ci\u00f2 rappresenta un limite del modello CARA-Gaussiano: le scelte d'investimento di un investitore dotato di elevata ricchezza iniziale sono identiche a quelle di un investitore dotato di modesta ricchezza iniziale (in termini tecnici, non si osserva alcun \"effetto-ricchezza\"). Se ne conclude che, nonostante i suoi vantaggi dal punto di vista analitico, il modello CARA-Gaussiano non \u00e8 adatto allo studio di situazioni in cui ci si aspetta che la ricchezza iniziale degli agenti economici abbia un ruolo rilevante nelle loro scelte. \nQuesto non significa che il modello sia inutile, ma semplicemente che il suo grado di approssimazione della realt\u00e0 \u00e8 soddisfacente solo in determinate condizioni, in particolare laddove non si ritiene interessante analizzare effetti legati alla ricchezza iniziale. Un esempio di applicazioni di questo tipo \u00e8 dato dalla letteratura sul ruolo dell'informazione nei mercati finanziari, legata all'ambito pi\u00f9 generale dell'economia dell'informazione; i modelli proposti in questo ramo della letteratura (a partire dagli storici contributi di Grossman (1976) e Grossman e Stiglitz (1980)) sono quasi esclusivamente formulati in un contesto CARA-Gaussiano."}
{"id": "228592", "revid": "599013", "url": "https://it.wikipedia.org/wiki?curid=228592", "title": "Takelot III", "text": "Biografia.\nPrima di divenire faraone, ricopr\u00ec per qualche tempo l'incarico di \"Primo Profeta di Amon\" nel tempio di Karnak. Successivamente divenne coreggente del padre Osorkon III ed infine faraone, anche se rimase al potere per pochi anni.\nDegli avvenimenti legati al suo regno non sappiamo nulla. L'associazione con lo Psammus delle liste manetoniane (Sesto Africano ed Eusebio di Cesarea) \u00e8 una pura congettura basata solamente sul numero di anni di regno.\nDue figli di Takelot, Osorkon F e Djedptahiefankh, ricoprirono la carica di \"Primo Profeta di Amon\" dopo il padre, anche se il potere effettivo nella regione era ormai nelle mani della \"Divina Sposa di Amon\" Shepenupet I, sorella di Takelot III. Il successore al trono di Takelot fu il fratello pi\u00f9 giovane, Rudamon."}
{"id": "228594", "revid": "110157", "url": "https://it.wikipedia.org/wiki?curid=228594", "title": "OVO (album)", "text": "OVO, oltre a costituire il tredicesimo album della carriera solista del musicista inglese Peter Gabriel, \u00e8 anche la colonna sonora dello spettacolo allestito all'interno del Millennium Dome di Londra nel 2000. L'album \u00e8 stato pubblicato il 29 agosto 2000 e annovera le voci di cantanti come Neneh Cherry, Rasco, Richie Havens, Elizabeth Fraser e Paul Buchanan (dei Blue Nile). Sono state pubblicate due versioni diverse di quest'album, una cosiddetta \"limitata\" (per l'Europa) e una \"regolare\" (per l'America). L'edizione limitata contiene un fumetto con la storia di \"OVO\", un bonus CD con tracce aggiuntive e video tratti dallo spettacolo londinese.\nSi tratta di un concept album che descrive tre generazioni di una famiglia, rappresentanti, metaforicamente, la storia dell'umanit\u00e0.\nPeter, Elizabeth, Paul e la band (incluso il collaboratore di lunga data di Gabriel, Tony Levin) hanno inoltre suonato le canzoni \"Downside Up\" e \"Father, Son\" nel programma \"Later with Jools Holland\" della BBC. Queste due performance sono disponibili nel sito ufficiale di Peter Gabriel.\nTracklist edizione limitata.\nTracklist bonus cd"}
{"id": "228595", "revid": "2202610", "url": "https://it.wikipedia.org/wiki?curid=228595", "title": "Antonio Sacchini", "text": "Biografia.\nFiglio di un modesto cuoco, o cocchiere, fiorentino, all'et\u00e0 di quattro anni si trasfer\u00ec a Napoli, con il padre, al seguito dell'infante Don Carlos di Borbone. Notato da Francesco Durante per le sue qualit\u00e0 musicali innate, questi fece in modo che, all'et\u00e0 di dieci anni, il piccolo fosse ammesso al Conservatorio di Santa Maria di Loreto. Qui, oltre ad apprendere da Durante e dal suo assistente Pietrantonio Gallo l'armonia e il contrappunto, e quindi l'arte della composizione, Sacchini impar\u00f2 anche a suonare molto bene il violino sotto la direzione di Nicola Fiorenza, e studi\u00f2 canto sotto quella di Gennaro Manna. \u00c8 rimasto famoso il favore di cui il piccolo Sacchini god\u00e9 presso il formidabile didatta Durante, che, si narra, ebbe modo di proporlo ad esempio agli altri allievi, ammonendoli che in lui trovavano un rivale difficile da superare e che dovevano fare tutti gli sforzi possibile per stargli al pari, senza di che egli sarebbe diventato \"l'uomo del secolo\".\nL'esordio \"italiano\".\nAl momento della morte del suo maestro (1755), aveva venticinque anni; l'anno successivo gli fu chiesto di diventare \"mastriciello\" (maestrino) e gli fu data l'occasione di comporre, quale saggio finale del corso di studi, un intermezzo in due parti intitolato \"Fra' Donato\", che fu eseguito con successo dagli allievi all'interno del conservatorio e poi presso palazzi nobiliari del Napoletano. Secondo la storiografia tradizionale, il \"Fra' Donato\" fu seguito l'anno successivo da un secondo intermezzo, \"Il giocatore\". Secondo pi\u00f9 recenti acquisizioni riportate da Lorenzo Mattei nella voce sul musicista del \"Dizionario biografico degli italiani\", si tratterebbe invece di un unico lavoro citato con due titoli alternativi. Sempre secondo il Mattei, il primo vero e proprio contatto con la composizione operistica Sacchini lo ebbe nella primavera del 1757 figurando, presso il Teatro San Salvatore di Venezia, tra \"i vari, ed insigni autori\" della musica del pasticcio metastasiano \"Demetrio\". Il favore con cui furono accolte le sue prime prove, gli apr\u00ec la strada dei teatri minori e dell'opera in dialetto: in particolare riscosse un grande successo il suo esordio al Teatro dei Fiorentini con l'opera buffa \"Olimpia tradita\" (1758), che costitu\u00ec il trampolino di lancio per il S. Carlo, dove approd\u00f2 nel 1761 con la sua prima opera seria, \"Andromaca\". Intanto, aveva, per cos\u00ec dire, fatto carriera al Conservatorio, dove aveva inizialmente ottenuto l'incarico non retribuito di \"maestro di cappella straordinario\", a fianco del \"primo maestro\", Manna, e del \"secondo maestro\", Gallo. Quando nel 1761, poco prima dell'esecuzione dell\"Andromaca\", Manna si era ritirato, c'era stato uno scivolamento verso l'alto e Sacchini era stato promosso \"secondo maestro\".\nNel 1762 un permesso concessogli dal Conservatorio gli consent\u00ec di recarsi a Venezia per presentare \"Alessandro Severo\", su libretto di Apostolo Zeno, al Teatro San Benedetto, e un metastasiano \"Alessandro nelle Indie\", l'anno seguente, al Teatro San Salvatore. Il successo a livello italiano che egli quindi riscosse con le sue opere successive, \"Olimpiade\", a Padova (Teatro Nuovo, 1763), \"Eumene\" a Firenze (La Pergola, 1764), \"Semiramide riconosciuta\" a Roma (Argentina, 1764) e \"Lucio Vero\" a Napoli (S. Carlo, 1764), gli diede modo di rinunciare all'incarico retribuito al Conservatorio di Santa Maria di Loreto, nonch\u00e9 a quello provvisorio nel frattempo ottenuto dai conservator\u00ee veneziani, e di tentare la sorte come compositore indipendente.\nStabilitosi inizialmente a Roma, Sacchini si dedic\u00f2 per qualche anno alla composizione di opere buffe per il Teatro Valle, le quali estesero la sua fama a tutta l'Europa: tra esse pu\u00f2 essere ricordato in particolare, anche perch\u00e9 ha avuto una ripresa moderna e una registrazione discografica, l'intermezzo in due atti, La contadina in corte del 1765. Successivamente, nel 1768, il musicista si trasfer\u00ec a Venezia, avendo accettato l'incarico provvisorio di direttore del Conservatorio dell'Ospedale dei Poveri Derelitti (Ospedaletto), offertogli dal predecessore, Tommaso Traetta, suo amico e compagno di studi del periodo napoletano, il quale aveva deciso di trasferirsi presso la corte di San Pietroburgo. In tale posizione si fece rapidamente un nome anche come maestro di canto (avendo tra le sue allieve, Nancy Storace e, forse, Adriana Gabrielli, passata poi alla storia come Adriana Ferraresi Del Bene, creatrice del personaggio mozartiano di Fiordiligi) e, pur non interrompendo la sua attivit\u00e0 di operista, si dedic\u00f2 anche, come da contratto, alla composizione di pezzi religiosi (orator\u00ee, messe, inni, mottetti) per il Conservatorio e per diverse chiese veneziane.\nCharles Burney lo conobbe a Venezia nel 1770: godeva allora di una grande reputazione, i suoi \"Scipione in Cartagena\" (sic) e \"Calliroe\" erano appena stati dati con successo a Monaco di Baviera e a Ludwigsburg, ed egli era, a parere del musicologo inglese, l'unico a potersi affiancare al \"gigante\" Baldassare Galuppi in mezzo a tutti i \"nani\" che popolavano l'ambiente musicale veneziano del tempo.\nL'esperienza londinese.\nNel 1772 Sacchini si trasfer\u00ec a Londra, accompagnato da uno dei migliori castrati allora attivi sulla scena europea, nonch\u00e9 pupillo di Gluck, Giuseppe Millico, e, fin dalle due prime opere nuove date al \"King's Theatre\" all'inizio del 1773, \"Il Cid\" (gennaio) e \"Tamerlano\" (maggio), egli seppe conquistarsi, secondo Burney, i \"cuori\" del pubblico londinese, in una maniera cos\u00ec profonda da non lasciare alcun spazio al tentativo di Tommaso Traetta, nel 1776, di insediarsi anch'egli nella capitale britannica, nonostante fosse stato in effetti lo stesso Sacchini a caldeggiare la spedizione in Inghilterra del suo vecchio amico. A Londra invece Sacchini sarebbe rimasto per un decennio, fino al 1782, anche se la sua vita dissoluta e gli ingenti debiti accumulati gli crearono difficolt\u00e0 crescenti e inimicizie, tra cui quella di Venanzio Rauzzini che, nel 1774, aveva sostituito Millico come \"primo musico\" al \"King's Theatre\", e che giunse a arrogarsi la paternit\u00e0 delle pi\u00f9 famose arie scritte dal compositore. L'attivit\u00e0 di Sacchini a Londra ebbe comunque carattere abbastanza costante nel decennio. \"La maggioranza delle sue composizioni di musica da camera datano ... agli anni londinesi\" e, per quanto riguarda il melodramma, non furono date opere nuove soltanto nel biennio 1776/1777, in connessione probabilmente con i soggiorni del compositore al di qua della Manica e con la messa in scena a Parigi di pasticci in versione francese basati su due suoi lavori precedenti: il dramma giocoso risalente al periodo romano, \"L'isola d'amore\", ora intitolato \"La colonie\", e l'opera seria \"Olimpiade\" (\"L'Olympiade\"). Autore della traduzione francese dei due libretti era il musicista letterato Nicolas-\u00c9tienne Framery, esponente del nascente partito piccinnista contro i gluckiani ed estimatore della musica italiana, il quale ammirava Sacchini e si leg\u00f2 a lui di una duratura amicizia. L'8 giugno 1779, infine, Sacchini varcava anche, per la prima volta, la soglia dell\"Op\u00e9ra\", con una riproposizione, nel quadro della seconda fase della Querelle des Bouffons, del dramma giocoso \"L'amore soldato\", presentato per la prima volta in Inghilterra l'anno precedente, e ora messo in cartellone come \"interm\u00e8de\" in tre atti. Durante queste sue permanenze parigine Sacchini \u00e8 anche accreditato di aver impartito i primi rudimenti di una vera educazione canora, alla futura \"star\" della lirica europea e cantante rifinita, Brigida Banti.\nGli ultimi anni a Parigi.\nQuando la situazione di Sacchini a Londra si fece insostenibile, dopo che la sua salute si era alterata e il suo lavoro non ferveva pi\u00f9 come prima, lo spettro sempre pi\u00f9 vicino della prigione per debiti lo indusse infine ad accettare i calorosi inviti di Framery e a ritornare a Parigi, nel 1781. Sacchini fu assai ben accolto nella capitale francese: i piccinnisti lo vedevano come un naturale alleato nella loro battaglia contro l'influenza di Gluck, ma, soprattutto, si trovava contemporaneamente in citt\u00e0, in incognito, l'imperatore Giuseppe II, fervido appassionato della musica italiana e di quella di Sacchini in particolare, il quale non manc\u00f2 di raccomandare il musicista alla sorella, la regina Maria Antonietta. La protezione della sovrana spian\u00f2 la strada di Sacchini verso l\"Op\u00e9ra\" (non diversamente, del resto, da quanto era successo otto anni prima con Gluck) e, nel mese di ottobre, il compositore pot\u00e9 concludere un lauto contratto con l\"Acad\u00e9mie Royale de Musique\" per la rappresentazione di tre suoi lavori nuovi.\nSacchini si trov\u00f2 per\u00f2 immediatamente al centro di intrighi e malevolenze. Il Signor de La Fert\u00e9, intendente dei Menus-Plaisirs du Roi, una sorta di ministro cerimoniere a cui faceva capo anche l\"Acad\u00e9mie Royale\", e che si opponeva ai gusti musicali esterofili della regina, brigava per tenere in stallo la rappresentazione dell'opera di esordio di Sacchini, il Renaud, mentre i gluckisti maneggiavano per staccare il musicista dai suoi sostenitori piccinnisti. Quando finalmente il \"Renaud\" riusc\u00ec ad andare in scena, il 25 febbraio 1783, l'opera ebbe una buona riuscita, ma non fu un successo clamoroso. Il libretto era una rielaborazione, cui anche Framery aveva concorso, di un lavoro di Simon-Joseph Pellegrin (\"Renaud, ou La suite d'Armide\"), che era stato musicato nel 1722 da Henry Desmarest. Contrariamente a quanto si \u00e8 spesso scritto il \"Renaud\" parigino non era un rifacimento della precedente \"Armida\" del 1772, gi\u00e0 rielaborata come \"Rinaldo\" per Londra nel 1780, bens\u00ec \u00ab[un']opera quasi interamente nuova, a cominciare dalla vicenda, che ha inizio l\u00e0 dove finiva quella degli altri due lavori; il soggetto del dramma non [era] pi\u00f9 costituito dagli amori di Armida e Rinaldo nel giardino incantato, poi distrutto da Armida dopo la fuga dell'amante, bens\u00ec dal seguito della favola tassesca (pur accolta con forti licenze)\u00bb. In effetti, comunque, il \"Renaud\" aveva scontentato tutti: \"La fazione di Piccinni asseriva che la partitura... era influenzata da Gluck, mentre i partigiani di Gluck condannavano il lavoro per carenza di forza drammatica e di originalit\u00e0\".\nLa seconda opera prodotta da Sacchini per le scene parigine riprendeva anch'essa, peraltro pi\u00f9 direttamente, un soggetto gi\u00e0 trattato dal musicista in due occasioni precedenti, la storia del Cid campeador, e and\u00f2 in scena a corte, con il titolo di \"Chim\u00e8ne\", nell'autunno dello stesso anno 1783, in un'atmosfera di diretta concorrenza con Piccinni. La \"Didon\" di quest'ultimo aveva visto la luce, sempre a corte, un mese prima, e era stata accolta come un capolavoro, beneficiando di altre due rappresentazioni; \"Chim\u00e8ne\", al paragone, fece meno scalpore e fu data solo una volta, ma \"entrambi i compositori furono presentati al re (Sacchini dalla regina in persona) e fu loro riconosciuta una lauta pensione\". In effetti, nonostante che l'arrivo di Sacchini a Parigi fosse stato caldeggiato dallo stesso Piccinni che aveva inizialmente visto in lui un naturale alleato, la perdurante assenza di Gluck dal campo (assenza che si sarebbe rivelata definitiva), le trame dei nemici di Piccinni, la suscettibilit\u00e0 e il bisogno di denaro di Sacchini avevano finito per mettere inevitabilmente in competizione anche i due italiani, e una specie di terzo partito musicale si era allora affacciato sulla scena parigina: i \"sacchinisti\", \u00absorta di gluckisti moderati, i quali, come disse argutamente Grimm, avevano aderito alla nuova setta solo per invidia nei confronti di Piccinni. Con la sua irresolutezza e debolezza, Sacchini arriv\u00f2 solo a mettersi contro l'uno e l'altro partito senza riuscire ad farsi benvolere da alcuno dei due; e al momento della lotta li ebbe entrambi contro\u00bb.\nSiccome tutte e due le sue prime opere parigine erano state lodate per la loro gradevolezza di stampo italiano, ma anche criticate per una certa debolezza drammatica, derivante anch'essa dallo stile italiano, con le opere successive, integralmente nuove per lui, sul piano sia del soggetto che della musica, Sacchini \"tent\u00f2 di creare dei lavori che si conformassero pienamente agli stilemi del dramma musicale francese\". Il \"Dardanus\", il cui libretto era in gran parte ricalcato sul \"Dardanus\" di Jean-Philippe Rameau, attravers\u00f2 alterne vicende e due edizioni videro la luce nel primo anno di rappresentazioni; la messa in scena del successivo \"\u0152dipe \u00e0 Colone\" ebbe invece conseguenze pi\u00f9 drammatiche sulla vita stessa del compositore. Sacchini aveva terminato la sua bella nuova partitura nel novembre del 1785 e l'entusiasta Maria Antonietta volle assolutamente che venisse data a corte il 4 gennaio 1786, come inaugurazione del nuovo teatro (peraltro ancora non perfettamente ultimato) della Reggia di Versailles. Forse a causa delle difficolt\u00e0 di allestimento, la prima e unica rappresentazione dell'opera a corte ebbe scarso successo, ma al musicista la sorte avrebbe negato la soddisfazione di vederne altre, sia alla corte stessa, sia all\"Op\u00e9ra\". Il suo allievo Henri-Montan Berton, compositore operistico a sua volta, cos\u00ec ci narra le circostanze che ne ritardarono l'apparizione sulla scena pubblica francese:\n\"La regina Maria Antonietta che amava e coltivava le arti, aveva promesso a Sacchini che \"\u0152dipe\" sarebbe stata la prima opera ad essere rappresentata al teatro di corte, in occasione del trasferimento a Fontainebleau. Sacchini ci aveva messo a parte della lieta novella e continuava, al suo solito, a farsi trovare sul cammino di Sua Maest\u00e0, la quale, uscendo dall'ufficio divino, lo invitava a passare nel salone della musica. L\u00e0 ella si prendeva il piacere di ascoltare alcuni dei pi\u00f9 bei brani di \"Arvire et \u00c9v\u00e9lina\", l'opera di Guillard alla quale Sacchini stava allora lavorando. Avendo dovuto constatare che, per pi\u00f9 domeniche di fila, la regina era parsa evitare i suoi sguardi, Sacchini, tormentato, inquieto, le si pose un giorno cos\u00ec palesemente dinnanzi che ella non pot\u00e9 dispensarsi dal rivolgergli la parola. Lo ricevette nel salone di musica e gli disse con voce emozionata: \u00abMio caro Sacchini, dicono ch'io accordi troppi favori agli stranieri. Sono stata cos\u00ec vivamente sollecitata a far rappresentare, in luogo del suo \"\u0152dipe\", la \"Phedre\" del Signor Lemoine, che non ho proprio potuto rifiutare. Capisca la mia posizione, mi perdoni.\u00bb Sacchini, sforzandosi di contenere il suo dolore, fece un saluto rispettoso e ripart\u00ec subito alla volta di Parigi. Si fece lasciare da mia madre, entr\u00f2 in preda alle lacrime e si gett\u00f2 sul divano. Non potemmo ottenere da lui che poche frasi smozzicate. \u00abMia buona amica, figli miei, sono perduto, la regina non m'ama pi\u00f9, la regina non m'ama pi\u00f9!!\u00bb. Tutti i nostri sforzi per placare il suo dolore furono vani: non volle saperne di mettersi a tavola. Era molto malato di gotta. ... lo riconducemmo a casa, si mise a letto e tre \"[giorni]\" dopo aveva cessato di vivere all'et\u00e0 di cinquantadue anni.\"\nSacchini mor\u00ec il 6 ottobre 1786, in effetti all'et\u00e0 di cinquantasei anni, lasciando incompiuta la partitura di \"Arvire et Eveline\" che fu completata da Jean-Baptiste Rey, direttore dell'orchestra (\"batteur de musure\") dell\"Op\u00e9ra\", e rappresentata, con buona fortuna, il 29 aprile 1788.\nLa drammatica morte di Sacchini suscit\u00f2 un'emozione generale. \u00abCatalizzato dal coinvolgimento della regina e da [un] articolo sinceramente elogiativo di Piccinni, che dedic\u00f2 al Maestro una commovente orazione funebre, il sentimento diffuso ebbe come prima conseguenza quella di rovesciare radicalmente l'umore dell'opinione pubblica\u00bb, e la direzione dell\"Acad\u00e9mie Royale\", senza neanche bisogno di aspettare le consuete pressioni dall'alto, diede disposizioni per l'allestimento dell\"\u0152dipe \u00e0 Colone\" nel Teatro \"de la Porte-Saint-Martin\", all'epoca sede provvisoria dell\"Op\u00e9ra\". \u00abLa prima rappresentazione di \"\u0152dipe \u00e0 Colone\" si tenne marted\u00ec 1\u00ba febbraio 1787 ... La sala era stracolma e molta gente dovette restare in piedi ... L'affluenza rese ancor pi\u00f9 impressionante il trionfo\u00bb. Un trionfo clamoroso e duraturo: da allora in avanti, l'opera fu messa in scena nel massimo teatro parigino ogni anno dal 1787 al 1830, nonch\u00e9 nel luglio del 1843 e nel maggio del 1844, per un totale di 583 recite, diventando cos\u00ec il melodramma pi\u00f9 famoso di Sacchini e uno dei pi\u00f9 durevoli in cartellone di tutto il Settecento, e superando ampiamente anche quelli di Gluck, almeno fintantoch\u00e9 non entr\u00f2 in quell'oblio in cui \u00e8 fondamentalmente rimasto fino ad oggi, non altrimenti, d'altronde, da tutto il resto dell'opera di Sacchini.\nConsiderazioni sull'artista.\n\u00abLa reale portata dell'opera di Sacchini \u00e8 oggi, esteticamente, difficile da determinare, anche se l'ovvia importanza storica della sua figura e del suo operare incoraggiano senza dubbio un pi\u00f9 attento studio e una pi\u00f9 profonda indagine\u00bb: con queste parole significative il redattore della voce su Sacchini nella \"Grande Enciclopedia della Musica Lirica\" inizia la parte dedicata alla valutazione dell'opera del compositore. Valutazione che, comunque, \u00e8 resa pi\u00f9 difficile dallo scarso interesse che il moderno mondo teatrale della lirica gli ha voluto riservare. Nessuna delle sue opere risulta essere stata ripresa in forma scenica nei maggiori teatri internazionali (il suo capolavoro, \"\u0152dipe \u00e0 Colone\", dopo il 1844) e nessuno dei grandi direttori d'orchestra del XX secolo gli ha dedicato la minima attenzione (e quindi neanche l'industria discografica). Solo con l'arrivo del XXI secolo le cose hanno iniziato a cambiare, e oggi sono disponibili addirittura due registrazioni discografiche dell\"\u0152dipe\" e una del \"Renaud\".\nSacchini fu descritto a suo tempo come il campione della \"melodia\": secondo Giuseppe Carpani, di una ventina d'anni pi\u00f9 giovane di lui, egli poteva essere considerato come il pi\u00f9 grande melodista del mondo. E, questo della facilit\u00e0 melodica, ricompreso in una pi\u00f9 generale facilit\u00e0 di mano nella composizione, era indubbiamente il dono che Sacchini aveva ricevuto dalla fiorente scuola napoletana in cui si era trovato a crescere. Egli si distinse comunque, fin dagli inizi, anche per una certa tendenza ad allontanarsi invece dagli schemi pi\u00f9 ritriti della tradizione operistica italiana. \u00abSolo raramente egli ader\u00ec alla forma completa dell'aria con da capo e fece invece sovente uso di versioni modificate dello schema base\u00bb, ricorrendo spesso ad una forma bipartita del tipo della cavatina. Fu comunque \u00abcon l'inserimento in un ambiente musicale internazionale e con l'acquisizione di una pi\u00f9 vasta ed eterogenea esperienza, che le qualit\u00e0 del Sacchini migliore [pervennero] ad una completa maturazione\u00bb, e questo soprattutto nel periodo parigino: nel corso di esso egli \u00abirrobust\u00ec il suo piglio con un'ovvia tinta gluckiana, che non fu tuttavia capace di annullare [i] doni melodici e sensuali\u00bb che gli derivavano dalla sua tradizione italiana, \u00abmentre anche la sua tavolozza orchestrale ... si arricch\u00ec di palpiti e colori nuovi e ben pi\u00f9 accesi, tali da anticipare per diversi aspetti molte drammatiche accensioni romantiche a venire\u00bb. L'opera pi\u00f9 caratteristica in questo senso \u00e8 indubbiamente il gi\u00e0 citato \"\u0152dipe \u00e0 Colone\", ma anche il \"Dardanus\" si pone sicuramente sulla stessa strada: esse \u00absono opere nelle quali ogni elemento che non risulti funzionale all'espressione drammatica viene espunto. Recitativi accompagnati, ariosi e arie fluiscono naturalmente ...[dando vita] a scene la cui unit\u00e0 viene assicurata dall'impiego del medesimo materiale tematico ... Particolarmente fortunato si riveler\u00e0 l'accostamento cavatina-cabaletta, destinato a diventare d'uso comune nel secolo seguente ... Di grande efficacia [infine] le scene corali, nelle quali il coro si alterna ai solisti, mostrando da un lato l'influenza gluckiana, e aprendo altres\u00ec dall'altro la strada al \"grand-op\u00e9ra\" di Spontini\u00bb. Si pu\u00f2 quindi concludere affermando, con David DiChiera, che, al culmine del suo lavoro parigino, Sacchini aveva conseguito una sintesi mirabile dello stile melodico italiano e dei principi gluckiani all'interno degli stilemi tradizionali dell'opera francese.\nRepertorio dell'opera di Sacchini.\nSe non diversamente di volta in volta indicato, il seguente repertorio, ancora largamente incompleto, \u00e8 ripreso dal \"breviario biografico\" di Georges Sauv\u00e9, \"Antonio Sacchini 1730-1786 - Un musicien de Marie-Antoinette\", e dalla voce \"Sacchini, Antonio (Maria Gasparo Gioacchino)\", compilata da David DiChiera per \"The New Grove Dictionary of Opera\" (che costituisce del resto anche una delle fonti dichiarate da Sauv\u00e9). \u00c8 bene evidenziare che Georges Sauv\u00e9 non \u00e8 un musicologo di professione.\nMelodrammi.\nOpere scritte in collaborazione con altri musicisti.\nIn questa sezione sono compresi i melodrammi che risultano contenere musiche originali di Sacchini affiancate a quelle di altri compositori\nMusica strumentale.\nLa gran parte della musica strumentale pubblicata di Antonio Sacchini risulta risalire al periodo londinese (1772-1781).\nMusica sacra.\nI pezzi sacri di Sacchini furono composti per la maggior parte durante il periodo di direzione del conservatorio dell'Ospedaletto a Venezia. Significativamente, tutti i pezzi composti a Venezia sono in tonalit\u00e0 maggiore.\nMusica vocale da salotto.\nSecondo Gearges Sauv\u00e9 risultano \"numerosi lavori non repertoriati in Italia, a Londra (di cui nove duetti del 1775), a Parigi, a Dublino, ariette inedite pubblicate molto tempo dopo la sua morte, arie, cantate...\", nonch\u00e9 un \"Quaderno di musica di Francesca Bazin, manoscritto autografo totalmente inedito\". Si tratta, in quest'ultimo caso di una raccolta manoscritta di Antonio Sacchini, risalente al 1785 e appartenente attualmente alla collezione privata dello stesso Sauv\u00e9, discendente della Bazin. Essa si compone di 19 melodie (16 per soprano e pianoforte, 1 per pianoforte solo, 1 duetto per soprani e pianoforte, e 1 quartetto), ed \u00e8 stata pubblicata recentemente da ELPE-Musique (\"Le Cahier de musique de Fanny Bazin\"). Il quaderno costituisce lo strumento delle lezioni che Sacchini impartiva all'undicenne Bazin su mandato della regina e \"testimonia la ricercatezza e l'intensit\u00e0 della vita artistica che la regina Maria Antonietta offriva agli intimi\"."}
{"id": "228598", "revid": "123122422", "url": "https://it.wikipedia.org/wiki?curid=228598", "title": "San Maurizio", "text": "Agiografia.\nSecondo le agiografie, sarebbe stato un generale dell'Impero romano, a capo della leggendaria Legione tebana egizio-romana, operante nella Mesopotamia nel corso del III secolo e successivamente, nel 300, trasferita nell'Europa centrale romana, a Colonia e a nord delle Alpi. In seguito al rifiuto di intraprendere azioni punitive contro i cristiani sarebbe stato martirizzato durante la decima persecuzione di Diocleziano.\nSecondo i documenti agiografici la legione, interamente composta da cristiani, che in origine prestava servizio ai confini orientali dell'impero, venne schierata in Gallia dall'imperatore Diocleziano. Il compito della legione era di assistere militarmente Massimiano nella difesa contro i Quadi e Marcomanni, barbari che dal fiume Reno tracimavano nella Gallia, e di sottomettere le popolazioni ribelli locali (che in parte si sentivano abbandonate dall'Impero romano).\nI soldati eseguirono brillantemente la loro missione, tuttavia, quando Massimiano ordin\u00f2 di perseguitare (e uccidere) alcune popolazioni locali del Vallese convertite al cristianesimo, molti tra i soldati tebani si rifiutarono. Massimiano ordin\u00f2 una severa punizione per l'unit\u00e0 e, non bastando la sola flagellazione dei soldati ribelli, si decise di applicare la decimazione, una punizione militare che consiste nell'uccisione di un soldato su dieci, mediante decapitazione.\nIn seguito vennero ordinate altre azioni dello stesso tipo contro le popolazioni locali, cosa che port\u00f2 la legione a rifiutare di nuovo il compito repressivo assegnato, anche in seguito all'incoraggiamento del generale Maurizio. Massimiano ordin\u00f2 quindi una seconda decimazione che i soldati tebani accettarono rassegnati.\nIl massacro della legione tebana.\nI soldati per\u00f2 restarono fermi nel rifiutare di compiere qualsiasi tipo di violenza contro i loro confratelli cristiani, cosa che port\u00f2 Massimiano a ordinare che tutti i restanti componenti della legione (composta abitualmente da 6\u00a0600 soldati) venissero massacrati sul posto. Il luogo dell'eccidio, allora noto come \"Agaunum\" in Raetia, \u00e8 l'attuale Saint Maurice-en-Valais, in Svizzera, dove si trova un'abbazia dedicata a San Maurizio, l'Abbazia territoriale di San Maurizio d'Agauno. Tra gli scampati all'eccidio vi era Sant'Alessandro, che successivamente sub\u00ec il martirio presso Bergamo.\nCos\u00ec recitano i pi\u00f9 antichi resoconti del martirio, secondo la lettera pubblica di Eucherio, vescovo di Lione (circa 434-450), inviata al suo vescovo ausiliare Salvius. Versioni alternative della storia raccontano che la legione si rifiut\u00f2 di eseguire gli ordini di Massimiano soltanto dopo aver scoperto che un villaggio che avevano appena distrutto era popolato da poveri e innocenti contadini cristiani, oppure che l'imperatore aveva ordinato la loro esecuzione quando si rifiutarono di offrire sacrifici agli dei pagani romani.\nI dettagli di questa storia si basano su scarsi riferimenti storici: ad esempio, la decimazione non era pi\u00f9 in uso da molti secoli per punire disciplinarmente una legione romana. Le precedenti applicazioni di questa punizione registrate dalla storia avvennero durante il regno di Galba, che ordin\u00f2 la decimazione di una formazione di classiari che Nerone aveva trasformato in una legione, e che esigevano un'aquila e i relativi stendardi.\nAlcuni storici suggeriscono che questa sia stata una \"leggenda devozionale\" creata da Teodoro, vescovo di Octodurum, in un tempo databile tra il 388 e il 394, dal momento che Eucherio, vescovo di Lione, lo cita come fonte della sua storia per incoraggiare i cristiani contemporanei che servivano nell'esercito romano a ignorare gli ordini dei loro comandanti pagani e ad aderire al cristianesimo. A ogni modo, anche se fosse stata una falsificazione posteriore fatta dallo stesso Eucherio, la sua diffusione ebbe un sicuro successo nell'attirare pellegrini all'abbazia di \"Agaunum\", fondata nell'anno 515 da Sigismondo, il primo re cattolico dei Burgundi. L'abbazia era unica nel suo tempo quale progetto nato dalla collaborazione di un re in concordia con i suoi vescovi, piuttosto che uno sviluppo organico che avveniva attorno alla figura centrale di un monaco santo.\nCulto.\nLa festivit\u00e0 San Maurizio ricorre il 22 settembre; \u00e8 considerato il patrono degli Alpini e, coi suoi compagni Santi Martiri, anche delle Guardie Svizzere.\n\u00c8 dedicata a San Maurizio (e solo in seguito anche a San Lazzaro) la chiesetta del Castello di Lierna. L'imperatrice del Sacro Romano Impero Adelaide di Borgogna dal 951 al 973, era solita risiedere nel Castello di Lierna e San Maurizio fu il patrono del Sacro Romano Impero a cui dedic\u00f2 il culto della Chiesetta di Lierna, che la proteggeva durante le battaglie navali, per questo la sua abside \u00e8 verso l'interno, le dimensioni piccole e non \u00e8 visibile da lontano. Il 22 gennaio 1573, in questa Chiesa di Lierna, Emanuele Filiberto di Savoia fond\u00f2 l'Ordine dinastico di Casa Savoia, chiamandolo per questo Ordine dei Santi Maurizio e Lazzaro. Il Borgo di Lierna mantenne nei secoli questa sua protezione e riservatezza come luogo di ritiro di reali e nobili. Molti ordini religiosi cavallereschi sono stati costituiti in onore di questo santo, incluso l'Ordine del Toson d'Oro del Sacro Romano Impero e l'Ordine di San Maurizio dei Savoia. Inoltre, cinquantadue toponimi francesi includono il suo nome.\nSan Maurizio d\u00e0 il suo nome alla localit\u00e0 turistica di montagna St. Moritz, in Svizzera, cos\u00ec come a numerosi luoghi chiamati Saint-Maurice nei paesi di lingua francese Oltre 650 istituti religiosi dedicati a San Maurizio sono presenti in Francia e in altri Paesi europei. Soltanto in Svizzera ci sono sette chiese o altari nel Canton Argovia, sei nel Cantone di Lucerna, quattro nel Canton Soletta, e una nel Cantone Appenzello Interno.. In particolare, tra esse sono degne di nota: la chiesa e l'abbazia di San Maurizio d'Agauno, la chiesa di St. Moritz nell'Engadina e la cappella dell'Abbazia di Einsiedeln. In Italia si possono citare la Basilica di San Maurizio che domina Pinerolo e la chiesa di San Maurizio al Monastero Maggiore a Milano.\n\u00c8 inoltre patrono di alcune chiese nella Val di Non come quella di Tregiovo (Rev\u00f2).\nMaurizio \u00e8 anche il santo patrono di una chiesa e parrocchia cattolica di New Orleans (Stati Uniti). La chiesa fu costruita nel 1856, era quindi una delle pi\u00f9 antiche chiese della zona. La struttura fu danneggiata dall'uragano Katrina il 29 agosto del 2005: il campanile si stacc\u00f2 facendo entrare un metro e mezzo d'acqua nella chiesa e la statua di san Maurizio fu trafugata da sciacalli dopo il passaggio dell'uragano.\nMaurizio viene raffigurato tradizionalmente nella sua armatura e in Italia si aggiunge una croce rossa sul suo scudo o armatura. Nella cultura popolare \u00e8 stato messo in rapporto con la leggenda della Lancia del Destino, che avrebbe portato in battaglia; il suo nome \u00e8 inciso sulla lancia sacra di Vienna, una delle reliquie che si sostiene sia quella che fer\u00ec il costato di Ges\u00f9 sulla croce.\nPatrono del Sacro Romano Impero.\nSan Maurizio divenne il patrono del Sacro Romano Impero. Nel 926 Enrico I (919-936), arriv\u00f2 a cedere l'intero cantone svizzero dell'Argovia all'abbazia, in cambio della lancia sacra del santo. La \"spada di San Maurizio\" faceva parte del corredo del trono imperiale, utilizzato durante l'incoronazione degli imperatori austro-ungarici fino al 1916. Inoltre alcuni imperatori furono incoronati davanti all'altare di san Maurizio nella basilica di San Pietro. Nel 929 Enrico I di Sassonia organizz\u00f2 un incontro della corte reale (\"Reichsversammlung\") nella localit\u00e0 di Magdeburgo. Ottone I fond\u00f2 nella suddetta citt\u00e0 l'abbazia di San Maurizio in onore del santo nel 937. Nel 961 Ottone I intraprese grandi lavori di costruzione e arricchimento della cattedrale di Magdeburgo, che voleva far diventare il luogo della sua futura sepoltura. A questo fine:\n\u00ab [...] nell'anno 961 dell'Incarnazione e venticinquesimo del suo regno, alla presenza di tutta la nobilt\u00e0, alla vigilia di Natale, il corpo di San Maurizio venne condotto a lui [Ottone I] da Ratisbona, assieme ai corpi di alcuni dei compagni del santo ed a reliquie di altri santi. Al loro arrivo a Magdeburgo, le reliquie vennero accolte con il grande omaggio fornito dall'intera popolazione della citt\u00e0 e dei paesani del circondario. Queste spoglie sono ancora venerate nel luogo, per la salvezza della patria.\u00bb\nPatronati.\nSan Maurizio \u00e8 santo patrono di diverse localit\u00e0 in Italia e all'estero; in particolare \u00e8 patrono dei seguenti comuni italiani:\nEtnia di San Maurizio.\nA volte san Maurizio \u00e8 rappresentato come un subsahariano, il che rispecchia il significato del suo nome. Per\u00f2 Jean Devisse dimostra che solo a partire dal 1240 san Maurizio viene rappresentato in questo modo. Prima di allora era stato rappresentato con la pelle chiara e marcati tratti caucasici. A causa di questa discrepanza, Maurizio viene rappresentato con caratteristiche di diversi gruppi etnici, a seconda del tempo in cui l'immagine fu prodotta. Le immagini di san Maurizio nella cattedrale di Magdeburgo lo rappresentano con la pelle scura e con tratti prettamente negroidi o mulatti.\nEsistono delle prove che indicano che Maurizio fosse egiziano. Il nome copto \"Maurikios\" compare nei papiri ed \u00e8 identico al nome romano \"Mauritius\". Altri hanno suggerito che il nome possa derivare dal nome del lago Moeris. Infatti, il nome si trova negli epitaffi dell'Egitto tolemaico e successivamente in epoca cristiana ed \u00e8 tuttora usato dai copti egiziani. Potrebbe tuttavia essere stato un nubiano, o di discendenza mista egiziana e nubiana, ma vi sono parecchi dubbi al riguardo."}
{"id": "228600", "revid": "31789", "url": "https://it.wikipedia.org/wiki?curid=228600", "title": "\u0412 (cirillico)", "text": "La \u0412, minuscolo \u0432, chiamata ve, \u00e8 la terza lettera dell'alfabeto cirillico. Rappresenta la consonante fricativa labiodentale sonora IPA . In russo quando si trova in fine di parola viene desonorizzata e si pronuncia . In alcune altre lingue slave \u0412 viene letta . Sembra in apparenza la lettera maiuscola latina B.\nL'antico nome di \u0412 era vedi. La lettera deriva dalla lettera greca Beta (\u0392, \u03b2), che veniva gi\u00e0 evidentemente prononunciata nel greco del tempo in cui venne creato l'alfabeto cirillico.\nPosizione nei codici.\nI corrispondenti codici HTML sono: codice_1 o codice_2 per il maiuscolo e codice_3 o codice_4 per il minuscolo."}
{"id": "228604", "revid": "1543377", "url": "https://it.wikipedia.org/wiki?curid=228604", "title": "William Randolph Hearst", "text": "\u00c8 divenuto celebre, oltre che per la sua smisurata ricchezza (si stima che i suoi introiti arrivarono a toccare i 15 milioni di dollari annui), anche per aver creato uno dei pi\u00f9 grandi imperi mediatici di sempre, influenzando fortemente lo stile giornalistico e l'opinione pubblica statunitense.\n\u00c8 considerato, insieme a Joseph Pulitzer, il padre del giornalismo scandalistico (\u00abYellow Journalism\u00bb, dal nome del fumetto \"Yellow Kid\"). Venne eletto per due volte alla Camera dei rappresentanti per il Partito Democratico. La sua vita nel 1941 ispir\u00f2 il capolavoro cinematografico di Orson Welles \"Quarto potere\" (\"Citizen Kane\") e la sua figura \u00e8 lungamente evocata nel film Netflix \"Mank\" (2020) di David Fincher.\nBiografia.\nInfanzia e carriera scolastica.\nHearst nacque a San Francisco nel 1863, figlio unico di George Hearst, un cercatore d'oro di umili origini arricchitosi durante la grande corsa all'oro californiana, e di Phoebe Apperson. La prima infanzia di Hearst \u00e8 caratterizzata dal lusso e dalla ricchezza che i genitori riescono a garantirgli grazie alla fortuna che il padre ha accumulato prima con le miniere di argento e poi con quelle d'oro. La madre lo vizia oltremisura, forse per questo il ragazzo sviluppa un carattere molto deciso, forte ma anche arrogante e supponente che lo caratterizzer\u00e0 per tutta la vita.\nDopo aver frequentato la scuola di preparazione al college di St. Paul a Concord nel New Hampshire, Hearst riesce ad essere ammesso all'universit\u00e0 di Harvard. Durante il periodo universitario aderir\u00e0 a diverse associazioni, tra questi il Delta Kappa Epsilon e l'A.D. Club. Ma l'esperienza di questo periodo che lo segner\u00e0 per la vita sar\u00e0 l'ingresso nella redazione dell\"'Harvard Lampoon\". Hearst, per\u00f2, sar\u00e0 ben presto espulso da Harvard a motivo di una sua beffa considerata eccessiva: l'aver fatto recapitare a ciascun professore della prestigiosa universit\u00e0 un pitale \"personalizzato\" con la propria caricatura.\nIl \"San Francisco Examiner\".\nSenza pi\u00f9 un'occupazione e probabilmente a causa della sua precedente esperienza al Lampoon, il ventitreenne Hearst decide che il suo destino sar\u00e0 quello di diventare un grande giornalista. I genitori, naturalmente, non vogliono e fanno pressioni sul figlio perch\u00e9 si occupi delle miniere e delle attivit\u00e0 di famiglia, ma il ragazzo non demorde.\nAlla fine riesce ad ottenere dal padre la guida del \"San Francisco Examiner\", un giornale che quest'ultimo aveva ricevuto nel 1880 \u201ccome parziale pagamento di un debito di gioco\u201d e di cui si serve per supportare la carriera politica del padre (verr\u00e0 infatti eletto al senato, come democratico, nel 1887). L'idolo di Hearst a quel tempo \u00e8 Joseph Pulitzer, proprietario e creatore nel 1878 del \"St. Louis Post-Dispatch\" (fusione del \"Post\" e del \"St. Louis Dispatch\" ) e del \"New York World\" (dal 1883).\nHearst andr\u00e0 a New York diverse volte per incontrare il suo beniamino, ma non riuscir\u00e0 mai nell'impresa. Conoscer\u00e0, invece, ed entrer\u00e0 in confidenza con uno dei suoi collaboratori pi\u00f9 stretti, Samuel Selwyn Chamberlain, uno dei fondatori del quotidiano \"Le Matin\" di Parigi e direttore dell'edizione europea del \"N.Y. Herald\". Appena insediatosi all'\"Examiner\", Hearst contatta Chamberlain e lo invita a collaborare con lui al giornale, chiedendogli di portare con s\u00e9 chi vuole senza badare a spese. Chamberlain accetta e porta con s\u00e9 a San Francisco Ambrose Bierce, un giornalista e scrittore statunitense che dopo aver collaborato con il \"Fun magazine\" di Londra (dal 1872 al 1875) era tornato a New York per tentare di fare fortuna in una compagnia mineraria, fallendo e diventando in seguito uno dei colonnisti satirici pi\u00f9 amati della grande mela.\nIl direttore dell'\"Examiner\" sar\u00e0 Arthur McEwen, che lo trasformer\u00e0 in un giornale del mattino (prima era un serale) e porter\u00e0 la popolarit\u00e0 del piccolo giornale di San Francisco a livelli mai sperati, attirando giornalisti e scrittori del calibro di Mark Twain e Jack London. Hearst si autoproclama subito un uomo del popolo che predilige le masse alle \u00e9lite. Ha gi\u00e0 cambiato radicalmente la faccia dell\"'Examiner\" rinnovando totalmente la redazione, ma non gli basta. Vuole fare le cose in grande, cos\u00ec fa creare il nuovo logo per la prima pagina del giornale: una possente aquila che porta i colori della bandiera americana e contiene due grandi motti: \"Monarch of the Dailies\" (Monarca dei quotidiani) e \"America first\" (l'America per prima). \u00c8 un successo: il pubblico accoglie il nuovo carattere dell'Examiner con entusiasmo patriottico, e il nome di Hearst comincia a diventare molto conosciuto.\nIl nuovo \"Examiner\" si occuper\u00e0 di delitti e fatti truci, scandali, satira, storie di corruzione, attacchi e denunce alle grandi compagnie (comprese alcune controllate dalla sua famiglia), il tutto accompagnato da fotografie e vignette satiriche, manifestando i primi sintomi di uno stile giornalistico pi\u00f9 attento allo scandalo e alla spettacolarit\u00e0 piuttosto che all'informazione vera e propria, che porteranno negli anni successivi ad una vera e propria rivoluzione del giornalismo americano. L'\"Examiner\" piace davvero molto e riscuote un enorme successo, tanto da diventare in pochi anni (ma non senza alcune difficolt\u00e0) il primo giornale di San Francisco. Con la ristrutturazione dell'\"Examiner\", Hearst pone il primo mattone sul quale si fonder\u00e0 il suo enorme impero mediatico, un impero da 15 milioni di dollari all'anno e 30 testate giornalistiche nelle maggiori citt\u00e0 degli stati uniti.\nIl \"New York Morning Journal\" e la guerra con Pulitzer.\nL\"'Examiner\" sta iniziando a diventare anche un giornale redditizio, non con poca fatica, data l'enorme quantit\u00e0 di denaro che Hearst vi aveva investito pagando ai suoi collaboratori cifre strepitose e mandandoli a fare viaggi in mongolfiera, a cercare bestie rare mai viste sulle pagine di un quotidiano e a compiere altre attivit\u00e0 spettacolari che di giornalistico avevano poco e nulla, ma che contribuivano a scatenare nei lettori stupore e meraviglia, o \"gee-whiz feeling,\" come lo definir\u00e0 Arthur McEwen, uno dei suoi collaboratori.\nNel 1891 il padre di Hearst muore. Da quel momento William ha a disposizione l'intero patrimonio di famiglia per ampliare il suo impero, dato che la madre lo finanzia senza alcun problema, spesso salvandolo da investimenti poco azzeccati. Hearst con questi soldi pu\u00f2 ora puntare alla capitale del giornalismo americano: New York.\nIl suo budget \u00e8 di quasi 7 milioni e mezzo di dollari, derivanti dalla vendita di una miniera di propriet\u00e0 della famiglia. Vorrebbe comprare il \"New York Times,\" ma \u00e8 troppo costoso, e, forte dall'esperienza all\"'Examiner,\" decide di andare sul sicuro. Nel 1896 riesce ad acquistare da John R. McLean il \"New York Morning Journal\" per \u201csoli\u201d 180.000 dollari, un anno dopo che questi lo aveva acquistato da Albert Pulitzer. Il fratello minore del pi\u00f9 celebre Joseph lo aveva fondato nel 1882, ma si era rovinato nel tentativo di competere con il \"New York World\".\nHearst sembra aver ereditato la missione e le intenzioni di Albert Pulitzer. Infatti, dopo aver tolto \u201cMorning\u201d dal titolo del giornale e averlo reso un pomeridiano, inizia una guerra di tiratura con Joseph Pulitzer e il suo \"N.Y. World\".\nNel mondo giornalistico non si parla d'altro che degli stipendi favolosi di Hearst che \u00ecn breve tempo riesce a sottrarre al \"N.Y. World\" e al \"New York Sun\" il reporter J. Ralph, il notissimo scrittore Stephen Crane e W.Black.\nMa la vera vittoria di Hearst sar\u00e0 sottrarre al World due disegnatori: George McManus e Richard F. Outcault, creatore del celebre fumetto \"Yellow Kid\".\n\"The Yellow Kid\" e la nascita dello Yellow Journalism.\nLa forte industrializzazione e i progressi tecnici seguiti alla Guerra di secessione, la crescita della popolazione ed il progressivo aumento del suo livello di alfabetizzazione furono le condizioni che contribuirono alla nascita del giornalismo moderno. In particolare le innovazioni di Fourdrinier nella produzione della carta, che ne ridussero il costo di dieci volte rispetto agli anni della Guerra civile, e l'invenzione della Linotype permisero agli editori di inaugurare una nuova era per la stampa quotidiana.\nPer tenere il passo con la rapida espansione del mercato, l'industria editoriale dovette rivoluzionarsi e velocizzarsi, tanto che nel 1890 sia il \"New York World\" di Pulitzer, sia il \"New York Journal\" di Hearst erano entrambi in grado di stampare 48.000 copie l'ora. Questi giornali dovevano per\u00f2 essere venduti ad un pubblico sempre pi\u00f9 affamato di notizie fresche e stupefacenti.\nPer raggiungere lo scopo si cominci\u00f2 a controllare sempre meno la veridicit\u00e0 delle fonti e ad esasperare sempre pi\u00f9 quella notizia che si prestasse a divenire un caso editoriale: i giornali cominciarono a riempirsi di articoli incredibili (spesso addirittura senza alcuna fonte), che dovevano stupire i lettori piuttosto che informarli. Questa strategia editoriale, chiamata \u201cYellow Journalism\u201d (stampa gialla, ovvero scandalistica), prese il nome da \"The Yellow Kid\", uno dei primi fumetti ad essere stampato a colori: per la prima volta fecero la loro comparsa sulla stampa quotidiana le fotografie e le strisce a fumetti.\nOgni giorno, grazie alle moderne rotative, potevano essere stampati migliaia di giornali che si riversavano per le strade accompagnati dal grido di titoli sensazionali e promesse di storie incredibili all'interno. Le tirature crebbero enormemente, e per aumentare la diffusione, i prezzi di vendita si abbassarono fino a toccare l'incredibile cifra di un centesimo a copia. Il motivo di tanto impegno per raggiungere picchi di circolazione sempre pi\u00f9 alti \u00e8 facilmente giustificabile dal fatto che gli editori non badavano pi\u00f9 ai guadagni derivanti dalla vendita vera e propria del giornale, ma a quelli derivanti dalla pubblicit\u00e0. Il giornalismo era ufficialmente entrato nella sua epoca moderna.\nLa guerra di Cuba.\nI Caraibi erano una regione con una forte relazione economica con gli Stati Uniti, tanto che molti statunitensi la consideravano una naturale estensione della loro repubblica. Si calcola, infatti, che intorno al 1890 l'ammontare dei possedimenti di cittadini americani fosse grossomodo pari a 50 milioni di dollari dell'epoca, principalmente investiti in piantagioni di zucchero, tabacco e industrie per la produzione del ferro. L'isola richiedeva da tempo l'indipendenza dalla Spagna, e il malcontento fin\u00ec per sfociare nel 1895 in una rivoluzione. Il neoeletto Presidente William McKinley doveva dunque difendere gli interessi statunitensi sull'isola. I due pi\u00f9 grandi imperi mediatici dell'epoca, uno capitanato da Pulitzer e l'altro da Hearst, non persero l'occasione di intervenire in questo delicato equilibrio, scrivendo delle atrocit\u00e0 del governo e dell'esercito spagnolo a Cuba, influenzarono l'opinione pubblica in maniera tanto radicale da divenire, di fatto, l'ago della bilancia che avrebbe deciso l'entrata in guerra degli Stati Uniti.\nGi\u00e0 dai primi segnali di tensione il \"Journal\" di Hearst mosse una campagna mediatica impressionante contro il governo spagnolo: falsa o vera che fosse, ogni giorno compariva in prima pagina, con titoli a caratteri cubitali, una nuova sensazionale notizia. Hearst noleggi\u00f2 addirittura due navi, la Buccaneer e la Sylvia, per inviare sul luogo plotoni di giornalisti, fotografi e disegnatori. Hearst e Pulitzer, utilizzando titoli accattivanti e notizie sempre pi\u00f9 spettacolari, si contesero le masse popolari che fremevano per sapere che cosa stesse succedendo. Questo scontro mediatico verr\u00e0 ricordato in seguito come uno dei primi e pi\u00f9 evidenti casi di \"Yellow Journalism\" della storia. A tener viva l'attenzione contribuirono poi, a breve distanza l'uno dall'altro, due eventi sensazionali che scossero l'opinione pubblica americana dalle fondamenta.\nIl primo dei due fu la pubblicazione, da parte proprio di Hearst, di un rapporto diplomatico spagnolo intercettato dai ribelli cubani, in cui Enrique Dupuy de L\u00f4me, ambasciatore di Spagna negli Stati Uniti, descriveva il presidente McKinley come un debole che cercava solo l'ammirazione delle masse. Il secondo fu l'affondamento, a causa di una mina sottomarina, della USS Maine nel porto de L'Avana il 15 febbraio, con la conseguente morte di 260 uomini. La Maine si trovava l\u00ec per un sopralluogo pacifico. Nonostante una commissione d'inchiesta istituita dalla marina militare americana non riuscisse ad attribuire la responsabilit\u00e0 dell'accaduto, l'opinione popolare (influenzata in gran parte dalle notizie dei giornali di Hearst e Pulitzer) si era gi\u00e0 chiaramente schierata contro la Spagna, e la frenesia per la guerra era tangibile in tutto il paese.\nIl 19 aprile 1898 il Congresso statunitense dichiar\u00f2 che Cuba dovesse essere \u201clibera e indipendente\u201d, il che equivaleva, di fatto, ad una dichiarazione di guerra alla Spagna, che comunque non tard\u00f2 ad arrivare.\nGli Stati Uniti inflissero alla Spagna una rapida e dura sconfitta. La pace, con cui Madrid rinunciava ad ogni pretesa su Cuba e le Filippine, venne firmata il 10 dicembre 1898. Prima e durante il conflitto girarono molte voci sulle presunte responsabilit\u00e0 di Hearst riguardo agli accadimenti che portarono gli Stati Uniti ad entrare in guerra. Alcuni sospettarono che fosse stato proprio Hearst a far affondare la USS Maine, e altri lo accusarono in seguito di aver commissionato l'assassinio del Presidente McKinley, che venne raggiunto da due colpi di pistola sparati da un anarchico di origine polacca, Leon Czolgosz, mentre si trovava all'Esposizione panamericana di Buffalo (New York); mor\u00ec il 14 settembre in seguito alle ferite riportate.\nAmbizioni politiche.\nDopo poco pi\u00f9 di un anno dall'acquisto da parte di Hearst, il \"New York Journal\" fa presa e arriva a toccare l'impressionante tiratura di un milione e mezzo di copie al giorno, battendo ogni primato, anche a causa delle cifre da capogiro che Hearst, come al solito, investe nella gestione delle sue testate. Hearst, sempre pi\u00f9 ambizioso, decide di entrare in politica, sia per vanit\u00e0 e per cercare di seguire le orme del padre che per proteggere i suoi affari, pensando di supportare la sua carriera politica con i suoi giornali. Dal 1903 al 1907 \u00e8 eletto alla Camera dei Rappresentanti, per conto del Partito Democratico. Nel 1904 ha buone possibilit\u00e0 di essere presentato come candidato per i Democratici alle elezioni presidenziali, ma qualcosa va storto: William Jennings Bryan, un membro del Partito Democratico che Hearst aveva supportato alle elezioni presidenziali del 1896, non ricambia il favore, e come candidato democratico viene scelto il giudice newyorchese Alton Brooks Parker (perder\u00e0 poi contro il repubblicano Theodore Roosevelt).\nDopo aver fondato un partito indipendente, non affiliato cio\u00e8 n\u00e9 ai democratici n\u00e9 ai repubblicani, denominato \"Municipal Ownership League\", nel 1905 tenter\u00e0 senza successo di essere eletto governatore dello Stato di New York. A seguito di questa sconfitta Hearst smantella il vecchio partito e d\u00e0 alla vita un partito tutto nuovo, chiamato \"Indipendence Party\" (conosciuto anche col nome di \"Indipendence League\") col quale nel 1906 correr\u00e0 per la carica di sindaco di New York, fallendo anche in questo caso. Questa ennesima sconfitta fu in gran parte dovuta ai continui e reiterati sabotaggi della Tammany Hall, al tempo la pi\u00f9 vasta organizzazione democratica di New York e sostenitrice di George B. McClellan Jr, che cerc\u00f2 di sabotare la campagna elettorale di Hearst ritraendolo agli elettori come un lunatico e un anarchico.\nLa sua avversione per l'impero britannico lo porter\u00e0 negli anni precedenti la prima guerra mondiale a opporsi alla partecipazione degli Stati Uniti al conflitto e, successivamente, persino alla formazione della Lega delle Nazioni, che sarebbe poi diventata la prima organizzazione intergovernativa avente come scopo quello di accrescere il benessere e la qualit\u00e0 della vita degli uomini e di prevenire le guerre, sia attraverso la gestione diplomatica dei conflitti sia attraverso il controllo degli armamenti. Nel 1922, ottenuto questa volta il supporto dei vertici della Tammany Hall, Hearst si propone ancora come candidato per il Senato, ma a causa dell'opposizione del democratico Al Smith (eletto l'anno successivo governatore dello Stato di New York) le sue ambizioni politiche naufragano definitivamente.\nLa rappresaglia di Hearst contro Smith sar\u00e0 pressoch\u00e9 immediata: il magnate gli schiera contro tutti i suoi giornali e alle elezioni del 1928 sostiene apertamente Herbert Hoover, nonostante sia il candidato repubblicano, contribuendo in maniera consistente alla sua vittoria. Hearst si schiera contro Smith anche alcuni anni dopo, sostenendo Franklin D. Roosevelt alla convention del Partito Democratico del 1932, volta a eleggere il candidato presidente da schierare contro i repubblicani. Nel 1933 viene eletto presidente degli Stati Uniti proprio Roosevelt, e per Hearst \u00e8 un successo. Tuttavia, nonostante il supporto alla politica economica del New Deal, il rapporto tra Hearst e Roosevelt non \u00e8 destinato a durare.\nInfatti, gi\u00e0 nel 1935, dopo che il Presidente ebbe opposto il veto alla legge Patman, denominata anche \"Bonus Bill,\" che prevedeva il pagamento immediato di tutti i veterani della Grande Guerra, Hearst scaten\u00f2 contro Roosevelt tutti i suoi giornali rivolgendosi con una serie di editoriali diretti a minarne la credibilit\u00e0 proprio a quella classe media che pochi anni prima aveva convinto a votare per lui. Durante questi anni Hearst non si occuper\u00e0 solo dei suoi giornali ma viagger\u00e0 anche molto in Europa (soprattutto in Germania), non solo per occuparsi dell'acquisto di opere d'arte da aggiungere alla sua smisurata collezione, ma anche per aggiornarsi personalmente sulla situazione politica del vecchio continente. Nel 1934 visita Berlino per intervistare Adolf Hitler; quando, durante la loro conversazione, il dittatore chiede a Hearst come mai il suo operato \u00e8 cos\u00ec incompreso negli USA e cos\u00ec criticato dalla stampa, egli gli risponde semplicemente: \u201cPerch\u00e9 gli americani credono nella democrazia e sono avversi alle dittature\u201d. Ci\u00f2 nonostante, le edizioni domenicali dei suoi giornali ospiteranno, senza contraddittorio, scritti di Hermann G\u00f6ring e di Alfred Rosenberg.\nL'espansione del gruppo editoriale.\nAnche a supporto delle proprie ambizioni politiche Hearst fond\u00f2 o acquis\u00ec svariati giornali in altre citt\u00e0 degli Stati Uniti. La creazione del \"Chicago American\" nel 1900, in particolare, accolse una richiesta espressa dal Comitato Nazionale del Partito Democratico, di cui peraltro Hearst si serv\u00ec per\u00f2 anche come scusa per ottenere dalla madre i necessari fondi iniziali per dare vita al giornale.\nNegli anni immediatamente successivi diede vita, tra gli altri, all\"'Atlanta Georgian\", al \"Los Angeles Examiner\", al \"Detroit Times\" e al \"Boston American\", arrivando a fondare nel 1909 l'agenzia giornalistica \"International News Service\" e nel 1914 la \"King Feature\", che servir\u00e0 centinaia di giornali negli Stati Uniti e nel mondo. Acquist\u00f2, inoltre, sette stazioni radio in varie citt\u00e0, tra le quali New York, Baltimora, Pittsburgh, San Francisco e Los Angeles.\nCon le altre testate che nel tempo entrarono a far parte del suo gruppo editoriale, a met\u00e0 degli anni venti, Hearst arriv\u00f2 a contare non meno di 28 importanti quotidiani nazionali. La Hearst Corporation diversific\u00f2 inoltre i suoi interessi editoriali dando vita a societ\u00e0 cinematografiche e pubblicando libri e riviste, molte delle quali ancora oggi in circolazione come \"Cosmopolitan\", \"Good Housekeeping\", \"Town &amp; Country\" ed \"Harper's Bazaar\".\nNel 1928 l'impero giornalistico di Hearst raggiunse il suo apice per guadagni e circolazione di giornali, tanto da permettergli di finanziare per l'anno successivo, dopo averne deciso il punto di partenza e di arrivo e assicurandosi l'esclusiva per i reportage giornalistici da bordo, la prima crociera mondiale dello Graf Zeppelin. Tuttavia, non fu risparmiato dal collasso economico del 1929 che gli cost\u00f2 il controllo delle sue holding.\nIncapace di rimborsare i debiti, nel 1937 la Hearst Corporation fu costretta ad una riorganizzazione sotto l'amministrazione giudiziaria: i giornali e le altre propriet\u00e0 vennero liquidate e la societ\u00e0 cinematografica venne chiusa. Al fine di risanare la sua posizione debitoria Hearst dovette persino vendere all'asta molti pezzi della sua preziosa collezione d'arte.\nGli ultimi anni e la morte.\nWilliam Randolph Hearst trascorre gli ultimi 10 anni della sua vita osservando il declino e la perdita di influenza del suo impero mediatico. Muore il 14 agosto 1951 a Beverly Hills, in California, all'et\u00e0 di 88 anni.\nViene sepolto nel Cypress Lawn Memorial Park di Colma, California.\nI telegrammi tra Remington e Hearst.\nUna delle storie che pi\u00f9 ha caratterizzato il personaggio di Hearst e ha contribuito alla sua fama di uomo onnipotente e capace di fare qualsiasi cosa grazie alla sua influenza mediatica \u00e8 quella riguardante un presunto scambio di telegrammi avvenuto tra lui e Frederic Remington, uno dei suoi primi reporter inviati a L'Avana.\nQuando nel 1897 Remington scrive a Hearst: \u201c\"Tutto \u00e8 tranquillo qui. Non ci sono problemi qui. Non ci sar\u00e0 nessuna guerra. Vorrei ritornare. Remington.\"\u201d l'editore risponde con una frase tanto diretta e sintetica quanto lapidaria nel suo significato: \u201c\"Ti prego resta. Tu forniscimi le immagini e io ti fornir\u00f2 la guerra\"\u201d.\nQuesto scambio si classific\u00f2, come detto, come una delle storie pi\u00f9 famose del giornalismo americano e divenne col tempo l'espressione pi\u00f9 citata di Hearst e la prova pi\u00f9 convincente di come la tendenza scandalistica delle sue testate giornalistiche forz\u00f2 l'entrata in guerra degli Stati Uniti contro la Spagna nel 1898.\nNegli anni, per\u00f2, molti storici hanno iniziato a dubitare che questa comunicazione abbia avuto effettivamente luogo. Uno dei principali sostenitori della veridicit\u00e0 di questa storia e uno dei primi a riferirne fu James Creelman, un reporter del \"Journal\" di Hearst, che nel suo libro \"On the Great Highway\" voleva dimostrare quanto la stampa dell'epoca avesse influenzato le decisioni prese dagli Stati Uniti. Le ragioni per dubitare della buona fede di Creelman, tratte da una vasta rassegna di carte dello stesso Creelman, di Hearst e di Remington, sono molteplici e vanno oltre la smentita di Hearst o la mancanza di documentazione di supporto al racconto.\nHearst contro la marijuana.\nHearst fu uno dei pi\u00f9 convinti detrattori dell'uso della cannabis ed utilizz\u00f2 la sua immensa rete nazionale di giornali e riviste per diffondere storie sui danni che provocava. La sua posizione personale fu riletta successivamente da alcuni attivisti pro-legalizzazione, in seguito alla diffusione del libro \"The Emperor Wears No Clothes\" di Jack Herer, come un suo complotto per interessi personali, in quanto era il pi\u00f9 grande produttore di cellulosa degli USA. Tuttavia Hearst non controllava la produzione della cellulosa a scopo di rivendita; era bens\u00ec il maggior consumatore degli USA per le necessit\u00e0 del suo impero editoriale e, quando il prezzo aument\u00f2 da $40 a tonnellata a oltre $50 alla fine degli anni trenta, si indebit\u00f2 profondamente; per cui l'introduzione di un materiale alternativo a basso prezzo era di suo interesse.\nIl numero enorme di giornali, tabloid, riviste e bobine di film che Hearst controllava gli ha permesso di portare avanti la sua campagna proibizionista. Grazie anche all'ormai consolidato stile scandalistico dei suoi giornali, Hearst riusc\u00ec in pochi anni a consolidare molti pregiudizi esistenti all'epoca e ad associare la cannabis ai lavoratori messicani che \u201cminacciavano\u201d di rubare posti di lavoro agli americani e agli afro-americani che erano stati (e sarebbero stati ancora a lungo) oggetto di discriminazione razziale. Lo stesso Hearst, democratico ma razzista imperturbabile, non perse mai l'occasione di aggravare le tensioni sociali di quell'epoca, ritraendo, ad esempio, i messicani come un popolo di pigri, degenerati e fumatori di marijuana.\nL'odio nei confronti dei messicani \u00e8 probabilmente riconducibile alle azioni del rivoluzionario Pancho Villa, che durante la Rivoluzione Messicana si impadron\u00ec di un ranch di pi\u00f9 di quasi 1.000.000 di ettari coltivati a legno di propriet\u00e0 della famiglia di Hearst. Il successo della crociata del magnate contro la coltivazione della canapa si ebbe nel 1937, quando Harry Anslinger port\u00f2 i giornali di Hearst al congresso per argomentare e giustificare una legge (il Marijuana Tax Act) che avrebbe tassato pesantemente la Cannabis, rendendola, di fatto, troppo costosa per le industrie dell'epoca, anche se non ancora illegale. Sempre sotto la spinta di Anslinger, il presidente Truman firm\u00f2 nel 1951 il Boggs Act, che rendeva illegale il possesso e il consumo di marijuana. Nel 1956 venne approvata da Eisenhower la legge sul controllo dei narcotici.\n\"Quarto potere\".\nLa figura di \"Charles Foster Kane\", protagonista del capolavoro di Orson Welles, \"Quarto potere\" (\"Citizen Kane\", 1941), \u00e8 stata plasmata su quella di William Randolph Hearst. I parallelismi tra Kane e Hearst riscontrabili all'interno del film sono moltissimi e differiscono di poco dalla verit\u00e0 storica:\nLo stesso Hearst evidentemente si rese conto di questi parallelismi, poich\u00e9 all'epoca utilizz\u00f2 tutto il suo potere economico e mediatico per cercare di bloccare la realizzazione della pellicola. Imped\u00ec a qualsiasi media di sua propriet\u00e0 di recensire o anche solo di menzionare il film, che venne per\u00f2 realizzato comunque e usc\u00ec nelle sale nel 1941. Infuriato, Hearst scaten\u00f2 una nuova violenta campagna mediatica contro la pellicola, invitando i suoi lettori a non andarlo a vedere e chiedendone pubblicamente la censura.\nVita privata.\nMillicent Veronica Wilson.\nNel 1897 Hearst incontra per la prima volta Millicent Veronica Willson, una giovane attrice di teatro, che seguendo le orme del padre George Wilson ha cominciato ad esibirsi nei teatri di Broadway. Nel 1897 la ragazza \u00e8 appunto impegnata a recitare un ruolo nella commedia musicale \u201cLa ragazza di Parigi\u201d che va in scena all'Herald Square Theater.\nI due si sposano il 28 aprile del 1903, con gran disappunto di Phoebe Apperson Hearst (preoccupata per le umili origini dell'attrice), dopo un lungo corteggiamento da parte di Hearst. Millicent dar\u00e0 alla luce cinque figli: George Randolph Hearst, William Randolph Hearst, Jr., John Randolph Hearst e i gemelli, Randolph Apperson Hearst e David Whitmire (nato Elbert Willson) Hearst.\nAnche se rimasero sempre legalmente sposati, Millicent condusse gran parte della sua vita a New York lontana dalle serate mondane che il marito era solito organizzare nel suo castello in California, in cui solo raramente veniva a visitarlo.\nMarion Davies.\nHearst ebbe anche un'altra donna nella sua vita: l'attrice americana Marion Davies. La loro relazione inizia nel 1918, dopo che il magnate della stampa supporta con critiche entusiastiche il film \"Cecilia of the Pink Roses\" in cui recita l'attrice, che non \u00e8 ancora riuscita a guadagnarsi una notevole fama nel mondo dello spettacolo. Da quel momento Hearst la prender\u00e0 sotto la sua ala protettiva e ogni interpretazione dell'attrice verr\u00e0 descritta dalla critica dei suoi giornali in tono sempre pi\u00f9 che positivo, per non dire sensazionalistico. I due intanto iniziano anche una relazione segreta alle spalle della moglie Millicent, ma il segreto non dura molto e presto si viene a sapere che mentre la moglie Millicent risiede a New York, Marion convive con Hearst nella sua villa in California.\nNonostante la gravit\u00e0 dello scandalo, sua moglie non concesse mai al marito il divorzio che gli avrebbe permesso di sposare Marion. \u00c8 probabile che senza l'appoggio di Hearst la sua carriera sarebbe decollata pi\u00f9 lentamente ma sarebbe durata pi\u00f9 a lungo, dato che alla fine degli anni 1930 Hearst cominci\u00f2 ad avere problemi sia finanziari che di salute e l'attrice corse in suo aiuto vendendo i suoi gioielli per un valore stimato in un milione di dollari, salvandolo dal tracollo, ma rinunciando di l\u00ec a poco alla sua carriera artistica. Dopo la morte di Hearst nel 1951, Marion si spos\u00f2 per la prima volta all'et\u00e0 di 54 anni con Horace Brown. L'unione dur\u00f2 fino alla sua morte avvenuta a causa di cancro il 22 settembre 1961 a Los Angeles, all'et\u00e0 di 64 anni.\nLa collezione d'arte.\nUna delle pi\u00f9 grandi passioni di Hearst fu il collezionismo di arte, una passione che lo accompagn\u00f2 per tutta la sua vita, durante la quale venne in possesso di opere di tutte le epoche provenienti da tutto il mondo. Tra i pezzi pi\u00f9 notevoli della sua collezione (oggi conservata per la maggior parte nell'Hearst Castle Museum) possiamo trovare vasi greci di epoca classica, mobili spagnoli e italiani, tappeti orientali ornamentali, paramenti rinascimentali, dipinti antichi, arazzi, mosaici, sculture di vario genere nonch\u00e9 una sconfinata biblioteca composta sia da libri (molti dei quali firmati dai loro autori) che da manoscritti.\nIl castello Hearst.\nIl castello Hearst, a cui il magnate usava riferirsi con l'appellativo \"La Cuesta Encantada\" (il pendio incantato), \u00e8 forse il simbolo pi\u00f9 evidente della potenza e dall'ambizione di Hearst. Molto pi\u00f9 grande di qualunque altra sua propriet\u00e0, questo castello, progettato da Julia Morgan, ha richiesto circa 28 anni per essere costruito. La struttura si trova all'interno del Ranch Piedra Blanca, che il padre, George Hearst, acquist\u00f2 nel 1865. Il giovane Hearst eredit\u00f2 il ranch, la cui superficie era cresciuta fino a 250.000 ettari (21\u00a0km di costa), da sua madre Phoebe Hearst nel 1919 e inizi\u00f2 la costruzione del castello l'anno stesso. La propriet\u00e0, oltre al parco e alla casa con molte stanze, comprende svariati giardini, due piscine (una in stile greco e una in stile romano), un aeroporto privato, una cantina contenente vini di tutto il mondo e persino uno zoo. Nel 1957 la Hearst Corporation don\u00f2 la propriet\u00e0 allo Stato della California, che l'ha convertita a museo nonch\u00e9 parco di interesse storico, data la notevole collezione d'arte e di antiquariato che vi \u00e8 conservata. Nonostante il castello sia lontano da qualsiasi centro urbano, il sito attrae circa un milione di visitatori all'anno.\nFilmografia.\nFilm o documentari dove appare.\nFa la sua comparsa nella serie western \u201cLa casa nella prateria\u201d nell\u2019episodio 24 della stagione 5."}
{"id": "228606", "revid": "177966", "url": "https://it.wikipedia.org/wiki?curid=228606", "title": "Woodbridge", "text": ""}
