{"id": "249060", "revid": "1798848", "url": "https://it.wikipedia.org/wiki?curid=249060", "title": "Jimmy Connors", "text": "Soprannominato \"Jimbo\", \u00e8 considerato fra i pi\u00f9 grandi giocatori nella storia del tennis. Mancino, con 109 titoli vinti, \u00e8 il tennista che ha vinto pi\u00f9 tornei nel singolare maschile nell'era Open, vincendo nel corso della carriera otto tornei di singolare del Grande Slam (arrivando altre sette volte in finale) e due titoli di doppio. \n\u00c8 stato a lungo al primo posto nel \"ranking\" mondiale negli anni settanta (ha concluso l'anno in testa alla classifica mondiale dal 1974 al 1978, stabilendo il nuovo primato poi battuto da Ivan Lendl), riaffacciandosi poi in vetta alle classifiche (\u00e8 stato numero 1 per 13 settimane) negli anni ottanta, dopo il ritiro del suo grande rivale Bj\u00f6rn Borg.\n\u00c8 stato inserito nella International Tennis Hall of Fame nel 1998.\nBiografia.\nCresciuto a Belleville, nell'Illinois, Connors impara a giocare a tennis dalla madre e all'et\u00e0 di otto anni partecipa all'U.S. boys' 11-and-under del 1961. La madre Gloria, visto il suo talento, lo porta da Pancho Segura per farlo seguire da un professionista.\nConnors \u00e8 stato fidanzato con Chris Evert, con cui ha disputato anche dei tornei di doppio misto. I due avrebbero dovuto sposarsi l'8 novembre 1974, ma il matrimonio fu rinviato e poi annullato, e i due nel 1975 diedero la notizia della fine della loro relazione, poco prima del torneo di Wimbledon. Nel maggio 2013 Connors pubblica la propria autobiografia, in cui dichiara che la fine della loro relazione fu dovuta al fatto che la Evert era incinta e prese unilateralmente la decisione di interrompere la gravidanza.\nNel 1977 \u00e8 stato sentimentalmente legato alla Miss Mondo Marjorie Wallace. Nel 1979 sposa la modella di Playboy Patti McGuire; la coppia ha due figli e vive in California, a Santa Barbara.\nL'8 gennaio 2007 la madre, prima insegnante di tennis di Connors, muore a 82 anni.\nCarriera.\n1970-1972: Primi anni.\nDebutta nel 1970, ancora dilettante, non vince tornei ma riesce a mettersi in mostra giocando delle ottime partite, in particolare la vittoria contro Roy Emerson nel primo turno del Pacific Southwest Open di Los Angeles. Partecipa anche al primo US Open della sua carriera perdendo subito contro Mark Cox.\nNel 1971 Connors vince il titolo NCAA frequentando la University of California e raggiunge le finali nei tornei di Columbus e Los Angeles, ma viene sconfitto rispettivamente da Tom Gorman e Pancho Gonzales. Tenta nuovamente l'avventura nello Slam casalingo, stavolta vince al primo turno contro Alex Olmedo ma viene eliminato da Colin Dibley nell'incontro successivo.\nConnors divenne professionista nel 1972 e inizia subito a raggiungere finali nei tornei. A Roanoke vince il suo primo titolo minore da professionista e nel corso dell'anno raggiunge altre 9 finali vincendone 6, superando tra gli altri Guillermo Vilas e Roscoe Tanner. Nel Grande Slam inizia ad ottenere i primi risultati di rilievo: a Parigi arriva al secondo turno contro Harold Solomon, sull'erba londinese attrae l'attenzione arrivando fino ai quarti di finale superando Panatta, ma venendo eliminato da Ilie N\u0103stase. Nello Slam americano esce subito ad opera di Tom Gorman. Grazie a questi risultati si qualifica al suo primo anno al Masters arrivando in semifinale, battuto ancora da Ilie N\u0103stase.\n1973-1979: Gli anni migliori.\nL'anno seguente \u00e8 il primo giocato da Connors ad alti livelli. Riesce ad aggiudicarsi diversi tornei minori, battendo anche N\u0103stase ad Hampton prima di vincere lo U.S. Pro Tennis Championships di Boston battendo Arthur Ashe con il punteggio di 6-3, 4-6, 6-4, 3-6, 6-2. Sempre contro Ashe vincer\u00e0 anche Johannesburg, nel frattempo aveva battuto Tom Okker a Los Angeles conquistando tre tornei di categoria Group A in un solo anno. Nel Roland Garros esce al primo turno nel singolare ma raggiunge la finale nel doppio insieme a Ilie N\u0103stase ma la coppia verr\u00e0 sconfitta. A Wimbledon conferma il risultato dell'anno precedente arrivando ai quarti di finale battuto dal sovietico Alex Metreveli, si aggiudica invece il torneo di doppio maschile sempre in coppia con Nastase. Riesce finalmente ad impressionare anche nello Slam di New York raggiungendo i quarti contro John Newcombe. Al Masters raggiunge la semifinale, eliminato da N\u0103stase. Grazie a questi risultati chiude l'anno al terzo posto della neonata classifica mondiale.\nIl 1974 \u00e8 l'anno migliore della carriera di Connors. Prende parte per la prima volta all'Australian Open vincendo il primo torneo dello Slam della carriera contro Phil Dent. Nei mesi seguenti si aggiudica tornei in sequenza con grande facilit\u00e0 vincendo a Roanoke (terzo anno consecutivo), Little Rock, Birmingham, Salisbury, Hampton, Salt Lake City, Tempe e Manchester. Salta l'Open di Francia poich\u00e9 membro dell'associazione World Team Tennis ma a Wimbledon vince il suo secondo Slam sconfiggendo lungo il percorso Phil Dent e Adriano Panatta, in semifinale Dick Stockton e nell'ultimo atto supera agevolmente in tre set Ken Rosewall 6-1, 6-1, 6-4. Grazie a questa vittoria il 29 luglio 1974 diventa il nuovo numero uno del mondo. La stagione prosegue con la vittoria nel torneo di categoria AA di Indianapolis contro Bj\u00f6rn Borg per 5-7, 6-3, 6-4 e infine con l'ultimo slam stagionale, lo US Open in cui sconfigge Roscoe Tanner in semifinale e Ken Rosewall in finale con il perentorio punteggio di 6-1, 6-0, 6-1. A New York arriva anche in finale nel torneo di doppio misto in coppia con Chris Evert (all'epoca sua compagna anche nella vita). Prima della fine della stagione si aggiudica altri tre tornei tra cui il Group AA di Johannesburg contro Arthur Ashe. Non prende parte al Masters di fine stagione, ma nonostante questo termina l'anno al numero uno della classifica mondiale con un eloquente score stagionale di 93 vittorie e quattro sconfitte, durante la stagione ha infilato una striscia di 33 vittorie consecutive.\nIl 1975 inizia con la seconda e ultima partecipazione all'Australian Open, stavolta Jimmy viene sconfitto nell'atto conclusivo in quattro set da John Newcombe. Nei mesi seguenti si aggiudica diversi tornei sconfiggendo molti ottimi giocatori come Vitas Gerulaitis, J\u00fcrgen Fassbender, Brian Gottfried e Ken Rosewall. Come l'anno precedente salta lo slam parigino e a Londra arriva in finale da favorito superando senza perdere set Lloyd, Amritraj, Dent, Cox, Ram\u00edrez e Tanner; tuttavia il titolo gli viene negato a sorpresa dal trentaduenne Arthur Ashe che lo sconfigge in quattro set. Dopo Wimbledon continua a raggiungere finali e a vincere tornei, mantenendo ininterrottamente la prima posizione mondiale per tutto l'anno. All'US Open sconfigge in una combattuta semifinale Bj\u00f6rn Borg per 7-5, 7-5, 7-5 e raggiunge la terza finale in tre tornei del Grande Slam ma ancora una volta viene sconfitto, stavolta dallo spagnolo Manuel Orantes. Prende parte alla sua prima Coppa Davis ma la squadra americana dopo aver travolto 5-0 la selezione dei Caraibi si arrende per 3-2 al Messico. Durante l'anno ha raggiunto 15 finali vincendo 9 tornei, con un bilancio stagionale di 82 vittorie e 8 sconfitte.\nNel 1976 Connors salta i primi due slam ma vince il four star di Washington e il five-star di Indianapolis e vari tornei minori, subisce anche tre sconfitte in finale (tutte ad opera di Ilie N\u0103stase). A Wimbledon viene sconfitto da Roscoe Tanner nei quarti di finale ma all'US Open riesce ad imporsi superando Vitas Gerulaitis, Guillermo Vilas, e in finale Borg. Vince anche il three star di Wembley (prendendosi la rivinicita contro Tanner), il torneo WCT di Filadelfia e torneo di Las Vegas. A fine anno si \u00e8 aggiudicato 13 titoli su 15 finali disputate e ha avuto un bilancio di 90-8. Chiude l'anno al numero uno della classifica mondiale per il terzo anno consecutivo, posizione mai ceduta in tutta la stagione.\nIl 1977 aggiunge altri otto tornei al suo palmar\u00e8s, vincendo il Torneo di Las Vegas. Come negli anni precedenti salta gli Australian Open in entrambe le occasioni (quell'anno si tennero due tornei, a gennaio e dicembre). A Wimbledon affronta per la prima volta il debuttante John McEnroe in semifinale, sconfiggendolo in quattro set. In finale si deve arrendere al quinto set contro il campione in carica Bj\u00f6rn Borg. Nello slam di New York arriva per la quarta volta consecutiva in finale, ma stavolta deve soccombere a Guillermo Vilas in quattro set. Il 23 agosto 1977 Borg pone fine alle 160 settimane consecutive di Jimmy in testa alla classifica mondiale, tuttavia dopo una sola settimana Connors riprende la vetta del ranking. A fine anno riesce a vincere il primo WCT Finals della sua carriera e il primo e unico Masters sconfiggendo Borg in finale. Chiude l'anno al primo posto del ranking mondiale con 8 vittorie in 15 finali e un bilancio di 65\u201310.\nIl 1978 inizia con la finale al Pepsi Grand Slam 1978 in cui viene sconfitto da Borg, pochi giorni dopo vince lo U.S. Pro Indoor contro Tanner e a febbraio vince sia a Denver che a Memphis. Sconfigge due volte in finale Ram\u00edrez a Rotterdam e Birmingham, poi affronta e sconfigge il messicano anche nei quarti di Wimbledon, in semifinale sconfigge con grande autorevolezza Vitas Gerulaitis per 9-7, 6-2, 6-1 ma in finale Borg \u00e8 troppo forte. Lo svedese centra il suo terzo successo consecutivo sconfiggendo nettamente Connors in tre set con il punteggio di 6-2, 6-2, 6-3. Dopo Wimbledon vince al Washington Star International contro Eddie Dibbs a luglio e ad agosto lo U.S. Men's Clay Court Championships contro Jos\u00e9 Higueras e lo Stowe Open su Tim Gullikson. All'US Open Connors sfodera una prestazione storica sconfiggendo Adriano Panatta negli ottavi, Brian Gottfried nei quarti, John McEnroe in semifinale e si prende la rivincita battendo Borg 6-4 6-2 6-2 all'ultimo atto, per Connors \u00e8 la quinta finale consecutiva e il terzo titolo. Dopo New York si aggiudica anche l'Australian Indoor Championships, ma al Masters di fine anno viene eliminato nel girone di prima fase.\nIl 1979 si apre con la conquista di due tornei consecutivi: l'ATP Birmingham e lo U.S. Pro Indoor. In febbraio perde contro Borg la finale al Pepsi Grand Slam ma vince a Memphis contro Arthur Ashe. Il 9 aprile 1979 perde dopo 84 settimane la cima del ranking a favore di Borg, il 21 maggio riconquista la vetta fino al 9 luglio, quando lo svedese riprende il primato, stavolta definitivamente. Alle WCT Finals perde in semifinale contro John McEnroe, poi si presenta all'Open di Francia per la prima volta dal 1973, in questa occasione arriva nella semifinale superando Manuel Orantes ma viene sconfitto da V\u00edctor Pecci, che poi perder\u00e0 la finale contro Borg. Anche a Wimbledon arriver\u00e0 fino in semifinale, eliminato in tre set ancora da Borg. Nel terzo slam di stagione arriva ancora alla semifinale, stavolta estromesso da John McEnroe, che poi vincer\u00e0 il titolo contro Gerulaitis. Dopo New York arriva in finale a Tokyo ma verr\u00e0 sconfitto da Borg e si aggiudica il torneo di Hong Kong battendo Pat Du Pr\u00e9. Nel Masters di fine stagione (disputato a gennaio dell'anno seguente) viene sconfitto nel girone eliminatorio da Borg, ma poi vince contro Roscoe Tanner e Jos\u00e9 Higueras qualificandosi per la semifinale in cui viene battuto da 7-5, 6-2 da Vitas Gerulaitis. Dopo cinque anni consecutivi chiusi al primo posto del ranking stavolta \u00e8 al secondo posto; in tutta la stagione ha raggiunto 12 finali e vinto 8 titoli con un bilancio di 72 vittorie e 11 sconfitte.\n1980-1981: Bjorn Borg e John McEnroe.\nFin dal 1976 Connors ha dovuto imparare a temere il giovane campione Bj\u00f6rn Borg e dalla finale dell'US Open 1978 Jimmy non \u00e8 pi\u00f9 riuscito a battere lo svedese. A partire dal 1977 sulla scena subentra anche il fortissimo e lunatico americano John McEnroe, che inizier\u00e0 a mietere successi nel circuito professionistico a partire dall'anno seguente. Nel biennio 1980-81 Connors viene eclissato dalla rivalit\u00e0 tra Borg e McEnroe e i suoi risultati ne risentono. Mentre i due si contendono la vetta del ranking, Connors rimane stabilmente al terzo posto della classifica, vince ancora tornei minori ma non riesce a raggiungere alcuna finale nel Grande Slam venendo spesso eliminato per mano di uno o dell'altro.\nNel 1980 vince a Birmingham, a Philadelphia e alle WCT Finals 1980 (unico torneo di rilievo vinto in questo periodo, Borg assente) in questi ultimi due sconfigge proprio McEnroe nelle finali. All'Open di Francia arriva in semifinale ma viene sconfitto in cinque set dal connazionale di origine lituana Vitas Gerulaitis, il quale perder\u00e0 poi la finale contro Borg. Anche a Wimbledon raggiunge il penultimo atto e viene battuto da McEnroe (poi protagonista di una leggendaria finale contro Borg vinta dallo svedese). A luglio vince il torneo di North Conway ma agli US Open viene nuovamente eliminato da McEnroe in semifinale. Nel finale di stagione vince due tornei minori a Guangzhou e Tokyo; nel Masters di fine anno vince tutte le tre partite del girone contro Guillermo Vilas, Harold Solomon e Ivan Lendl ma viene eliminato in semifinale da Borg. Il bilancio stagionale \u00e8 di 72-16 e comprende 6 titoli in otto finali.\nNel 1981 vince il suo primo titolo a febbraio a La Quinta contro Ivan Lendl, poi vince anche a Bruxelles e Rotterdam. A Monte Carlo disputa una finale contro Vilas sospesa nel primo set sul 5 pari, pertanto i due curiosamente non concluderanno la partita e il titolo non verr\u00e0 mai assegnato. A maggio \u00e8 finalista ad Amburgo, perdendo contro Peter McNamara, e all'Open di Francia esce ai quarti ad opera dell'argentino Jos\u00e9 Luis Clerc. A Wimbledon in semifinale contro Borg, dopo essere stato in vantaggio di due set a zero subisce la rimonta dello svedese che si impone al quinto set. Anche agli US Open esce al penultimo atto per mano dello svedese, che vince nettamente 6-2, 7-5, 6-4. In novembre vince a Wembley superando McEnroe nella finale. Nel Masters di fine anno non va oltre il girone del primo turno, vince contro Eliot Teltscher ma perde contro Tanner e McEnroe. Unica soddisfazione in un'annata avara \u00e8 la vittoria in Coppa Davis, Connors \u00e8 fondamentale nei quarti di finale contro la Cecoslovacchia vincendo due singolari contro Tom\u00e1\u0161 \u0160m\u00edd e soprattutto Ivan Lendl. In tutta la stagione ha raggiunto sei finali vincendo quattro tornei, ha chiuso l'anno al numero tre del ranking mondiale e il suo bilancio \u00e8 stato 63\u201311.\n1982-1985: Di nuovo al vertice.\nNonostante occupi la terza posizione del ranking Connors \u00e8 oramai prossimo ai trenta anni e da tre anni non ottiene risultati di rilievo nei tornei che contano; nonostante il ritiro di Borg per molti appassionati \u00e8 un giocatore destinato ad un rapido declino per via della comparsa di altri grandi talenti come Ivan Lendl e Mats Wilander. Con queste premesse Connors inizia il 1982 senza grandi aspettative, la prima vittoria arriva a fine febbraio in un torneo minore a Monterrey, poi due finali consecutive a Rotterdam e Milano perse entrambe contro Villas. In aprile vince due tornei ravvicinati a Los Angeles e Las Vegas. Al primo appuntamento con il grande tennis a Parigi (nonostante l'assenza di McEnroe) viene eliminato nei quarti di finale da Jos\u00e9 Higueras in tre set. L'inizio della rivalsa \u00e8 al Queen's Club Championships 1982, tradizionale prequel di Wimbledon, quando supera Kevin Curren in semifinale e John McEnroe in finale in due set. Nello slam londinese arriva in finale ancora contro McEnroe e nonostante sia sfavorito dal pronostico riesce ad avere la meglio in cinque combattuti set. In agosto vince a Columbus battendo Brian Gottfried in finale e all'US Open d\u00e0 prova di grande autorit\u00e0 sconfiggendo Guillermo Vilas in semifinale e Ivan Lendl in finale conquistando il suo quarto titolo a New York e il settimo slam in carriera. Grazie a questa serie inaspettata di vittorie Connors riesce a riprendersi la prima posizione del ranking mondiale il 13 settembre 1982 e la manterr\u00e0 per sette settimane prima di cederla nuovamente a McEnroe. Entro la fine dell'anno riuscir\u00e0 ad essere numero 1 del mondo ancora una volta per una sola settimana. Dopo New York raggiunge l'ultima finale di stagione al Pacific Coast Championships 1982 ma viene battuto nettamente 6-1 6-3 da McEnroe. Al Masters di fine anno vince il primo incontro con Johan Kriek ma perde in semifinale contro Ivan Lendl. Dopo anni di risultati deludenti Connors nel 1982 ha vinto due slam sui tre a cui partecipato, vinto in totale sette titoli in undici finali e chiude l'anno al secondo posto della classifica mondiale con un bilancio di 78\u201311.\nNel 1983 vince i tornei di Memphis e Las Vegas ma al Roland Garros di Parigi esce a sorpresa ai quarti per mano della rivelazione del torneo Christophe Roger-Vasselin. Come l'anno precedente vince al Queen's superando McEnroe in finale, quindi a Wimbledon \u00e8 chiamato a difendere il suo titolo ed \u00e8 tra i favoriti, tuttavia il torneo sar\u00e0 deludente in quanto si arrender\u00e0 allo specialista Kevin Curren nel quarto turno. Diversamente da Wimbledon, a New York riesce a difendere il titolo vincendo l'ottavo e ultimo slam della carriera superando Lendl in quattro set nella finale. Con questo titolo stabilisce il primato di cinque US Open conquistati nell'era Open (poi eguagliato da Sampras e Federer). Ci\u00f2 che resta della stagione \u00e8 abbastanza deludente, l'unica nota di rilievo \u00e8 la finale al Wembley Championship 1983 in cui viene battuto da McEnroe. La stagione viene chiusa al Masters di fine anno in cui perde in semifinale contro Lendl. Durante l'anno si alterna con McEnroe e Lendl in cima al ranking mondiale, il 13 giugno 1983 conquista per l'ultima volta in carriera la prima posizione del ranking mondiale mantenendola per tre settimane, portando il suo totale di permanenza al vertice a 268 settimane, stabilendo un record che verr\u00e0 battuto nel 1990 da Ivan Lendl (e poi superato anche da Pete Sampras nel 1999 e Roger Federer nel 2010). Chiude l'anno al numero tre del ranking con 52 vittorie e 11 sconfitte e quattro titoli su cinque finali disputate.\nIl 1984 \u00e8 l'anno di John McEnroe, Connors e gli altri sono costretti a cedere allo strapotere dell'irrequieto tennista statunitense. Jimmy inizia la stagione vincendo due tornei consecutivi in febbraio a Memphis e La Quinta, poi a marzo vince anche a Boca West. Al WCT Finals 1984 di aprile perde in finale contro McEnroe e all'Open di Francia sempre McEnroe lo elimina in semifinale in tre set, nonostante tutto poi l'americano perder\u00e0 una finale rocambolesca contro Lendl. Al Queen's stavolta McEnroe sconfigge Jimmy in due set in semifinale, e anche in finale a Wimbledon McEnroe \u00e8 troppo forte e gli infligge una dura lezione battendolo 6-1, 6-1, 6-2. Connors aveva raggiunto la sua ultima finale nel grande slam superando con autorevolezza Tim Mayotte, Paul Annacone e Ivan Lendl. Arriva in semifinale a Montr\u00e9al ma \u00e8 ancora McEnroe ad eliminarlo nettamente in due set, pochi giorni dopo a New York il copione si ripete con McEnroe che supera Jimmy in semifinale e poi vince il titolo contro Lendl. Jimmy si consola vincendo a Los Angeles e Tokyo (su Lendl). Nel Masters di fine stagione arriva in semifinale, eliminato da Lendl (che poi perder\u00e0 la finale contro McEnroe). Durante l'anno ha raggiunto 7 finali vincendone 5 su 22 tornei disputati con un bilancio di 74-14 chiude la stagione al secondo posto del ranking. Con la squadra americana arriva in finale in Coppa Davis ma perde per mano della selezione svedese di Wilander.\nIl 1985 non si apre bene e Connors raggiunge la sua prima finale solo a marzo a Fort Myers, perdendola nettamente contro Lendl; poi anche a Chicago raggiunge la finale contro McEnroe, ma la perde per walkover. Al WCT Finals 1985 e all'Open di Francia perde con Lendl in semifinale. Anche sull'erba londinese viene eliminato al penultimo atto da Kevin Curren; stesso destino all'US Open per mano di Lendl. Raggiunge due finali ma per la prima volta dall'inizio della sua carriera da professionista non vince nessun titolo. I buoni piazzamenti tuttavia gli consentono di mantenere il quarto posto del ranking mondiale.\n1986-1996: Ultimi anni.\nNel 1986 Connors non vince nessun torneo ma raggiunge quattro finali nel corso della stagione; la prima \u00e8 a marzo nel Paine Webber Classic 1986 ma perde 6-2, 6-0 con Ivan Lendl. salta l'Open di Francia a maggio e il mese dopo nel Queen's raggiunge l'atto conclusivo ma si ritira sul 6-4 2-1 in favore di Tim Mayotte, questo fa ben sperare per Wimbledon ma sorprendentemente Jimmy esce al primo turno per mano di Robert Seguso. In agosto \u00e8 in finale a Cincinnati ma perde 6-4 6-1 contro Wilander, tuttavia come a Londra la sua prestazione nello slam di New York \u00e8 estremamente deludente: verr\u00e0 eliminato nel secondo turno da Claudio Pistolesi. Nel resto della stagione raggiunge la finale anche al Pacific Coast Championships 1986 ma viene battuto 7-6 6-3 da McEnroe. Chiude l'anno all'ottavo posto del ranking con uno score di 45\u201315.\nIl 1987, come l'anno precedente, non lo vede trionfare in nessun torneo, tuttavia nel grande slam le sue prestazione sono migliori rispetto alla precedente stagione. All'Open di Francia arriva ai quarti di finale, eliminato da Boris Becker mentre nei restanti due slam arriva alla semifinale, battuto rispettivamente da Pat Cash e Ivan Lendl. In febbraio raggiunge la finale al Volvo U.S. National Indoor 1987 ma viene battuto da Stefan Edberg in due set. Il mese successivo \u00e8 ad Orlando che cede all'ultimo atto al sudafricano Christo van Rensburg. In giugno al Queen's raggiunge l'ultima finale stagionale perdendo contro Becker. Grazie agli ottimi piazzamenti soprattutto nel grande slam riesce a chiudere la stagione al quarto posto del ranking mondiale, la stagione ha uno score di 52\u201319.\nNel 1988 arriva in finale a Milano contro Yannick Noah ma si ritira sul 4 pari nel primo set. Un mese dopo \u00e8 in finale a Miami ma perde ancora contro Wilander. A luglio a Washington vince contro Andr\u00e9s G\u00f3mez il primo titolo dopo 4 anni di digiuno e si ripete a Tolosa in ottobre contro Andrej \u010cesnokov. Nei tornei del grande slam arriva al quarto turno a Wimbledon, battuto da Patrik K\u00fchnen, e ai quarti dell'US Open battuto da Andre Agassi, che in futuro sar\u00e0 considerato il suo principale erede. Per l'ultima volta chiude l'anno in top ten, al settimo posto.\nNel 1989 \u00e8 una stagione incolore. Solo nel mese di ottobre ha un sussulto vincendo il torneo di Tolosa battendo McEnroe e pochi giorni dopo vince anche a Tel Aviv su Gilad Bloom il suo titolo numero 109 nel singolare, record tuttora imbattuto per il tennis maschile. A Parigi e Londra esce al secondo turno mentre a New York arriva fino ai quarti, estromesso a opera di Andre Agassi. Chiude l'anno al 14\u00ba posto del ranking, per la prima volta in carriera fuori dalla top ten.\nNel 1990 passa tutta la stagione a fare da spettatore, a causa dei vari problemi che lo affliggono (data anche l'et\u00e0 ormai prossima i 40). Prende parte solo a tre tornei perdendo sempre al primo turno. La mancanza di risultati lo fa precipitare al posto 936 della classifica mondiale.\nIl 1991 \u00e8 l'anno dell'ultimo acuto della sua carriera: raggiunge la semifinale all'US Open come wildcard, ma viene battuto da Jim Courier. Successivamente raggiunge la semifinale anche nel torneo di Basilea, ma viene battuto dall'eterno rivale McEnroe. Grazie all'exploit di New York riesce a risalire fino al 49\u00ba posto del ranking.\nNel 1992 prende parte agli ultimi slam della carriera, venendo eliminato al primo turno a Parigi e Londra e al secondo turno a New York. Non raggiunge finali e a fine anno \u00e8 numero 84 del mondo. L'unica nota positiva \u00e8 la partecipazione a settembre nella riedizione della battaglia dei sessi contro Martina Navr\u00e1tilov\u00e1, in cui Connors si impone 7-5, 6-2.\nNegli anni seguenti Connors partecipa a pochissimi tornei, subendo sempre eliminazioni nei primi turni. Nel 1996 prende parte a un solo torneo, perdendo al primo turno, e successivamente annuncia il ritiro all'et\u00e0 di 44 anni.\nRivalit\u00e0 e scontri diretti con i principali avversari.\nBj\u00f6rn Borg.\nLa rivalit\u00e0 tra Borg e Connors si pu\u00f2 riassumere in tre fasi. Nella prima (1973-1976) c'\u00e8 stata una netta prevalenza di Connors che dopo aver perso la prima gara vinse le successive 6. Nella seconda (1977-1978) una prevalenza di Borg, ma non assoluta: lo svedese vinse i due match ufficiali del 1977 ma pareggi\u00f2 (2-2) nel 1978. La finale dell'US Open del 1978 fu l'ultima vittoria di Connors, perch\u00e9 nel terzo e ultimo periodo (1979-1981) Borg vinse tutte le 10 sfide tra i due portando il bilancio a suo favore per 15-8.\nLa maggior parte delle sfide (7) sono state disputate sul campo sintetico con netta prevalenza dello svedese per 5-2. Nelle 6 sfide disputate sulla terra battuta il bilancio \u00e8 in perfetta parit\u00e0 mentre nelle 5 sfide su cemento prevale l'americano per 3-2. Connors non ha mai battuto Borg sul campo d'erba, e nelle 4 sfide disputate a Wimbledon lo svedese \u00e8 sempre riuscito ad imporsi sul rivale. Nelle grandi finali giocate tra i due, il bilancio \u00e8 di 3-2 a favore di Connors, che ha vinto due US Open e un Tour Finals (Masters), perdendo due Wimbledon.\nJohn McEnroe.\nLa rivalit\u00e0 tra Connors e McEnroe (cos\u00ec come quella con Lendl) \u00e8 caratterizzata anche da antipatia personale oltre che rivalit\u00e0 sportiva. I due infatti avevano temperamenti molto forti in campo e fuori, arrivando a scontrarsi verbalmente in molte occasioni. Nei primi due anni di sfide ha prevalso nettamente Connors, mentre a partire dal 1979 le loro sfide sono state molto equilibrate e i due hanno alternato vittorie e sconfitte.\nConnors comunque \u00e8 stato in vantaggio nel testa a testa fino al 1984, stagione in cui ha subito 6 sconfitte dal rivale in altrettante partite, proseguendo una serie di 10 sconfitte consecutive (11 se si conta anche una per walkover) iniziata nel 1983 e che durer\u00e0 fino al 1986. Solo nel 1987, a Montr\u00e9al, Connors \u00e8 riuscito a sconfiggere nuovamente McEnroe, ripetendosi poi due anni dopo a Tolosa. L'ultimo match tra i due \u00e8 la semifinale di Basilea vinta da McEnroe per 6\u20131, 6\u20133. Complessivamente il bilancio \u00e8 20-14 in favore di McEnroe.\nIvan Lendl.\nCome per McEnroe la rivalit\u00e0 tra Jimmy Connors e Ivan Lendl \u00e8 caratterizzata anche da questioni personali. In particolare \u00e8 celebre l'episodio del Masters 1980, in cui Lendl nella fase a gironi perse di proposito contro Connors per poter evitare di affrontare in semifinale il temutissimo Borg, preferendogli il pi\u00f9 morbido Gene Mayer. In quell'occasione Connors defin\u00ec apertamente Lendl un vigliacco e lo insult\u00f2 pesantemente. Connors affront\u00f2 Borg in semifinale venendo sconfitto, mentre Lendl - come prevedibile - vinse agevolmente contro Mayer. Tuttavia lo svedese poi superer\u00e0 nettamente anche il cecoslovacco in finale.\nLendl \u00e8 pi\u00f9 giovane, pertanto nella loro rivalit\u00e0 ha pesato maggiormente la differenza anagrafica. Nei primi anni da professionista di Lendl (fino al 1981) tutte le prime otto sfide saranno vinte da Connors. La prima vittoria di Lendl risale al 1982 a Cincinnati. Nel periodo 1982-1984 le loro sfide saranno equilibrate con un bilancio a favore di Lendl 5-8, tuttavia Connors ha vinto le sfide pi\u00f9 importanti come le due finali consecutive 1982-83 all'US Open e la semifinale di Wimbledon del 1984. A partire dal 1985 il declino della carriera di Connors ha reso le loro sfide meno avvincenti e Lendl ha vinto tutte le 15 partite tra il 1985 e il 1992. Il bilancio finale \u00e8 di 13-22 per Lendl.\nAltri.\nAvversario ostico se non addirittura \"bestia nera\" per Connors nei primi anni di carriera \u00e8 stato il rumeno Ilie N\u0103stase, con cui per\u00f2 ha mantenuto relazioni amichevoli al punto da giocare diversi tornei di doppio assieme (e vincere a Wimbledon e all'US Open). Quando Connors era ancora dilettante ai primi passi nel circuito N\u0103stase era gi\u00e0 considerato uno dei pi\u00f9 forti tennisti del mondo, al punto che quando l'ATP creer\u00e0 la classifica mondiale N\u0103stase sar\u00e0 il primo leader del circuito. I due si sono incontrati per la prima volta a Salisbury con faticosa vittoria del rumeno. La prima vittoria di Connors (dopo otto sconfitte consecutive) arriver\u00e0 nel 1973, ma nel biennio 1971-73 il bilancio \u00e8 un eloquente 11-1. Tra il 1974 e il 1977 \u00e8 il periodo di maggiore equilibrio con prevalenza di Connors 6-4. Dopo il 1977 N\u0103stase non \u00e8 pi\u00f9 stato in grado di impensierire Connors, perdendo abbastanza nettamente tutte le sei partite disputate. Pertanto il bilancio finale \u00e8 di 12-15 per N\u0103stase.\nGuillermo Vilas \u00e8 stato un giocatore altamente specializzato sul campo di terra battuta, superficie dove Connors non ha mai particolarmente brillato, preferendo erba, cemento e sintetici. Questo ha limitato le loro sfide a solo 9 incontri, nonostante i due fossero coetanei e abbiamo vissuto le loro carriera in parallelo. In particolare ci si ricorda delle tre partite disputate all'US Open nel 1976 in semifinale (vittoria di Connors), nel 1977 in finale (Vilas) e nel 1982 in semifinale (Connors) Il bilancio finale \u00e8 5-4 per Jimmy.\nMenzione a parte per Vitas Gerulaitis in quanto parlare di vera e propria rivalit\u00e0 in questo caso \u00e8 scorretto, poich\u00e9 il bilancio finale \u00e8 nettamente favorevole a Connors per 17-6. Le vittorie di Gerulaitis si collocano tutte nel periodo 1979-1982, periodo migliore del tennista di origine lituana e al contrario periodo di crisi per Connors. In precedenza Connors aveva vinto tutte le 15 sfide disputate. A partire dal 1983 Jimmy torner\u00e0 ai livelli precedenti al 1980 e vincer\u00e0 le ultime due partite contro Gerulaitis.\nTra i tennisti che sono riusciti a battere pi\u00f9 volte Connors nei suoi anni migliori e sono riusciti sporadicamente ad impensierirlo vanno citati Roscoe Tanner, Manuel Orantes, Adriano Panatta e Dick Stockton; contro tutti questi tennisti Jimmy ha comunque un bilancio nettamente positivo.\nConnors nell'ultima parte della sua carriera ha disputato diverse partite con la generazione di campioni che domin\u00f2 il tennis nella seconda met\u00e0 degli anni ottanta e nei primi anni novanta. Il bilancio nel testa a testa \u00e8 in tutti questi casi impietoso, in quanto vede giovani campioni all'apice della forma contro un giocatore anziano (in alcuni casi prossimo ai 40 anni). In dettaglio il bilancio di Connors \u00e8 negativo contro Andre Agassi (0-2), Pete Sampras (0-2), Mats Wilander (0-5) e Boris Becker (0-6). Unica eccezione \u00e8 Stefan Edberg con cui ha un bilancio in parit\u00e0 (6-6), avendolo affrontato anche durante la prima met\u00e0 degli anni ottanta.\nCaratteristiche.\nStile.\nConnors, mancino, era famoso per il rovescio a due mani e per la straordinaria risposta al servizio. Il suo stile era basato su un gioco tutto di anticipo, con colpi piatti pesantissimi e senza rotazione, e discese a rete per chiudere i punti gi\u00e0 praticamente vinti dal fondo. Tale stile di gioco, tipicamente femminile, \u00e8 dovuto al fatto che Connors ebbe come insegnanti la nonna e la madre. Inoltre il gioco d'anticipo, che sfrutta l'energia impressa alla palla dall'avversario, gli ha permesso di giocare ad alti livelli fino a 40 anni. Rovescio, risposta al servizio (sia di diritto che di rovescio), pallonetto, anticipo, gioco a rete e carattere da combattente (Rino Tommasi lo ha pi\u00f9 volte definito un \"pugile mancato\") erano le sue peculiarit\u00e0 positive, il servizio poco potente e il dritto poco sicuro i suoi punti deboli. Fu il primo attaccante da fondocampo ed ebbe in Andre Agassi il suo discendente pi\u00f9 diretto. I due furono anche protagonisti di un memorabile quarto di finale agli US Open 1989, perso al quinto set da un Connors ormai trentasettenne.\nCarattere.\nOltre che per i suoi successi ed il suo stile innovativo Connors \u00e8 stato celebre fin dall'inizio della sua carriera anche per il suo comportamento scorretto in campo. Agli inizi degli anni settanta il tennis era ancora uno sport dove vigevano regole di etichetta severissime e Connors fu uno dei primi casi di giocatore insofferente alla ferrea disciplina imposta dal galateo. Prima di lui solo Ilie N\u0103stase aveva occasionalmente infranto l'etichetta e tuttavia queste infrazioni erano di lieve entit\u00e0 (principalmente gesti istrionici o al massimo qualche siparietto che molti spettatori trovavano gi\u00e0 all'epoca divertente) e presto perdonate a causa del carattere notoriamente guascone del tennista rumeno.\nConnors al contrario fu il primo giocatore a compiere atti considerati all'epoca realmente antisportivi come ad esempio esultare platealmente con gesti e grida dopo ogni punto conquistato, rivolgere parole di scherno agli avversari ed esibirsi in proteste focose ed eccessive contro le valutazioni degli arbitri e dei giudici di linea. A causa di questo atteggiamento, nei primi anni di carriera Connors fu decisamente impopolare ed antipatico al pubblico pi\u00f9 tradizionalista, guadagnandosi per\u00f2 una fama da ribelle che conquister\u00e0 una minoranza del pubblico pi\u00f9 giovane.\nSolo con la comparsa di altri giocatori di carattere difficile come il cecoslovacco Ivan Lendl o l'americano John McEnroe l'immagine pubblica di Connors ebbe un miglioramento, fino a renderlo uno dei tennisti pi\u00f9 amati del periodo. In particolare la presenza dell'irascibile connazionale McEnroe e dei suoi eccessi (con cui Jimmy ebbe diversi battibecchi in campo e fuori) rendeva Connors un tennista \"quasi normale\"."}
{"id": "249061", "revid": "287204", "url": "https://it.wikipedia.org/wiki?curid=249061", "title": "Pi\u00e8 nodrito", "text": "Pi\u00e8 nodrito \u00e8 un termine utilizzato in araldica per parlare del giglio araldico del quale si vedono i fioroni e le stanghette, ma non i peduncoli."}
{"id": "249063", "revid": "124123", "url": "https://it.wikipedia.org/wiki?curid=249063", "title": "Max Valier", "text": "Biografia.\nSin da giovane Valier fu affascinato dall'astronomia. Dopo essersi diplomato al Ginnasio dei Francescani di Bolzano, nel 1913 cominci\u00f2 ad Innsbruck lo studio universitario in astronomia, meteorologia, matematica e fisica. Per lo scoppio della prima guerra mondiale, nel 1915 fu richiamato sotto le armi nell'esercito austro-ungarico. Prest\u00f2 servizio inizialmente nel servizio meteorologico, poi nell'aeronautica, anche come collaudatore di aerei.\nDopo la guerra Valier non riprese gli studi, ma intraprese la carriera di scrittore di opere scientifiche e fantascientifiche. Fra gli altri pubblic\u00f2 un racconto, \"Spiridion Illuxt\", nel quale previde la bomba atomica. Nel 1923, ispirato dal libro di Hermann Oberth \"Mit der Rakete zu den Planetenr\u00e4umen\" (\"Sui razzi nello spazio interplanetario\"), Valier scrisse un testo divulgativo per spiegare anche ai non esperti le teorie sui viaggi spaziali. Con l'aiuto dello stesso Oberth scrisse \"Der Vorsto\u00df in den Weltenraum\" (\"L'avanzata nello spazio\"), pubblicato nel 1924, nel quale era descritto un programma per lo sviluppo della tecnica dei razzi. Fu un enorme successo: 6 edizioni tra il 1924 e il 1930. A questo seguirono numerosi articoli sul tema: \"Da Berlino a New York in un'ora\", \"Un viaggio verso Marte\".\nNegli anni venti si spese in favore della contestata \"Welteislehre\", la teoria del ghiaccio cosmico, dell'ingegnere austriaco Hanns H\u00f6rbiger, che oggi \u00e8 considerata una pseudoscienza.\nNel 1927 \u00e8 fra i fondatori, insieme a Willy Ley e Walter Neubert, dell'\"Associazione per i viaggi nello spazio\" (\"Verein f\u00fcr Raumschiffahrt\"). Dell'associazione, attiva fino al 1933, faranno in seguito parte anche Klaus Riedel, Rudolf Nebel, Wernher von Braun, Hermann Oberth, Walter Hohmann, Hermann Noordung, Kurt Heinisch, Eugen S\u00e4nger, Rolf Engel.\nA partire dal 1928 Valier svilupp\u00f2, in collaborazione con l'industriale dell'automobile Fritz von Opel, i primi mezzi sospinti da razzi. Per sopraggiunti dissidi con von Opel (che aveva visto l'operazione in primo luogo come pubblicit\u00e0 per la sua Opel), la collaborazione fu interrotta.\nNel 1929 sulla superficie gelata del lago Starnberg, stabil\u00ec un record di velocit\u00e0: 400\u00a0km/h.\nIl 17 maggio 1930 Max Valier mor\u00ec in seguito ad un'esplosione durante il collaudo di un razzo: \u00e8 stata la prima vittima dei viaggi nello spazio.\nFu sepolto nel \"Westfriedhof\" di Monaco di Baviera.\nInfluenza culturale.\nIl lavoro di Max Valier fu poi portato avanti da Wernher von Braun. Anche questi era stato ispirato dal libro di Oberth.\nNella sua citt\u00e0 natale, Bolzano, gli sono stati dedicati una scuola (l'istituto tecnico industriale in lingua tedesca), una via ed un'associazione di astrofili dilettanti. L\u2019istituto tecnico che porta il suo nome ha costruito un satellite, chiamato Max Valier Sat, che \u00e8 stato lanciato in orbita nel 2017.\nUn cratere sulla \"faccia lontana\" della Luna porta il suo nome (Cratere Valier).\nI propulsori di manovra (OMS) della navetta spaziale Space Shuttle sono chiamati i Valier's, in memoria di Max Valier.\nIn Alto Adige, in localit\u00e0 S. Valentino - Comune di Cornedo all'Isarco, a c.a 20\u00a0km da Bolzano, \u00e8 stato realizzato l'osservatorio astronomico in memoria del pioniere dello spazio Max Valier."}
{"id": "249064", "revid": "1305772", "url": "https://it.wikipedia.org/wiki?curid=249064", "title": "Comunione", "text": ""}
{"id": "249065", "revid": "1910023", "url": "https://it.wikipedia.org/wiki?curid=249065", "title": "Pieno (araldica)", "text": "Pieno \u00e8 un termine utilizzato in araldica o per lo scudo, tutto d'uno smalto, o di una pezza o figura smaltata dentro.\nGli scudi \"pieni\" sono detti anche \"armi d'aspettazione\" perch\u00e9 il titolare dello scudo attende ancora l'occasione di introdurvi un emblema che ne indichi la gloria o i meriti."}
{"id": "249066", "revid": "10369", "url": "https://it.wikipedia.org/wiki?curid=249066", "title": "Chiesa luterana", "text": ""}
{"id": "249069", "revid": "1776051", "url": "https://it.wikipedia.org/wiki?curid=249069", "title": "Neftenbach", "text": "Neftenbach (toponimo tedesco) \u00e8 un comune svizzero di 5\u00a0564 abitanti del Canton Zurigo, nel distretto di Winterthur.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "249072", "revid": "1516566", "url": "https://it.wikipedia.org/wiki?curid=249072", "title": "Piet\u00e0 (araldica)", "text": "Piet\u00e0 \u00e8 un termine utilizzato in araldica per indicare le tracce sanguinose sul petto del pellicano.\nSecondo altri araldisti il termine designa i piccoli del pellicano e non le tracce di sangue."}
{"id": "249074", "revid": "1516566", "url": "https://it.wikipedia.org/wiki?curid=249074", "title": "Pila (araldica)", "text": "Pila \u00e8 un termine utilizzato in araldica per indicare una punta rovesciata.\nIn realt\u00e0 la maggior parte degli araldisti con questo termine indica una pezza triangolare con la base sul lato superiore dello scudo, ridotta rispetto all'intero lato, e il vertice nella punta dello scudo. I lati della pila possono anche essere incurvati.\nEsiste un'incongruenza tra l'araldica italiana e quella francese. In Francia, come in altri paesi, i termini \"pile\" e \"pointe\" indicano delle pezze triangolari con la base ridotta rispetto al lato dello scudo, moventi la prima dal lato del capo e la seconda dal lato della punta, per terminare al centro del lato opposto. In Italia, invece, si preferisce usare il termine pila per la pezza con la base ridotta rispetto al lato ed il vertice al centro del lato opposto, mentre la punta indica la pezza triangolare con la base larga quanto il lato dello scudo ed il vertice coincidente con il centro dello scudo.\nLa pila pu\u00f2 fermarsi prima di raggiungere la punta dello scudo ed \u00e8 allora definita \"pila scorciata\". La pila pu\u00f2 avere origine anche sul lato inferiore e vertice al centro del lato superiore, con il nome di \"pila rovesciata\", sui fianchi dello scudo, con un andamento orizzontale, o su uno dei cantoni dello scudo stesso, assumendo quindi un andamento in banda o in sbarra.\nLo stemma del secondo esempio potrebbe essere pi\u00f9 propriamente blasonato come \"partito d'argento e di rosso, calzato ritondato dell'uno nell'altro\". Le pile possono presentarsi anche in numero."}
{"id": "249075", "revid": "1546938", "url": "https://it.wikipedia.org/wiki?curid=249075", "title": "Pasadena (California)", "text": "Pasadena \u00e8 un comune (\"city\") degli Stati Uniti d'America della contea di Los Angeles nello Stato della California. La popolazione era di 137\u00a0122 persone al censimento del 2010, il che la rende la nona citt\u00e0 pi\u00f9 popolosa della contea di Los Angeles, la 40\u00aa citt\u00e0 pi\u00f9 popolosa dello stato, e la 165\u00aa citt\u00e0 pi\u00f9 popolosa della nazione. Pasadena \u00e8 anche il centro pi\u00f9 popolato ed importante della valle di San Gabriel.\n\u00c8 molto famosa in quanto ospita il complesso del Jet Propulsion Laboratory della NASA e anche per il Rose Bowl, stadio unico al mondo non tanto per la struttura in s\u00e9, quanto perch\u00e9 \u00e8 l'unico stadio al mondo in cui si siano giocate le finali del torneo olimpico di calcio (1984, Olimpiadi di Los Angeles), dei mondiali di calcio maschile (1994), dei mondiali di calcio femminile (1999) oltre al Super Bowl (1977, 1980, 1983, 1987, 1993).\nLa pi\u00f9 prestigiosa istituzione culturale della citt\u00e0 \u00e8 il Norton Simon Museum, che ospita una delle pi\u00f9 grandi collezioni private d'arte del secondo XX secolo. Inoltre nella citt\u00e0 ha sede il Caltech, l'istituto californiano di tecnologia, all'avanguardia nella ricerca nel campo dell'ingegneria e delle scienze naturali. Il Pasadena Museum of History \u00e8 l'istituzione dedicata alla storia, all'arte e alla cultura della Pasadena storica e della Valle di San Gabriel occidentale. Comprende il Museo del Centro Storico di Pasadena, i giardini Fenyes, la biblioteca, gli archivi, la Curtin House e il Museo Finlandese d'Arte Popolare.\nA Pasadena \u00e8 ambientata la sitcom \"The Big Bang Theory,\" e funge da location per la cittadina fittizia di Pawnee, Indiana della serie \"Parks and Recreation\".\nGeografia fisica.\nSecondo lo United States Census Bureau, ha un'area totale di .\nStoria.\nPopolazione indigena ed Era coloniale spagnola.\nI primi abitanti di Pasadena (parola derivata dal linguaggio Chippewa significante \"Corona della valle\") e dell'area circostante erano membri della trib\u00f9 di nativi americani Hahamog-na, ramo della nazione Tongva.\nSuccessivamente il bacino di Los Angeles fu colonizzato dagli spagnoli che a partire dagli anni 70 del '700 inclusero l'area nel Vicereame della Nuova Spagna\nSociet\u00e0.\nEvoluzione demografica.\nSecondo il censimento del 2010, c'erano 137\u00a0122 persone.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 55,8% di bianchi, il 10,7% di afroamericani, lo 0,6% di nativi americani, il 14,3% di asiatici, lo 0,1% di oceaniani, il 13,6% di altre razze, e il 4,9% di due o pi\u00f9 etnie. Ispanici o latinos di qualunque razza erano il 33,7% della popolazione.\nSport.\nDal punto di vista sportivo Pasadena \u00e8 conosciuta grazie allo stadio Rose Bowl, il quale fu teatro della finale del campionato mondiale di calcio 1994 e di altre partite della manifestazione.\nFu utilizzato anche per i Giochi Olimpici del 1984. "}
{"id": "249077", "revid": "2519", "url": "https://it.wikipedia.org/wiki?curid=249077", "title": "Nijmegen", "text": ""}
{"id": "249078", "revid": "287204", "url": "https://it.wikipedia.org/wiki?curid=249078", "title": "Oberembrach", "text": "Oberembrach (toponimo tedesco) \u00e8 un comune svizzero di 1\u00a0069 abitanti del Canton Zurigo, nel distretto di B\u00fclach.\nStoria.\nIl comune \u00e8 stato istituito nel 1809 per scorporo da quello di Embrach.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "249081", "revid": "287204", "url": "https://it.wikipedia.org/wiki?curid=249081", "title": "Pino d'Italia", "text": "Pino d'Italia \u00e8 un termine utilizzato in araldica per indicare la pianta cos\u00ec frequente nelle arme della media Italia; conifera che vegeta nelle nostre coste centrali (\"pinus sylvester maritima\" LINN.) e che ha la capocchia elegantemente diffusa ad ombrello.\nIl pino \u00e8 uno degli alberi di maggior pregio araldico. Simboleggia \"benignit\u00e0\" e \"cordialit\u00e0\", a motivo della sua capacit\u00e0 di non nuocere ad alcuna pianta che gli sta sotto, bench\u00e9 sia alto e ombroso, e \"nobilt\u00e0 antica e generosa\" perch\u00e9 rappresenta il signore che non allontana i pi\u00f9 umili che gli vivono dappresso. \u00c8 anche simbolo di \"animo filosofico\" perch\u00e9 capace di elevarsi dovunque si trovi.\nTalora \u00e8 rappresentata anche la sola pigna."}
{"id": "249089", "revid": "30610", "url": "https://it.wikipedia.org/wiki?curid=249089", "title": "Paradosso dell'impiccagione imprevedibile", "text": "Il paradosso dell'impiccagione imprevedibile, noto pi\u00f9 semplicemente come paradosso dell'impiccagione, \u00e8 un celebre paradosso logico . \nEnunciazione del paradosso.\n. Molto prima di essere convocato, in considerazione dell'efferatezza dei delitti commessi, il giudice proclam\u00f2 una singolare sentenza:\nIl condannato non fu per nulla turbato dalla sentenza perch\u00e9 dopo un breve ragionamento concluse:\nIl giorno seguente, tuttavia, il condannato fu impiccato. La sentenza del giudice fu eseguita, a dispetto della convinzione del condannato, in quanto, come previsto dalla sentenza, l'esecuzione gli fu inflitta \"in un giorno inaspettato\".\nIl paradosso \u00e8 conosciuto anche in diverse forme. Un'altra enunciazione, ad esempio, fa riferimento all'interrogazione (o esame) \"a sorpresa\", annunciata agli allievi da un professore per la settimana successiva, ma in un giorno completamente imprevedibile: gli studenti, con lo stesso ragionamento, concludono che non ci sar\u00e0 nessuna interrogazione.\nAnalisi del paradosso.\nMolto \u00e8 stato scritto sulla struttura di questo paradosso. In tutti gli enunciati, la sostanza \u00e8 la stessa: si fissa un periodo di tempo per il verificarsi di un certo evento e si dichiara che il momento esatto dell'evento \u00e8 imprevedibile. Nell'analisi di questo paradosso \u00e8 coinvolta sia la logica sia l'epistemologia, cio\u00e8 sia il modo di ragionare che il modo di stabilire che cosa \"si sa\" o \"non si sa\".\nDal punto di vista logico, la sentenza del giudice \u00e8 vagamente contraddittoria e potrebbe essere analizzata con maggior successo inquadrandola nella logica sfumata (logica fuzzy). In ogni caso, se ci si pensa, \u00e8 evidente che per far eseguire la sentenza in modo \"completamente\" inaspettato, bisognerebbe \"non\" comunicare del tutto la sentenza all'imputato. Altrettanto evidente \u00e8 che tanto pi\u00f9 \u00e8 breve il periodo assegnato all'esecuzione, tanto pi\u00f9 \u00e8 contraddittoria la sentenza. Nel caso limite, qualora il periodo di latenza per l'esecuzione si riducesse a un solo giorno, la sentenza potrebbe essere parafrasata nella seguente autocontraddizione: \"Domani sarai impiccato, ma tu non puoi prevedere che domani sarai impiccato\".\nDal punto di vista epistemologico, la contraddizione sopra enunciata corrisponde al cosiddetto paradosso di Moore, in cui uno afferma: \"So che fuori piove, ma non ci credo\", ed \u00e8 problematico capire che cosa uno sa o non sa.\nDal punto di vista del prigioniero, comunque, \u00e8 azzardato trarre conclusioni certe da una sentenza vagamente contraddittoria. A maggior ragione, se egli la considera completamente contraddittoria (e quindi irrealizzabile), dovrebbe tenere conto che ci sono infiniti modi per \"non\" eseguire la sentenza. Ad esempio: \nQuindi il condannato dovrebbe aspettarsi di essere impiccato in qualunque momento, anche l'ultimo giorno della settimana, senza poter essere certo di quale sia questo momento. In altre parole, la sentenza del giudice non pu\u00f2 essere pienamente rispettata, perch\u00e9 l'esecuzione non \u00e8 completamente inattesa, ma ottiene lo scopo di lasciare nell'incertezza il condannato."}
{"id": "249090", "revid": "767487", "url": "https://it.wikipedia.org/wiki?curid=249090", "title": "A piombo", "text": ""}
{"id": "249092", "revid": "126257", "url": "https://it.wikipedia.org/wiki?curid=249092", "title": "Piotato", "text": ""}
{"id": "249093", "revid": "111373", "url": "https://it.wikipedia.org/wiki?curid=249093", "title": "Pfungen", "text": "Pfungen (toponimo tedesco) \u00e8 un comune svizzero di 3\u00a0769 abitanti del Canton Zurigo, nel distretto di Winterthur.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nInfrastrutture e trasporti.\nPfungen \u00e8 servito dall'omonima stazione sulla ferrovia Winterthur-B\u00fclach-Koblenz."}
{"id": "249095", "revid": "73843", "url": "https://it.wikipedia.org/wiki?curid=249095", "title": "Rickenbach (Zurigo)", "text": "Rickenbach (toponimo tedesco) \u00e8 un comune svizzero di 2\u00a0701 abitanti del Canton Zurigo, nel distretto di Winterthur.\nStoria.\nNel 1934 la localit\u00e0 di Sulz, fino ad allora frazione di Dinhard, \u00e8 stata assegnata a Rickenbach.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nRickenbach \u00e8 servito dalla stazione di Rickenbach-Attikon sulla ferrovia Winterthur-Romanshorn.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "249096", "revid": "36426", "url": "https://it.wikipedia.org/wiki?curid=249096", "title": "Comunione (diritto)", "text": "La comunione, in diritto \u00e8 una situazione per la quale la propriet\u00e0 o un altro diritto reale spetta in comune a pi\u00f9 persone. \u00c8 un istituto giuridico codificato nei sistemi di civil law sin dai tempi del diritto romano. \nStoria.\nNel diritto romano il primo tipo di compropriet\u00e0 si costituiva automaticamente alla morte del \"pater familias\" tra i pi\u00f9 \"heredes sui\", per il fatto stesso che il patrimonio ereditario restasse in comune tra di essi (\"consortium ercto non cito\"). Ogni consorte poteva infatti da solo non soltanto compiere atti di godimento e di gestione di cose comuni ma poteva anche disporne per l'intero. Ovviamente a ciascuno era fatta la possibilit\u00e0 di interporre veto. A porre fine a questo stato di indivisione interveniva l\"'actio familiae erciscundae\".\nIn et\u00e0 successiva si parl\u00f2 di \"communio\" che poteva essere volontaria (in vista ad esempio di un contratto consensuale di societ\u00e0 che tra pi\u00f9 persone si costituiva, esse compravano in comune certi beni oppure ne mettevano in comune altri gi\u00e0 in propriet\u00e0 esclusiva dell'uno o dell'altro dei soci). Pi\u00f9 spesso poteva essere incidentale, determinandosi essa indipendentemente dalla volont\u00e0 dei contitolari: nei casi di \"legato per vindicationem\" in favore di pi\u00f9 legatari.\nIn questa \"communio\", sorta, in et\u00e0 classica, ciascuno non era pi\u00f9 titolare dell'intero, ma soltanto di una quota ideale che poteva alienare, sulla quale poteva costituire usufrutto e pegno, partecipare alle spese nella misura corrispondente alla propria quota e nella stessa misura faceva suoi i frutti. Pro quota rispondeva dei danni che la cosa comune avesse recato a terzi. Se si volevano apportare modifiche spettava a ciascuno dei contitolari lo \"ius prohibendi\". Se un \"socius\" abbandonava la sua quota questa veniva acquistata da altri, da ciascuno in proporzione della quota spettantegli. La manomissione dello schiavo in compropriet\u00e0 comportava che il servo avrebbe conseguito la libert\u00e0 solamente quando ognuno avesse compiuto l'atto di affrancazione. Il comproprietario esercitava pro parte la \"rei vindicatio\".\nAllo scioglimento della comunione di propriet\u00e0 era possibile tramite l\"'actio communi dividundo\", nella quale i ruoli delle parti non erano differenziati. Con una formula \"con adiudicatio\", il giudice aggiudicava costituitivamente a talune parti o a tutte quante la propriet\u00e0 esclusiva di cose comuni o di proporzioni di determinate cose comuni. Quando le cose erano indivisibili (nel caso di servit\u00f9, ad esempio) era necessario stabilire conguagli in denaro.\nTipologia e caratteristiche.\nGeneralmente, se ne possono distinguere tre diverse categorie:\nGeneralmente, i vari ordinamenti prevedono che ciascun partecipante possa, in ogni momento, chiedere la divisione mentre pu\u00f2 essere prevista la possibilit\u00e0 di stipulare un eventuale patto fra i partecipanti di restare in comunione, che secondo l'ordinamento italiano non pu\u00f2 eccedere la durata di diciannove anni.\nComunione \"pro-diviso\".\nLa comunione pro-diviso \u00e8 in senso tecnico giuridico una forma anomala di comunione nella quale ad ogni comunista \u00e8 fisicamente attribuita una parte ben definita del bene in comunione, solitamente un immobile o un terreno, ed ogni comunista godr\u00e0 dei frutti della sua parte e provveder\u00e0 alle spese della sua parte o da essa derivanti.\nLa divisione del bene pu\u00f2 essere spaziale, quale pu\u00f2 essere ad esempio una parte ben individuata di un terreno, o temporale quale pu\u00f2 essere l'uso in periodi ben determinati di un appartamento (multipropriet\u00e0) o il godimento di un'opera d'arte (che ad esempio pu\u00f2 essere esposta per alcuni mesi all'anno in un museo e per i mesi rimanenti in un altro museo).\nLe modalit\u00e0 di divisione nella comunione pro-diviso devono essere definite contrattualmente.\nAlcuni beni oggetto di comunione non possono essere pro-diviso; si tratta in genere di beni immateriali o che hanno un valore prettamente immateriale, ad esempio la propriet\u00e0 intellettuale, che possono essere suddivisi solo in quote indistinte del tutto rientrando quindi nella tipologia di comunione pro-indiviso.\nComunione \"pro-indiviso\".\nLa comunione pro-indiviso configura una condivisione di diritti sullo stesso bene in quote ideali il cui peso \u00e8 rapportato non a una parte fisicamente definita, ma a una parte indefinita dell'intero bene. Le quote si presumono uguali.\nLa comunione va tenuta distinta dalle figure dell'associazione e della societ\u00e0: abbiamo qui una mera pluralit\u00e0 di soggetti in contitolarit\u00e0 di diritti. Non nasce un soggetto di diritto ulteriore rispetto ai singoli partecipanti. Non c'\u00e8 distinzione fra creditori comuni e creditori dei singoli partecipanti: il creditore del singolo comproprietario pu\u00f2 pignorare la quota del debitore e pu\u00f2 provocare la vendita forzata della cosa comune, con il risultato di dissolvere lo stato di comunione. Agli altri comproprietari non spetter\u00e0 che la parte di capitale loro assegnata o la somma di danaro corrispondente al valore delle loro quote.\nNelle associazioni e nelle societ\u00e0 i membri del gruppo sono legati per tutta la durata del rapporto da un vincolo di natura contrattuale; nella comunione, anche quando essa nasce da un contratto, quest'ultimo esaurisce la sua funzione nel momento costitutivo del rapporto, ed il rapporto, una volta costituito, si svolge tra soggetti non pi\u00f9 legati da un vincolo contrattuale. Soprattutto non c'\u00e8 nella comunione un impegno contrattuale, reciprocamente assunto, di perseguire la realizzazione di interessi comuni.\nDisciplina nell'ordinamento italiano.\nNell'ordinamento italiano, la comunione \u00e8 regolata principalmente dagli articoli 1100-1116 del Codice civile. Il suo scioglimento \u00e8 regolato dagli artt. 784-791 del Codice di procedura civile, mentre la divisione dei beni \u00e8 regolata dagli artt. 713-768 del Codice civile. \nL' delimita gli ambiti di applicazione rispettivi delle norme sulla comunione e sulla societ\u00e0, definendo la prima come \u201ccomunione a scopo di godimento\u201d, mentre mediante il contratto di societ\u00e0 le parti conferiscono beni per l'esercizio in comune di un'attivit\u00e0 economica allo scopo di dividerne gli utili.\nLe quote dei partecipanti.\nLa coesistenza dell'uguale diritto di pi\u00f9 persone sulla medesima cosa si realizza attraverso l'immaginaria scomposizione della cosa in una pluralit\u00e0 di quote. Materialmente la cosa comune appartiene per intero a tutti i partecipanti. Idealmente invece la cosa comune si scompone in tante quote quanti sono i comproprietari: la quota \u00e8 una sua frazione ideale, determinata aritmeticamente. Essa rappresenta la proporzione secondo la quale ciascun partecipante concorre nei vantaggi e nei pesi inerenti alla cosa comune.\nIn linea di principio, le quote si presumono uguali (anche nel caso in cui pi\u00f9 persone comprano un bene, sborsando ciascuno una somma diversa: se non stabiliscono diversamente, ciascuno avr\u00e0 sul bene comune una quota uguale: art. 1118). Ma le quote possono, per legge o per volont\u00e0 delle parti, essere disuguali fra di loro.\nLe quote di una comunione sono sostanzialmente diverse dalle quote di partecipazione societarie (ad esempio, di una s.r.l.), che sono normalmente considerate un bene mobile di per s\u00e9 e persino suscettibili di usucapione.\nIl godimento della cosa comune.\nL'uso della cosa comune.\nSpetta, separatamente, a ciascun partecipante, il quale non deve per\u00f2 alterarne la destinazione e deve comportarsi in modo da non impedire l'uso da parte di ciascun altro partecipante (cd. principio del concorso, art. 1102). Non sempre, tuttavia, la natura della cosa comune permette l'uso individuale di ciascun partecipante. L'uso della cosa comune pu\u00f2 anche formare materia di un apposito regolamento che disciplini \"l'uso della cosa comune\".\nL'amministrazione della cosa comune.\nSpetta collettivamente ai partecipanti, che deliberano a maggioranza di quote (art. 1105). Per le innovazioni e l'amministrazione straordinaria occorre la maggioranza di numero dei partecipanti che rappresentino almeno i due terzi del valore della cosa (art. 1108).\nLa rappresentanza nei confronti dei terzi.\nTacendo la legge al riguardo, si ritiene che questa spetti a ciascun partecipante disgiuntamente dagli altri. A maggioranza pu\u00f2 essere nominato un amministratore della cosa comune, scelto fra i partecipanti oppure terzo (art. 1106). \u00c8 opinione comune che si tratti di un mandatario dei partecipanti, al quale i partecipanti potranno, sempre a maggioranza, impartire istruzioni (e possono sostituirsi a lui nel compimento degli atti di amministrazione). La rappresentanza esterna (sostanziale e processuale) dovr\u00e0 essergli espressamente attribuita. Egli rappresenta i singoli partecipanti, dei quali dovr\u00e0 spendere il nome, e non la comunione in s\u00e9.\nResponsabilit\u00e0 per le obbligazioni contratte.\nPer le obbligazione contratte per la cosa comune i singoli partecipanti rispondono in solido.\nLa disposizione e la difesa della cosa comune.\nCiascun partecipante pu\u00f2 disporre della propria quota senza richiedere il consenso degli altri partecipanti.\nGli atti di disposizione della cosa comune richiedono invece il consenso unanime dei partecipanti.\nCiascuno dei partecipanti pu\u00f2 agire contro i terzi per la tutela della cosa comune, sia con le azioni petitorie, sia con le azioni possessorie.\nLa gestione della cosa comune.\nLa divisione.\nCiascuno dei partecipanti pu\u00f2 in ogni momento chiedere al giudice di pronunciare la divisione della cosa comune (art. 1111), salvo che si tratti di cosa che, se divisa, cesserebbe di servire all'uso cui \u00e8 destinata.\nLa divisione deve avvenire, se possibile, in natura (art. 1114), cio\u00e8 trasformando le quote ideali dei partecipanti in porzioni fisiche della cosa. Se il carattere del bene non consente o renda scomoda la divisione in natura, si proceder\u00e0 alla sua assegnazione solitaria a uno dei partecipanti, che corrisponder\u00e0 agli altri il valore in danaro della loro quota oppure alla sua vendita con conseguente ripartizione del ricavato. Alla divisione si applicano, in quanto compatibili, le norme sulla divisione ereditaria (art. 1116).\nL'amministrazione giudiziaria.\nSulla cosa comune il giudice ha lo stesso potere che gli \u00e8 dato sulle cose delle persone fisiche fatto salvo, se chiamato in causa, quello di salvaguardare i diritti dei singoli comunisti qualora le deliberazioni e gli atti risultino illecite o illegittime.\nIl giudice non pu\u00f2, se non per salvaguardare diritti lesi, esercitare poteri o condizionamenti sull'amministrazione della cosa comune, e non gli \u00e8 consentita alcun'interferenza; non pu\u00f2 in nessun caso sostituirsi ai partecipanti nella gestione della cosa comune, ma pu\u00f2 solo, se richiesto anche da uno solo dei partecipanti, annullare le azioni illecite o illegittime e, qualora sussistano le condizioni di applicabilit\u00e0 dell'art. 1105/4 c.c., norma prevista al solo fine di ovviare all'inerzia dei comunisti, pu\u00f2 nominare un amministratore il cui limite generale \u00e8 quello di espletare le incombenze di legge e compiere gli atti di ordinaria amministrazione, semprech\u00e9, anche per l'ordinariet\u00e0, non intervengano, con le dovute maggioranze, precise decisioni dei comunisti.\nIl giudice non pu\u00f2 sindacare il merito delle deliberazioni dei partecipanti ma, nel procedimento contenzioso,:\nSe non si prendono i provvedimenti necessari per l'amministrazione della cosa comune o non si formi una maggioranza, o se la deliberazione adottata non viene eseguita, ciascun partecipante pu\u00f2 ricorrere all'autorit\u00e0 giudiziaria ed il giudice, a seguito di istanza circostanziata, pu\u00f2 provvedere in camera di consiglio, nel caso di assoluta inerzia dei partecipanti e in sostituzione dei partecipanti inerti, ad assumere le iniziative per l'espletamento degli atti obbligatori o per eseguire la volont\u00e0 della maggioranza non attuata dall'amministratore.\nIl giudice pu\u00f2, quando l'inerzia o la discordia dei partecipanti alla comunione sia tale da impedire anche il compimento degli atti strettamente necessari per l'amministrazione, nominare un amministratore che provveda esclusivamente a questi compiti ovvero ad attuare le delibere dei partecipanti, tenere la contabilit\u00e0, adempiere agli eventuali obblighi fiscali, ripartire le rendite, richiedere le somme pro quota per il pagamento dei debiti, eseguire le opere per il mantenimento della sicurezza degli edifici.\nL'amministratore giudiziario pu\u00f2 essere un partecipante o un terzo ed ha la stessa posizione di quello nominato direttamente dai partecipanti alla comunione, quindi \u00e8 un loro mandatario, per cui deve rendere esatto conto di tutto il suo operato e renderne disponibili i documenti; non pu\u00f2 in alcun caso assumere decisioni autonome, non pu\u00f2 compiere atti che non siano stati preventivamente deliberati e che non siano perfettamente conformi alle delibere, non pu\u00f2 intromettersi nelle deliberazioni dei comunisti e non pu\u00f2 intromettersi, anche se per dirimerle, nelle loro liti.\nIl condominio degli edifici.\n\u00c8 un tipo di comunione molto diffuso ed importante, soprattutto nelle citt\u00e0. Il condominio si ha negli edifici composti da pi\u00f9 alloggi appartenenti a proprietari diversi. Ogni alloggio \u00e8 di propriet\u00e0 esclusiva di una persona alla quale spettano in via esclusiva i poteri di godimento e disposizione su di esso. Il suolo e le parti destinate all'uso comune (cortile, scale, pianerottolo, ascensore, ingresso, tettoia ecc\u2026) sono in compropriet\u00e0 forzosa fra i condomini, secondo quote proporzionali derivanti da un'operazione di stima basata sulle dimensioni di ogni alloggio e sulle sue caratteristiche (piano, veduta, esposizione, funzionalit\u00e0, ecc.). Queste quote di compropriet\u00e0, solitamente indicate in millesimi, spettano ai proprietari dei vari alloggi.\nIl condominio deve essere gestito da un amministratore se formato da pi\u00f9 di nove enti (detto amministratore di condominio) che pu\u00f2 essere interno (nel caso in cui il ruolo sia ricoperto da uno dei condomini) o un soggetto esterno.\nL'amministratore \u00e8 l'organo che esegue le deliberazioni dell'assemblea, riscuote i contributi dai condomini ed eroga le spese occorrenti per la gestione e la manutenzione, redige il bilancio annuale, rappresenta il condominio nei procedimenti giudiziari nei quali \u00e8 parte.\n\u00c8 necessario nominare un amministratore se ci sono pi\u00f9 di otto condomini (riforma giugno 2013).\nL'assemblea dei condomini e l'amministratore sono gli organi previsti dalla legge per disciplinare l'uso delle parti comuni dell'edificio e per compiere l'attivit\u00e0 amministrativa. L'assemblea \u00e8 l'organo cui spetta il potere di deliberare e redigere il regolamento condominiale, che \u00e8 obbligatorio se vi sono pi\u00f9 di 10 condomini. Il regolamento pu\u00f2 anche essere contrattuale.\nL'amministratore dura in carica un anno, ma pu\u00f2 essere revocato in ogni momento dall'assemblea, salvi i danni."}
{"id": "249098", "revid": "54253", "url": "https://it.wikipedia.org/wiki?curid=249098", "title": "Compropriet\u00e0", "text": ""}
{"id": "249100", "revid": "1776051", "url": "https://it.wikipedia.org/wiki?curid=249100", "title": "Oregonite", "text": "La oregonite \u00e8 un minerale."}
{"id": "249101", "revid": "1776051", "url": "https://it.wikipedia.org/wiki?curid=249101", "title": "Vozhminite", "text": "La vozhminite \u00e8 un minerale."}
{"id": "249114", "revid": "1442080", "url": "https://it.wikipedia.org/wiki?curid=249114", "title": "Donharrisite", "text": "La donharrisite \u00e8 un minerale."}
{"id": "249117", "revid": "1442080", "url": "https://it.wikipedia.org/wiki?curid=249117", "title": "Tu\u010dekite", "text": "La tu\u010dekite \u00e8 un minerale appartenente al gruppo dell'hauchecornite."}
{"id": "249118", "revid": "287204", "url": "https://it.wikipedia.org/wiki?curid=249118", "title": "Oriente Moderno", "text": "Oriente Moderno \u00e8 una rivista italiana di orientalistica riguardante l'area vicino-orientale moderna e contemporanea.\nStoria editoriale.\nEdita fin dal 1921 a Roma dall'Istituto per l'Oriente (poi diventato Istituto per l'Oriente Carlo Alfonso Nallino), la rivista fu diretta fino all'anno della sua morte (1938) dal prof. Carlo Alfonso Nallino, titolare presso l'Universit\u00e0 degli studi di Roma \"La Sapienza\" della cattedra di \"Lingua e letteratura araba\", che dell'Istituto era stato, insieme al senatore Amedeo Giannini, uno dei fondatori.\nLa rivista fu poi diretta dal professor Ettore Rossi, titolare a Roma della cattedra di \"Lingua e letteratura turca\" e, dopo la sua morte nel 1955, dal professor Paolo Minganti, ordinario a Roma di \"Lingua e Letteratura Araba\".\nDopo la scomparsa di Minganti nel 1978 \"Oriente Moderno\" fu diretta dal professor Gianroberto Scarcia, ordinario di Lingua e Letteratura persiana presso l'Universit\u00e0 \"Ca' Foscari\" di Venezia, quindi dal professor Giovanni Oman, ordinario di \"Lingua e Letteratura Araba\" nell'allora Istituto Universitario Orientale di Napoli. Dal 1995 \u00e8 diretta dal prof. Claudio Lo Jacono, ordinario di \"Storia del Vicino Oriente islamico\" presso l'Universit\u00e0 degli Studi di Napoli \"L'Orientale\".\nLa rivista ha mantenuto fino al 1980 una cadenza mensile e una strutturazione in una Sezione Storico-Politica, una Sezione Economica e una Sezione Culturale, oltre a una \"Cronologia\" che aveva lo scopo precipuo di identificare sulla stampa in lingua locale le notizie pi\u00f9 rilevanti sotto il profilo storico, istituzionale, economico, sociale e culturale dei singoli paesi del Vicino Oriente arabo e islamico, ma anche cristiano ed ebraico, collazionandole poi sulla pi\u00f9 autorevole stampa internazionale.\nDopo il 1980 \"Oriente Moderno\" \u00e8 diventato una rivista quadrimestrale, poi semestrale e, ancora una volta quadrimestrale, che ospita articoli e recensioni. Sotto la direzione di Lo Jacono sono stati pubblicati dal 1995 diversi numeri speciali monotematici, con contributi dei migliori studiosi a livello internazionale, in inglese, francese, tedesco e spagnolo, e con inserti pi\u00f9 o meno ampi in lingua araba, persiana e turca moderna e ottomana.\nDal 2013 la rivista \u00e8 stampata e distribuita dalla E. J. Brill di Leida (Paesi Bassi).\n\"Oriente Moderno\" \u00e8 inserito nelle riviste di classe A di Area 10 e dal 2015 gli articoli della rivista vengono indicizzati e riassunti da \"Scopus\"."}
{"id": "249119", "revid": "11959", "url": "https://it.wikipedia.org/wiki?curid=249119", "title": "Istituto per l'Oriente", "text": ""}
{"id": "249120", "revid": "1543377", "url": "https://it.wikipedia.org/wiki?curid=249120", "title": "Quarto (Italia)", "text": "Quarto (noto anche come Quarto Flegreo) \u00e8 un comune italiano di abitanti della citt\u00e0 metropolitana di Napoli in Campania.\nGeografia fisica.\nTerritorio.\nSituato a nord-ovest di Napoli, nell'entroterra flegreo, ha una superficie di circa 14\u00a0km\u00b2.\nIl territorio comunale corrisponde pressoch\u00e9 alla cosiddetta \"Piana di Quarto\": una depressione del sottosuolo a forma ellittica, contornata da una cinta collinare e dovuta a una forte attivit\u00e0 vulcanica altamente esplosiva.\nQuello di Quarto \u00e8 il pi\u00f9 grande cratere spento dei Campi Flegrei.\nGeologia.\nAttivit\u00e0 vulcaniche passate.\nIl comune di Quarto giace nell'omonima piana, la cui formazione rientra nell'attivit\u00e0 vulcanica flegrea del passato.\nLa Piana di Quarto \u00e8 cinta a sud e a Est da resti di edifici vulcanici recenti, a nord e a nord-est dai resti dell'antica caldera originatasi in seguito all'eruzione dell'Ignimbrite Campana; a ovest invece vi sono estesi depositi di tufo giallo ampiamente sfruttato con cave per l'estrazione di materiale da costruzione.\nTeorie sulla formazione della Piana di Quarto.\nCirca la sua formazione geologica e datazione gli studiosi hanno pareri contrastanti:\nPunta Marmolite.\nTracce palesi delle passate attivit\u00e0 vulcaniche a Quarto si possono riscontrare in localit\u00e0 \"Punta Marmolite\" (a nord-est della Piana) dove \u00e8 osservabile un \"duomo di lava\", sorto a causa di una piccola eruzione nella quale il magma si solidific\u00f2 appena uscito dalla bocca eruttiva. Quelle di Punta Marmolite sono tra le rocce pi\u00f9 antiche dell'Ignimbrite Campana (47.000 anni) e hanno composizione essenzialmente alcalitrachitica.\nClima.\nQuarto gode di un clima mediterraneo, con inverni miti e piovosi ed estati calde e secche. A differenza della vicina fascia costiera, il territorio di Quarto \u00e8 caratterizzato da un maggiore tasso di umidit\u00e0.\nNel grafico sottostante sono riportate temperature medie minime e massime e le precipitatizioni mensili. Fonte: NOAA\nOrigini del nome.\nIl nome \"Quarto\" deriverebbe dal latino \"quartus\", che identifica una distanza non bene definita, forse \"quarto miglio\", perch\u00e9 proprio al quarto miglio della via, che \u00e8 chiamata Campana, sorge Quarto, cos\u00ec come \u00e8 indicato anche nello stemma civico.\nL'iscrizione sul cippo miliare posto sulla Via Consolare Campana (in latino: \"Via Consularis Puteolis Capuam\"), che collegava il fiorente porto di Puteoli alla cittadina di Capua, e da qui direttamente a Roma tramite la Via Appia, recava l'iscrizione: \"ad Quartum lapidem Campani\u00e6 Vi\u00e6\".\nStoria.\nPreistoria.\nIl territorio di Quarto fu abitato sin dall'Et\u00e0 del Bronzo Medio come dimostrerebbero vari ritrovamenti di frammenti di ceramica e suppellettili. Particolare interesse rivestono in particolare i materiali, databili fra il Bronzo Antico e l'Appenninico, rinvenuti nel sito archeologico di Via Viticella che hanno fatto ipotizzare un vero insediamento lungo le pendici della collina soprastante. Inoltre, una sepoltura rinvenuta nei pressi della via Campana, a fossa di forma ovale, \u00e8 databile al Bronzo Antico grazie al corredo ivi rinvenuto, un bicchiere d'impasto e un pugnale.\nPeriodo classico.\nDopo la nascita della vicina Cuma per mano degli Euboici e dopo l'insediamento di Pithecusa (sull'odierna Isola d'Ischia), i coloni greci si spinsero fino all'entroterra e alla conca di Quarto, attratti dalla fertilit\u00e0 del terreno e dall'esigenza di crearsi un'autonomia agricola. Quarto, dunque, entr\u00f2 a far parte delle zone controllate dai Greci e assimil\u00f2 la lingua e la civilt\u00e0 elleniche.\nEpoca romana.\nSebbene con i coloni Greci lo sviluppo e l'importanza della zona avessero gi\u00e0 conosciuto un discreto incremento, fu solo con i Romani che Quarto assunse una prima vera connotazione propria di centro abitato. In un primo momento Quarto nacque come insediamento romano e trasse il nome dalla sua distanza (al quarto miglio) da Pozzuoli, sulla via Consolare Campana: questo asse viario fu costruito dai Romani tra il II e il I secolo a.C. e concepito per collegare il porto di \"Puteolis\" (all'epoca uno dei pi\u00f9 importanti del Mar Tirreno) con la cittadina di \"Capu\u00e6\", da dove era possibile raggiungere Roma grazie alla via Appia. Con l'apertura della via Consolare Campana, tutta la zona sub\u00ec un incremento positivo sul piano commerciale e ovviamente economico, innescando di conseguenza una fase di sviluppo della struttura urbana: dallo studio dei ritrovamenti della zona, si evince che non si and\u00f2 creando un unico centro abitato con un nucleo principale definito, bens\u00ec una serie di abitazioni rurali (ville rustiche) disposte lungo i vari diverticoli della via Campana e a mezza costa lungo le pendici della conca. Tra le opere di ingegneria urbanistica e stradale intraprese dai Romani nel territorio \u00e8 la Montagna Spaccata, una profonda fenditura nella collina realizzata per consentire il passaggio della via Consolare Campana. La piana di Quarto viene citata da Svetonio nella sua opera \"De vita duodecim C\u00e6sarum\" in relazione alla salita al potere di Ottaviano, ed \u00e8 anche menzionata dagli \"Atti degli apostoli\" in cui si dice che l'apostolo Paolo, sbarcato a Pozzuoli, vi passasse con Luca l'Evangelista in stato di prigionia sotto la scorta di centurioni, diretto a Roma.\nLa strada principale di collegamento con Pozzuoli \u00e8 tuttora la via Campana, arteria di grande traffico. Ai lati di questa strada si possono trovare numerosi insediamenti romani, forni, ville, mausolei, colombari. La strada attuale, sopraelevata rispetto a quella originaria, taglia in due un fitto insediamento, attraversato dalla linea ferroviaria Napoli-Roma. In particolare mentre si viaggia da Pozzuoli a Quarto, si pu\u00f2 notare ai lati dei binari un piccolo mausoleo. Il fatto che Quarto sia stata un popoloso insediamento romano \u00e8 testimoniato dai numerosi rinvenimenti archeologici del sottosuolo. Il monumento pi\u00f9 conosciuto tuttavia \u00e8 un semplice mausoleo, sito in localit\u00e0 \"Regina della pace\".\nEpoca recente.\nQuarto ottenne l'autonomia amministrativa dal Comune di Marano con decreto legislativo del 5 febbraio 1948 numero 60.\nDa marzo a novembre del 1948 Quarto fu amministrata dal commissario prefettizio Alberto Arcamone. Il primo sindaco fu Domenico Di Falco (1901-1976), facoltoso agricoltore ed ex fascista, a seguito delle elezioni svoltesi il 28 novembre 1948. Il primo consiglio comunale avvenne il 18 dicembre 1948 in un edificio scolastico, l'odierna scuola elementare \"Viviani\". Di Falco fu sindaco di Quarto per 18 anni, ossia per due mandati, il primo dal 1948 al 1961 e il secondo dal 1969 al 1975, mandati inframezzati dalla vittoria della sinistra nelle elezioni del 1961 che portarono all'elezione del sindaco comunista Giovanni Riccio.\nNel 1985 quasi tutta la giunta comunale era indagata per illeciti edilizi.\nNel 1992 furono arrestati il sindaco (a cui tre anni prima era stato sequestrato il figlio di 12 anni che fu ritrovato dalla polizia comunque dopo poche ore), due consiglieri comunali e quattro persone facenti parte della commissione edilizia in quanto accusati di una serie di abusi d'ufficio finalizzati alla speculazione edilizia.\nMonumenti e luoghi d'interesse.\nArchitetture religiose.\nChiesa di Santa Maria Libera Nos a Scandalis.\nFu edificata sui resti di una cappella pi\u00f9 antica e consacrata nel 1243. Le prime notizie della chiesa-madre di Quarto, dedicata a Santa Maria Libera Nos a Scandalis, \"liberaci dalle insidie\", risalgono esattamente al 23 agosto 1243, quando il vescovo puteolano Pietro la consacr\u00f2. Di certo, la chiesa fu edificata sul sito di una cappella pi\u00f9 antica, poich\u00e9 in un documento dell'anno 1013 si fa riferimento alla compravendita di un appezzamento di terreno in localit\u00e0 ad S. Mariam qui dicitur ad Scandola a Quarto Major da non confondere con il toponimo Quarto Pictulum che corrisponde all'attuale San Giovanni a Teduccio. In quello stesso giorno, il vescovo Pietro ed altri prelati campani emanarono una lettera collettiva d'indulgenze a favore dei fedeli che avessero visitato la chiesa dal 1\u00b0 all'8 maggio, festa di San Michele Arcangelo. Nel primo giorno di questo mese, la Chiesa aveva istituito il rito dell'elevazione della Croce di Maggio, affinch\u00e9 si cristianizzasse l'usanza del Calendimaggio, quando un albero fronzuto, simbolo di rigenerazione primaverile, veniva innalzato dai contadini di mezza Europa tra canti e processioni di sapore pagano. \u00c8 interessante notare che nella lettera collettiva d'indulgenze - il cui testo era riportato su un epitaffio, un tempo collocato nell'edificio -, si accennava a due altari della chiesa quartese, dedicati proprio alla Santa Croce e all'Arcangelo Michele.\nUna leggenda, raffigurata in un affresco un tempo visibile nella facciata interiore del muro a man destra dell'ingresso, \u00e8 legata alla fondazione della chiesa, riportata in un documento dell'Archivio Storico Diocesano di Pozzuoli. Nel dipinto erano raffigurati un uomo con un falcone e una donna, creduti il re e la regina di Napoli, fondatori della chiesa per aver adempiuto un voto, essendo sfuggiti agli assalti di un cinghiale nel corso di una battuta di caccia in quel luogo. Infatti, fino al XVI secolo, il Piano di Quarto era ricoperto da un fitto bosco, frequentato dalla corte napoletana per le attivit\u00e0 venatorie. Nel 1243, anno della consacrazione della chiesa, il re e la regina di Napoli erano l'imperatore Federico II di Svevia e la sua concubina Bianca Lancia, madre di Manfredi e sua futura consorte morganatica. La leggenda, pertanto, ha un suo fondamento storico: Federico, vedovo dal 1241 della sua terza moglie, amava i Campi Flegrei, ne frequent\u00f2 i bagni ed edific\u00f2 un castello sopra l'altura settentrionale del piano di Quarto, oggi noto come Castello di Monteleone. lnoltre, \u00e8 risaputo che il grande imperatore era un vero esperto della caccia col falcone, al punto da scriverne un trattato.\nLa chiesa fu interamente ricostruita in pi\u00f9 riprese, tra il 1862 e il 1899. \u00c8 caratterizzata da un'architettura essenziale, \u00e8 dotata di campanile e domina la piazza omonima. L'interno dell'edificio si presenta di una estrema semplicit\u00e0, vivacizzata solo da una decorazione a stucco e oro zecchino negli archi e nella copertura. Questa si eleva sull'unica navata, chiusa dall'abside semicircolare, ed \u00e8 ripartita in due campate a crociera, poggianti su pilastri corinzi. Lungo la navata si sviluppano otto cappelle (quattro su ogni lato), di cui solo le ultime due ospitano altari, dedicati a San Gerardo e al Sacro Cuore di Ges\u00f9. Superato l'arco trionfale, ai lati della navata si aprono due penitenzierie, sovrastate da loggette, prima di giungere all'altare maggiore, dominato dalla scultura policroma della titolare sistemata in nicchia. Tra l'arredo sacro all'interno sono presenti un'acquasantiera di discreto interesse storico-artistico, scolpita in marmo bianco, risalente al 1634 e recante la data MDCXXXllll; il pulpito esagonale in noce intagliato, realizzato nel 1916 dal falegname maranese Francesco Moio; un antico dipinto su tavola raffigurante la titolare, nella cappella a Lei dedicata. Dell'antico convento si rinvengono ancora notevoli tracce. A livello planimetrico \u00e8 evidente la forma del chiostro addossato alla parete sud della chiesa, intorno al quale si sviluppano i vari reparti. Ancora intatta \u00e8 l'ala occidentale con il lungo corridoio coperto da volta a botte e con alcune celle, adattate ad abitazione del parroco.\nChiesa dei SS. Pietro e Paolo.\nLa Parrocchia dei Santi Pietro e Paolo \u00e8 stata istituita nel 1982 ed \u00e8 pertanto costruzione recente. Dal punto di vista demografico risulta servire circa 9000 abitanti del comune, per un totale di circa 3500 famiglie. \u00c8 sita a poca distanza dalla Montagna Spaccata e dalla piccola chiesa di San Petrillo, dove secondo una tradizione ricordata nel 1859 anche dal canonico Giovanni Scherillo sarebbe passato San Pietro: \u201c\"chiesina eretta dove \u00e8 tradizione che san Pietro celebrasse il divin sacrificio e consacrasse il suo primo vescovo san Celso\"\u201d. Il territorio circostante \u00e8 caratterizzato da un ambiente prevalentemente rurale e da zone costituite da abitazioni di tipo residenziale. La parrocchia si estende per circa il 50% su un piano collinare con presenza di masserie sparse sul territorio, collegate da viottoli in terra battuta alle grosse vie. Essa soffre di scarsa presenza, dovuta allo spostamento di gran parte dei suoi abitanti fuori del territorio comunale, per motivi di lavoro. La coltura della terra \u00e8 svolta principalmente dagli anziani, mentre i giovani preferiscono cercare altro tipo di lavoro (anche se saltuario) fuori dal comune di origine, adeguandosi a fare i pendolari o emigrando.\nChiesa di San Castrese.\nLa Parrocchia di San Castrese \u00e8 stata costruita nel 1994 ed \u00e8 stata eretta a cura del commissariato straordinario di Governo per la Regione Campania per la gestione dell\u2019emergenza del terremoto del 1980 (Legge 219 del 1981) al fine di consentire innanzitutto ai residenti della zona del costruendo comprensorio di alloggi popolari ex lege 167 e 219 di poter avere un luogo di culto. L'edificio si trova in prossimit\u00e0 del rione popolare di via De Gasperi, \u00e8 dedicato al santo vescovo e martire Castrese da Sessa e nel corso degli anni \u00e8 diventato sede di diverse organizzazioni e associazioni che si occupano dei giovani e del territorio; tra queste vanno menzionate il gruppo \u201cGiobbe\u201d dedicato ai giovani del rione, che potevano studiare e divertirsi partecipando ai tornei calcistici del CSI, e un laboratorio di falegnameria. Inoltre, nel 2014, nell\u2019area prospiciente l\u2019edificio sacro \u00e8 stato realizzato un campo polisportivo (calcetto e pallavolo), opera realizzata con l\u2019interessamento e l\u2019intervento d\u2019alcuni imprenditori locali per incrementare le possibilit\u00e0 dei ragazzi della zona.\nSantuario Regina Pacis.\nIl santuario sorge nell'area comunemente nota come \"zona Spinelli\". In questo luogo, negli anni '70 sorse la Comunit\u00e0 Regina della Pace, ad opera del sacerdote missionario Padre Pippo Russo. A partire dal 2011, su idea del Vescovo di Pozzuoli, nell'ampio spazio di terra circostante e in alcuni edifici siti nei pressi del santuario, sono state istituite la Fondazione CED (Centro Educativo Diocesano \u201cRegina Pacis) e la Cooperativa Regina Pacis, che si occupano di progetti per la prevenzione e il recupero di adolescenti a rischio di devianza o gi\u00e0 immessi nel circuito penale, di accoglienza diurna e residenziale di ragazzi e giovani disabili e di giovani madri.\nArcheologia.\nParte integrante della storia dei Campi Flegrei, quella di Quarto \u00e8 un'area di discreto interesse archeologico. Grazie alla vicinanza con Cuma il territorio ha restituito, nelle zone collinari e in localit\u00e0 San Petrillo, tracce preistoriche e suppellettili risalenti all'et\u00e0 del bronzo medio.\nPer l'epoca romana di Quarto i resti pi\u00f9 significativi sono costituiti dalla \"Necropoli di via Brindisi\", portata parzialmente alla luce nel corso degli anni settanta e ottanta, la quale ospita un \"mausoleo a cuspide piramidale\", volgarmente noto come \"Fescina\". Inoltre, lungo la via Campana, tra Pozzuoli e Quarto, lungo cio\u00e8 il tracciato di quella che doveva essere l'antica via consularis Puteolis Capuam, sono presenti mausolei a due piani di tipo gentilizio e numerosi ipogei, che costituiscono una delle pi\u00f9 singolari necropoli di epoca romana. Il tufo giallo napoletano rappresenta il materiale da costruzione predominante negli edifici romani di Quarto; inoltre dall\u2019affioramento trachitico di Marmolite furono probabilmente ricavati i basoli della pavimentazione stradale della zona. La tecnica edilizia di gran lunga prevalente (oltre il 70%) risulta essere l\u2019opera reticolata, talvolta usata insieme a filari orizzontali di tufelli parallelepipedi. In et\u00e0 imperiale le costruzioni si addensavano non solo lungo la via Consolare Puteolis Capuam, ma anche lungo le sue diramazioni, a testimonianza di una notevole intensit\u00e0 di insediamenti e di popolazione. Lungo queste strade si susseguivano e si inframezzavano ville residenziali, dimore rustiche, cisterne, punti di sosta per i viandanti, sepolcri monumentali. Questi sepolcri appartenevano di certo a gente che aveva propriet\u00e0 nella zona e che le iscrizioni talvolta consentono di identificare: famiglie ben note a Puteoli, spesso facenti parte dei ceti dirigenti cittadini, o a collegi funerari di associazioni di culto, o anche a persone di condizione sociale inferiore come i liberti. In base alle indicazioni date da Plinio il Vecchio, nella sua raccolta enciclopedica Naturalis Historia, la conca di Quarto dovrebbe aver fatto parte di questa famosa terra, esaltata come fertilissima fra tutte, le Leboriae. Accanto alla tradizione cerealicola nella zona dovevano essere largamente praticate coltivazioni specializzate (orti, vigneti, frutteti); ci\u00f2 sembra possa dedursi anche dalla presenza di numerose cisterne, di pozzi, che fanno pensare anche a colture bisognose di molta acqua. Lo smercio dei prodotti agricoli era del resto facilitato dal fitto reticolo viario e dalla vicinanza dei mercati cittadini. Il gran numero di ville rustiche che si \u00e8 potuto identificare lascia supporre un notevole frazionamento fondiario e un\u2019attivit\u00e0 produttiva per il consumo locale e delle citt\u00e0 vicine.\nNumerosi sono i mausolei sparsi un po' dovunque, come quello in localit\u00e0 Poggio Spinelli, a due piani, con esterno in laterizio, fino a qualche anno fa inglobato in una masseria. Fra le tombe rupestri, \u00e8 da menzionare quella in localit\u00e0 Grotta del Sole, formata da due ambienti comunicanti.\nDiversi reperti archeologici rinvenuti nel territorio quartese sono conservati e visibili presso il Museo archeologico dei Campi Flegrei, all\u2019interno del Castello Aragonese di Baia.\nMontagna Spaccata.\nLa Montagna Spaccata \u00e8 formata da un profondo taglio (interessante per le sue dimensioni, effettuato probabilmente gi\u00e0 in et\u00e0 repubblicana, attraverso l'orlo meridionale del cratere di Quarto) nella collina tra la Piana Campana e la Piana di Quarto, realizzato al fine di permettere il passaggio della via Consolare Campana. Il taglio del monte \u00e8 un'opera abbastanza ardita e per la realizzazione fu necessario lo sbancamento delle ultime propaggini del monte Gauro. Il taglio \u00e8 largo nella parte superiore 78 metri ed \u00e8 alto 50 metri. Presenta una lunghezza di 290 metri, furono costruiti sui due lati, mura di sostegno in \"opus reticulatum\" (di cui restano visibili alcune sezioni) e successivamente ristrutturato in \"opus listatum\".\nNella parte centrale di tale muratura \u00e8 visibile, in alto, l'accenno a un'incurvatura che fa pensare a ci\u00f2 che resta di un arco destinato a sostenere la spinta laterale del terreno. Per la sua realizzazione furono rimossi non meno di 220\u00a0000 metri cubi di terreno. Il manufatto ha resistito a tutti i collaudi a cui \u00e8 stato sottoposto lungo l'arco dei secoli e il sisma del 1980 non ha nemmeno sfiorato le attuali strutture.\nLa Necropoli di Via Brindisi e la F\u00e8scina.\nLa \"Necropoli di via Brindisi\" \u00e8 stata portata parzialmente alla luce nel corso degli anni settanta e ottanta; prima di allora era visibile solo il livello superiore del mausoleo a cuspide, utilizzato come deposito di attrezzi agricoli. Delimitata da una bassa recinzione realizzata in opera reticolata, ne fanno parte tre mausolei funerari con basamento quadrangolare e vano ipogeo, un triclinio all\u2019aperto, alcuni vani di servizio e due recinti minori. La struttura pi\u00f9 antica \u00e8 il monumentale mausoleo a cuspide piramidale, volgarmente noto come \u201cFescina\u201c, edificato tra l'et\u00e0 augustea e il I sec. d.C. Attraverso un varco alle spalle del monumento \u00e8 possibile accedere al recinto, originariamente chiuso, in cui si rinvennero tracce di incinerazioni, urne, anfore con resti di inumati e tombe a cappuccina che documentano la continuit\u00e0 d\u2019uso della necropoli fino ad epoca tarda. Anche nell\u2019area del recinto maggiore vennero alla luce sepolture ad inumazione. Nell\u2019antichit\u00e0 tali spazi recintati erano detti \"ustrinae\" perch\u00e9 destinati soprattutto alla cremazione dei defunti. La Fescina deve il suo nome alla sua insolita forma a cuspide, che ricorda quella del cestello a punta, usato dai contadini per raccogliere i frutti. Grazie alla sua forma particolare e alla rilevanza archeologica, \u00e8 diventato il simbolo forse pi\u00f9 noto della citt\u00e0 di Quarto. \nMansio flegrea.\nIn via Mercadante \u00e8 possibile ammirare la Mansio romana (anche detta Mansio flegrea), identificata con la Masseria Crisci in via Campana Vecchia. Risalente al I secolo d.C, era un\u2019antica stazione di sosta e rifornimento di grande importanza, collocata al quarto miglio della via Consolare Campana, asse di collegamento tra Roma e Puteoli. Come tutte le \"mansiones\" romane, questo edificio era messo a disposizione delle autorit\u00e0 e dei dignitari che viaggiavano per ragioni di stato. La mansio \u00e8 costruita su due piani, ognuno dei quali ha quattro ambienti comunicanti, \u00e8 lunga 30 metri e larga 7 metri e raggiunge gli 8 metri di altezza. L\u2019edificio \u00e8 in opus reticulatum e opus listatum, mentre gli archi di rinforzo della copertura a volta sono in opus latericium. Sebbene sia stata modificata dalle recenti costruzioni edilizie realizzate in continuit\u00e0 con le mura romane, \u00e8 ancora possibile ammirare la bellezza di questa antica struttura, che \u00e8 chiaramente identificabile.\nPietra Bianca.\nLa cosiddetta \"Pietra Bianca\" \u00e8 un\u2019ara funeraria ritrovata nel 1777, abbandonata per due secoli al degrado fino al recupero e al restauro nel 1974 da parte del Gruppo Archeologico Napoletano. Si tratta di un'ara di marmo bianco con frontone centinato e pulvini laterali. Sulle facce laterali figurano su quella sinistra un elegante \"urceus\" e su quella destra una \"patera\", mentre sulla parte frontale \u00e8 presente la seguente iscrizione in lingua latina: \"Variae Sp(uri) F(iliae) Iustae L(ucius) Marius Iunianus uxori rarissimae sanctitatis vixit ann(is) XXV mens(ibus) XI dieb(us) XVIII,\" che fa riferimento a Varia Iusta figlia illegittima di Lucius Marius Iunianius, moglie di rarissima santit\u00e0\".\" Secondo la datazione fatta, rilasirebbe al I secolo d.C., probabilmente all\u2019et\u00e0 giulio-claudia. Il reperto \u00e8 tuttora visibile nei pressi del luogo di recupero e d\u00e0 il nome alla vicina strada, via Pietra Bianca.\nSociet\u00e0.\nEvoluzione demografica.\nQuarto \u00e8 diventata comune con decreto legislativo del 5 febbraio 1948 per scorporo dal comune di Marano, di cui era frazione. Dalla sua istituzione negli anni cinquanta la sua popolazione \u00e8 cresciuta di quasi sei volte.\nIl boom demografico si \u00e8 riscontrato soprattutto in seguito al terremoto dell'Irpinia del 1980 e al bradisismo di Pozzuoli (1983), che comport\u00f2 lo svuotamento del rione Terra a seguito dei numerosi danni alle strutture abitative. La popolazione allora crebbe dai meno di diecimila abitanti ai circa quarantamila attuali.\nQuarto \u00e8 residenza di molti lavoratori partenopei, che fanno i pendolari con Napoli soprattutto attraverso i collegamenti ferroviari.\nL'alto incremento demografico degli ultimi anni ha reso Quarto uno dei comuni pi\u00f9 giovani di Italia: circa met\u00e0 della popolazione ha meno di trent'anni.\nEtnie e minoranze straniere.\nSecondo i dati ISTAT al 31 dicembre 2018 i cittadini stranieri residenti a Quarto erano 698, corrispondenti all'1,7% della popolazione. Le nazionalit\u00e0 maggiormente rappresentate erano:\nCultura.\nCucina.\nLa gastronomia di Quarto si basa principalmente sulle verdure, la carne e il pesce e sugli ingredienti tipici della cucina mediterranea, come l'olio d'oliva, come nel resto dell'area flegrea. Diverse sono le coltivazioni locali tra cui la vite e la mela annurca, alla quale periodicamente vengono dedicate manifestazioni cittadine.\nVino.\nIl comune di Quarto \u00e8 posto ad un'altitudine 55 metri s.l.m. ed, essendo un comune di pianura, i produttori locali hanno cercato per i loro vigneti le posizioni migliori per ottenere uve idonee alla produzione di vini in linea con gli elevati standard presenti nella provincia di Napoli. I vini bianchi sono basati per la maggior parte sull\u2019uva Falanghina. Le viti sono coltivate alla \"putuelana\" o \"pozzolana\", un\u2019antica forma di allevamento della vite in cui era sostenuta da una \"falange\" (ossia una spalliera). Il clima mediterraneo e le alture, con la presenza di brezze rinfrescanti e di terreni vulcanici, porosi e ricchi di minerali, sono condizioni ideali per la coltivazione della vite. Il comune di Quarto vanta un numero rilevante di denominazioni di origine dedicate al vino, tra cui Campi Flegrei DOC, Pompeiano IGT e Campania IGT.\nInfrastrutture e trasporti.\nStrade.\nQuarto \u00e8 interessato dalla strada statale 686 di Quarto.\nFerrovie.\nIl comune \u00e8 servito dalla stazione di Quarto di Marano, posta sul passante ferroviario di Napoli e dalle stazioni di Quarto Centro, Quarto e Quarto Officina, poste sulla ferrovia Circumflegrea.\nMobilit\u00e0 Urbana.\nI trasporti interurbani di Quarto vengono svolti con autoservizi di linea gestiti da CTP. Un collegamento bus, gestito da E.A.V. collega Quarto e il Polo Universitario di Napoli - Monte Sant\u2019Angelo.\nSport.\nHanno sede nel comune le seguenti societ\u00e0 di calcio: la S.S.D. Quarto, che raggiunse il suo culmine con il campionato di Serie D, la societ\u00e0 A.S.D. Quartograd e la Virtus Social Santa Maria Quarto, che hanno disputato campionati dilettantistici regionali. La societ\u00e0 A.S.D. Futsal Quarto, partecipa al campionato di serie C2 di calcio a 5 2020-2021.\nLa societ\u00e0 di pallavolo Cts-Quarto, fondata nel 1976 milita nella Prima Divisione Femminile."}
{"id": "249121", "revid": "1442080", "url": "https://it.wikipedia.org/wiki?curid=249121", "title": "Hauchecornite", "text": "La hauchecornite \u00e8 un minerale appartenente al gruppo omonimo."}
{"id": "249123", "revid": "110157", "url": "https://it.wikipedia.org/wiki?curid=249123", "title": "Arsenohauchecornite", "text": "La arsenohauchecornite \u00e8 un minerale appartenente al gruppo della hauchecornite di cui rappresenta la specie ricca in arsenico, da cui il nome del minerale.\nOrigine e giacitura.\nSi forma in ambienti idrotermali ricchi in nichel, cobalto e rame.\nForma in cui si presenta in natura.\nSi rinviene in masse irregolari non pi\u00f9 grandi di un centimetro, occasionalmente forma cristalli tabulari che possono raggiungere i due centimentri di larghezza per 0,2\u00a0cm di spessore, inglobati all'interno di masse di calcopirite."}
{"id": "249127", "revid": "110157", "url": "https://it.wikipedia.org/wiki?curid=249127", "title": "Tellurohauchecornite", "text": "La tellurohauchecornite \u00e8 un minerale appartenente al gruppo della hauchecornite di cui rappresenta la specie ricca in tellurio, da cui il nome del minerale.\nOrigine e giacitura.\nSi forma in ambienti idrotermali ricchi in nichel, cobalto e rame.\nForma in cui si presenta in natura.\nSi rinviene in grani irregolari privi di facce cristalline (anedrali) non pi\u00f9 grandi di 150 \u00b5m inclusi in calcopirite e millerite."}
{"id": "249129", "revid": "1776051", "url": "https://it.wikipedia.org/wiki?curid=249129", "title": "Seuzach", "text": "Seuzach (toponimo tedesco) \u00e8 un comune svizzero di 7\u00a0265 abitanti del Canton Zurigo, nel distretto di Winterthur.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nSeuzach \u00e8 servito dall'omonima stazione sulla ferrovia Winterthur-Etzwilen (linee S12 e S29 della rete celere di Zurigo).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "249130", "revid": "1442080", "url": "https://it.wikipedia.org/wiki?curid=249130", "title": "Bismutohauchecornite", "text": "La bismutohauchecornite \u00e8 un minerale appartenente al gruppo dell'hauchecornite."}
{"id": "249132", "revid": "287204", "url": "https://it.wikipedia.org/wiki?curid=249132", "title": "Pentlandite", "text": "La pentlandite \u00e8 un solfuro di ferro e nichel, (Fe, Ni)9S8. La pentlandite ha normalmente un rapporto Ni:Fe vicino a 1:1. Contiene in misura minore cobalto.\nMorfologia.\nL'aspetto del minerale \u00e8 massivo in aggregati granulari\nOrigine e giacitura.\nTipico minerale magmatico in rocce ignee basiche"}
{"id": "249133", "revid": "1442080", "url": "https://it.wikipedia.org/wiki?curid=249133", "title": "Cobaltpentlandite", "text": "La cobaltopentlandite \u00e8 un minerale."}
{"id": "249139", "revid": "1106276", "url": "https://it.wikipedia.org/wiki?curid=249139", "title": "Ordini sociali feudali", "text": "Nuovi ordini sociali feudali si formano alla fine del IX secolo, con l'affermarsi in Europa del potere carolingio e con la nascita di una nuova societ\u00e0. Il nuovo potere si consolida attraverso gratificazioni terriere, che accompagnano funzioni giurisdizionali, civili e militari, a favore di guerrieri fedeli.\n\u00c8 il nuovo sistema del vassallaggio, di origine germanica, che s'impone dando inizio alla societ\u00e0 feudale e al feudalesimo.\nIl vassallaggio.\nIl vassallaggio, base fondamentale del sistema feudale, \u00e8 un rapporto di tipo personale e reale: personale in quanto un uomo libero si assoggetta ad un altro uomo libero, prestandogli fedelt\u00e0 e servizi in cambio di protezione e di possedimenti terrieri e questi ne costituiscono l'elemento reale. \nSi tratta di una fedelt\u00e0 come impegno di solidariet\u00e0 armata e quindi politica, che \u00e8 cosa diversa dalla fedelt\u00e0 dovuta dai servi o dai dipendenti al padrone.\n\u00c8 un impegno che comporta nei confronti del signore l'ausilio militare ed il consiglio politico ed ha come corrispettivo la concessione di beneficiare, che ne cementano il rapporto vassallatico. Questo rapporto che inizialmente si istituisce tra il sovrano ed i soggetti pi\u00f9 vicini a lui, i principi, i duchi, i grandi dignitari si ripropone a cascata tra i primi vassalli ed altri soggetti che, a loro volta, si assoggettano ad essi prestando loro fedelt\u00e0 e servizi in cambio di altre terre.\nTutto questo porta inevitabilmente alla frammentazione ed alla parcellizzazione del potere minando dall'interno sistema carolingio che non sopravviver\u00e0 a s\u00e9 stesso.\nLe guerre.\nLa guerra, all'epoca, era una realt\u00e0 quotidiana e, di conseguenza, anche le strutture politico-amministrative dovevano adattarsi ad essa, garantendo una classe di guerrieri professionisti sempre pronti ad impugnare le armi per proteggere i fragili regni per cui combattevano. Per questo \u00e8 indispensabile che questi gruppi abbiano i mezzi economici necessari per le armature ed in particolare per i cavalli, tenuto conto dei loro costi altissimi. A ci\u00f2 deve servire la terra concessa dal sovrano: oltre a consolidarne la fedelt\u00e0 quest'operazione ha la conseguenza socioeconomica elevatissima di cristallizzare, e per molto tempo a venire, la suddivisione gerarchica tra armati e disarmati, sostituendola cos\u00ec alla precedente divisione germanica tra liberi e non liberi.\nSi evidenzia sempre di pi\u00f9 la figura del \"bellator\" equestre fino ad assumere le caratteristiche di unico combattente lasciando ai \"pedes\" solo funzioni di supporto.\nSar\u00e0 il quadrato svizzero assieme a nuove armi, alcuni secoli dopo, a capovolgere definitivamente questa funzione militare, sia sotto l'aspetto tattico che strategico. Occorreranno alcuni secoli e l'avvento del Rinascimento per ridimensionare il ruolo militare della cavalleria senza, tuttavia, intaccarne quell'alone di mito che il cavaliere aveva saputo coltivare attorno a s\u00e9 esaltandolo anche con funzioni extramilitari, quali alcune giurisdizionali e con i privilegi che aveva accumulato.\nIl cavaliere medievale.\nIl cavaliere feudale \u00e8 pertanto un guerriero aristocratico che trionfa in un mondo di inermi (senza armi); quella feudale \u00e8 una societ\u00e0 militarizzata concepita per la guerra: cio\u00e8 una societ\u00e0 di inermi a capo della quale vi sono dei guerrieri.\nL'essere guerriero significa anche governare e amministrare la giustizia o, quantomeno, essere esente da certi carichi giuridicamente gravanti sul resto degli uomini. Il guerriero \u00e8, sempre e comunque, un privilegiato quand'anche sia soltanto un modesto allodiero o addirittura un ministero privo a livello giuridico di libert\u00e0 personale: l'esercizio delle armi lo pone, sul piano del genere di vita, alla pari dei grandi.\n\u00c8 la logica della \"fraternitas\" guerriera, del comitato, all'interno del quale vige un'etica comunitaria, fraterna, tendenzialmente egualitaria.\nIl cavaliere nella societ\u00e0 feudale fondata sulla guerra si eleva sulla massa degli inermi costituendo la base di una consorteria guerriera da cui nascer\u00e0 e si svilupper\u00e0 quella aristocrazia di spada che tanto influenza avr\u00e0 in tempi successivi e che, sempre, far\u00e0 riferimento alle proprie origini ora mitizzandole ora traendone elementi. I valori fondamentali del cavaliere medievale erano: la prodezza, il senso dell'onore, la lealt\u00e0, la generosit\u00e0 per i vinti, il rispetto della parola data, la fedelt\u00e0 al signore e la nobilt\u00e0 d'animo.\nNascita della nobilt\u00e0.\nMan mano che il significato del termine vassallo si va identificando con quello di combattente si precisa, con sempre maggiore chiarezza, il carattere militare del vassallaggio e con esso il carattere nobiliare.\n\u00c8 considerato nobile chi possiede il costosissimo equipaggiamento militare del cavaliere, arrivando presto ad un'identificazione simbiotica tra vassallo e cavaliere ed entrambi con il nobile.\nBloch individua in questo passaggio la nascita della nobilt\u00e0 . \u00c8 da dire a questo proposito che questa interpretazione se \u00e8 valida per l'area franca lo \u00e8 meno per l'area germanica dove il legame di sangue \u00e8 pi\u00f9 forte e conseguentemente la nobilt\u00e0 \u00e8 pi\u00f9 chiusa, pi\u00f9 genealogica. Ci\u00f2 non toglie tuttavia che i due modi di essere della nobilt\u00e0 possano coesistere, da una parte per investitura e dall'altra per stirpe.\n\u00c8 attorno all'anno 1000 che, sotto la spinta delle incursioni saracene, vichinghe e di altri popoli dell'Europa orientale, si perfeziona l'arte del combattimento a cavallo, anche a seguito di innovazioni tecniche quali l'uso della staffa, che d\u00e0 maggiore stabilit\u00e0 al cavaliere, e di sempre pi\u00f9 perfezionate armature a difesa del cavaliere e del cavallo.\nNasce, cos\u00ec, la cavalleria pesante formata dalle cosiddette \"lance\" che costituiranno la base dei successivi contratti di \"Condotta\". Tutto ci\u00f2 \u00e8 estremamente costoso ed ecco il ruolo essenziale del possesso della terra per il sostentamento del cavaliere, per il suo armamento, per il mantenimento del cavallo e di quegli ausiliari che gli sono indispensabili nel combattimento. \u00c8 appena il caso di ricordare che una lancia \u00e8 composta da tre a sei elementi.\nTripartizione della societ\u00e0.\nVenne istituzionalizzato, a partire dall'XI secolo, con Adalberone di Laon (nella sua opera Carmen ad Robertum regem), la divisione della societ\u00e0 in \"bellatores\", coloro che praticavano il \"mestiere delle armi\", i nobili cavalieri feudali che proteggevano con la spada i deboli dai soprusi e la chiesa dai nemici della Cristianit\u00e0, ed erano dunque detentori del monopolio dell'uso \"legale\" della violenza; \"oratores\", i membri del clero, specialisti della preghiera, e gestori esclusivi ed ufficiali del rapporto della societ\u00e0 col sacro; e \"laboratores\", i contadini, che gestiscono la relazione tra la societ\u00e0 e la terra, intesa come serbatoio di fecondit\u00e0 e nutrimento, procurando il cibo alle altre due categorie, e costituendo peraltro lo strumento indispensabile di sfruttamento, da parte delle classi superiori, dell'unica ricchezza concepibile allora, quella fondiaria. \nQuesta divisione ben presto assunse un carattere sacrale, trina come la Santissima Trinit\u00e0: poich\u00e9 si riteneva che ognuna delle tre funzioni fosse necessaria alle altre due, non era vista di buon occhio la mobilit\u00e0 sociale, interpretata come un tentativo di spezzare quei vincoli sacri di solidariet\u00e0 reciproca e di contestare quella suddivisione sociale che si diceva voluta da Dio.\nQuesta tripartizione della societ\u00e0 nasce come strumento di potere e lotta politica e lascia il terzo ordine in una posizione di subordinazione che si manterr\u00e0 a lungo.\nInteressante \u00e8 la definizione che ne d\u00e0 Chastellain nel XV secolo: \nSi \u00e8 passati dall'agricoltore germanico che all'occorrenza impugnava un'arma, il pi\u00f9 delle volte un'ascia, al tempo stesso strumento di lavoro ed arma micidiale se usata da mani abili e determinate, al guerriero a cavallo professionista del combattimento."}
{"id": "249140", "revid": "1409228", "url": "https://it.wikipedia.org/wiki?curid=249140", "title": "Eugenio Corini", "text": "Nella sua ultraventennale carriera da giocatore ha vestito le maglie di Brescia, Juventus, Napoli, Sampdoria, Piacenza, Verona, Chievo, Palermo e Torino, totalizzando quasi 600 presenze tra i professionisti. Con Chievo e Palermo ha giocato anche in Coppa UEFA, mentre con la Juve ha disputato un'edizione della Coppa delle Coppe.\nCon la nazionale italiana Under-21 ha disputato 29 partite, vincendo il campionato europeo di categoria del 1992; conta anche 7 presenze nella nazionale olimpica. Pur ricevendo quattro convocazioni, non ha mai giocato nella nazionale maggiore. Da allenatore ha guidato il Chievo alla permanenza in Serie A per due stagioni e ha vinto il campionato di Serie B alla guida del Brescia.\nBiografia.\n\u00c8 stato sposato con Caterina, che gli ha dato due figli: Alessandra e Filippo. Dopo la separazione dalla prima moglie si \u00e8 risposato con l'attuale moglie conosciuta a Palermo, Aurelia, dalla quale ha avuto due figlie, Sofia e Carlotta.\nDa giocatore era soprannominato \"il Genio\", in assonanza con il suo nome.\nHa collaborato con SKY Sport in qualit\u00e0 di commentatore tecnico nella stagione in cui \u00e8 stato inattivo (2009-2010). All'inizio della stagione 2012-2013 ha svolto il ruolo di commentatore sportivo seguendo la .\nCaratteristiche tecniche.\nGiocatore.\nCentrocampista centrale dal repertorio completo, era un ottimo costruttore di gioco, abile nel distribuire i palloni nonch\u00e9 prolifico realizzatore su tiri di punizione e dal dischetto. Era efficace anche nelle fasi di interdizione e di incursione a rete.\nAllenatore.\nDa allenatore predilige come modulo tattico il 4-3-3, anche se negli incontri con squadre di caratura superiore utilizza il modulo 5-3-2.\nCarriera.\nGiocatore.\nClub.\nFionda e Voluntas.\nInizia a giocare nella squadra dell'oratorio della Fionda Bagnolo. A sette anni, la squadra era iscritta al Campionato Pulcini ma Corini non poteva giocare in quanto gli mancava un anno all'et\u00e0 minima, prendendo parte quindi solo alle amichevoli. Il suo primo allenatore \u00e8 stato Giuseppe Catina.\nPassa poi alla Voluntas, voluto dall'allenatore Roberto Clerici che lo nota in un'amichevole fra le due squadre. Nel 1981 la Voluntas gioca il Torneo di G\u00f6teborg; per regolamento, potevano giocare i nati dopo il 1\u00ba agosto 1970, ed a Corini, nato il 30 luglio, viene negato di disputare la finale nonostante fosse stato schierato in tutte le partite precedenti e premiato come miglior giocatore del torneo. Impression\u00f2 anche l'ex giocatore Gunnar Gren, e su di lui venne scritto un articolo su un giornale svedese.\nDal Brescia al Chievo.\nNel 1984 passa nelle giovanili del Brescia insieme ad altri ragazzi della Voluntas; le due societ\u00e0 erano in collaborazione. All'inizio dell'esperienza con le \"rondinelle\" ha dei problemi di ambientamento. Gioca la sua prima stagione da professionista nel 1987-1988 in Serie B, collezionando 14 presenze; l'anno seguente gioca 29 partite mentre nel 1989-1990 segna 9 reti su 34 partite giocate e a fine anno si trasferisce alla Juventus che lo acquista per 5 miliardi di lire. Esordisce in Serie A il 21 ottobre 1990 in Juventus-Lazio (0-0); quell'anno gioca 25 partite segnando una rete, la prima in Serie A, il 30 marzo 1991 in Juventus-Bari 3-1. L'anno dopo gioca 22 incontri segnando una rete.\nNel 1992-1993 si trasferisce alla Sampdoria dove in 24 partite segna 4 reti; l'anno seguente passa in prestito al Napoli: gioca 14 partite nella sua prima stagione, mentre nel campionato 1994-1995 disputa 3 partite in maglia azzurra prima di essere escluso dalla rosa per motivi disciplinari. Nel mercato autunnale si trasferisce nuovamente al Brescia che nel frattempo \u00e8 risalito in Serie A, giocandovi 24 partite segnando 2 reti. Il ritorno alle origini dura poco, poich\u00e9 nel 1995-1996 la Sampdoria lo presta al , dove gioca 32 partite segnando una rete.\nNel 1996-1997 cambia nuovamente maglia andando a giocare per il Verona, giocando solo 9 partite (segnando una rete) a causa della rottura del legamento crociato anteriore del ginocchio destro, restando fermo per cinque mesi e mezzo. A fine anno il Verona retrocede in Serie B, e nel 1997-1998 colleziona 35 presenze e 3 reti; l'anno seguente invece gioca solo 2 partite con la maglia del Verona, prima di trasferirsi all'altra squadra della citt\u00e0, il Chievo. \nNella squadra della Diga giocher\u00e0 7 partite nella prima stagione (complice una nuova rottura del legamento del ginocchio destro, sei mesi di stop), nel 1999-2000 gioca 31 partite segnando 6 reti, nel 2000-2001 gioca 36 partite e segna 7 reti, contribuendo in maniera importante alla promozione in Serie A della squadra, e nel 2001-2002 in 30 partite mette a segno 9 reti, risultando il miglior regista del campionato. L'anno seguente segna 5 volte sempre su 30 partite giocate e a fine anno lascia il Chievo, dopo cinque stagioni; \u00e8 uno degli autori principali (insieme a Perrotta, Marazzina, Manfredini, Luciano, Lanna, Corradi e tanti altri) del cosiddetto \"Miracolo Chievo\".\nPalermo.\nNella stagione 2003-2004 \u00e8 approdato al Palermo, in Serie B, in cambio dei prestiti al Chievo di Mario Santana e Stefano Morrone pi\u00f9 un conguaglio economico. Realizza 12 reti in 40 partite giocate. Successivamente diventa il capitano dei rosanero, ottenendo una promozione che mancava ai siciliani da trentun'anni.\nNella stagione 2004-2005 \u2013 nella quale \u00e8 uno dei migliori giocatori dei rosanero \u2013 gioca 35 partite conquistando la prima qualificazione in Coppa UEFA della storia del Palermo; l'anno seguente ottiene 27 presenze, segnando 3 reti, mentre nell'ultima stagione in rosanero segna 10 reti (capocannoniere delle squadra) in 27 partite.\nDopo la morte di Papa Giovanni Paolo II, fu uno dei pochi giocatori a dichiararsi contrari alla sospensione del campionato \u2013 per una settimana \u2013 decisa dal CONI, affermando che \u00abscendendo in campo si sarebbe potuto lanciare un messaggio importante per commemorare il Pontefice.\u00bb\nL'8 giugno 2007 annuncia in una conferenza stampa di lasciare il Palermo per motivi di incomprensione con la societ\u00e0, terminando quindi la sua avventura con la squadra siciliana, della quale era capitano. Per tutta risposta, l'11 giugno 2007 alcuni tifosi del Palermo hanno organizzato una manifestazione davanti allo Stadio Renzo Barbera in favore di Corini.\nIn quegli anni \u00e8 stato uno dei giocatori pi\u00f9 importanti della societ\u00e0 rosanero. Il tecnico Francesco Guidolin, che lo ha allenato in quest'esperienza, lo ha definito \u00abun giocatore eccellente, uomo guida. [...] Si capiva che aveva le doti per essere leader, al Palermo lo era anche se avevamo altri grandi giocatori.\u00bb.\nTorino.\nDopo aver rifiutato il rinnovo del contratto con il Palermo anche a causa di divergenze con la societ\u00e0, gioca la stagione 2007-2008 con la maglia del Torino, colleziona 32 presenze e una rete. Il 7 giugno 2008 rinnova il contratto per un'altra stagione, che lui ha dichiarato essere l'ultima. Anche a causa di una tendinite, in questa ultima stagione colleziona soltanto 12 presenze, chiudendo male la carriera data la retrocessione dei granata in Serie B. La sua ultima apparizione \u00e8 stata la trasferta di Palermo (vittoria per 1-0 dei rosanero) il 5 aprile 2009.\nNazionale.\nNel 1988 esordisce nella nazionale italiana Under-21, con cui colleziona 29 presenze fino al 1992, anno in cui vince il campionato europeo di categoria. Disputa anche 7 partite con la nazionale olimpica, di cui 4 ai Giochi olimpici del 1992 e 3 ai Giochi del Mediterraneo del 1993 (la squadra arriv\u00f2 al quarto posto).\nDurante la sua militanza nella Sampdoria viene convocato per tre volte nella nazionale maggiore guidata da Arrigo Sacchi, senza debuttare. Nel 2002, giocando nel Chievo, riceve un'ultima convocazione da Giovanni Trapattoni, ma anche in questa occasione non scende in campo.\nAllenatore.\nPortogruaro, Crotone e Frosinone.\nNella stagione agonistica 2009-2010 studia per divenire allenatore professionista e il 5 luglio 2010 viene ufficializzato il suo nuovo incarico alla guida del Portogruaro, squadra neopromossa in Serie B; l'intesa tra le parti giunge dopo pochi giorni di trattativa, ma, come da accordi, non appena Salvatore Giunta (suo ex compagno di squadra al Brescia e al Verona) consegue il patentino di Prima Categoria, Corini va a rivestirne il ruolo di vice.\nPochi giorni dopo si dimette dal suddetto incarico per divergenze con la societ\u00e0 circa il calciomercato in entrata, venendo sostituito con Fabio Viviani.\nIl 27 novembre 2010 viene nominato allenatore del Crotone, in Serie B, subentrando all'esonerato Leonardo Menichini e firmando un contratto fino al termine della stagione 2010-2011, con opzione per quella successiva; Salvatore Giunta resta il suo vice. Esordisce sulla panchina crotonese il 4 dicembre nella trasferta della 18\u00aa giornata in casa della capolista Novara, incappando in una sconfitta per 3-0. Il 20 febbraio 2011 viene esonerato dalla societ\u00e0 calabrese dopo la sconfitta per 2-0 a Modena contro il , per fare posto al ritorno di Menichini. Il suo ruolino di marcia \u00e8 stato di una vittoria, cinque pareggi e cinque sconfitte, per un totale di 8 punti ottenuti in 11 partite.\nIl 30 novembre 2011 viene nominato allenatore del Frosinone, subentrando al dimissionario Carlo Sabatini. Il 4 dicembre guida per la prima volta la squadra perdendo per 1-0 sul campo del Portogruaro, la prima societ\u00e0 di cui \u00e8 stato allenatore. Dopo aver concluso il campionato di Lega Pro Prima Divisione all'ottavo posto, il 7 giugno 2012 risolve consensualmente il contratto con la societ\u00e0 laziale.\nChievo.\nIl 2 ottobre 2012 diventa l'allenatore del Chievo subentrando all'esonerato Domenico Di Carlo. Torna cos\u00ec a Verona dopo il quinquennio (1998-2003) da giocatore, firmando un contratto fino a fine stagione con opzione per l'annata successiva. Debutta sulla panchina dei clivensi quattro giorni dopo, ottenendo una vittoria casalinga per 2-1 contro la . Dopo aver portato la squadra scaligera all'obiettivo salvezza totalizzando 42 punti in 32 partite, il 29 maggio 2013 decide insieme alla societ\u00e0 di non esercitare l'opzione per il rinnovo del contratto, lasciando cos\u00ec la panchina della societ\u00e0 clivense.\nIl 12 novembre 2013 torna a ricoprire il ruolo di allenatore dei clivensi in seguito all'esonero di Giuseppe Sannino; con la societ\u00e0 firma un contratto biennale con scadenza nel 2015. Ottiene la salvezza con un turno d'anticipo, battendo il Cagliari in trasferta per 1-0. Ha ottenuto 30 punti in 26 partite.\nIl 22 giugno, prolunga il suo contratto per altri 3 anni fino al 30 giugno 2017, ma il 19 ottobre 2014, a seguito della sconfitta all'Olimpico contro la Roma per 3-0 ed avendo collezionato con quest'ultima la quinta sconfitta in sette giornate, viene sollevato dall'incarico dalla societ\u00e0 clivense. Gli subentra Rolando Maran.\nPalermo.\nIl 30 novembre 2016 viene ingaggiato come nuovo allenatore del Palermo, in sostituzione dell'esonerato De Zerbi. Il debutto sulla panchina rosanero avviene il 4 dicembre seguente, nella trasferta persa per 2-1 contro la . Il 18 dicembre ottiene la prima vittoria sulla panchina rosanero, vincendo in trasferta per 3-4 contro il Genoa. Il 24 gennaio 2017 si dimette da tecnico del Palermo.\nNovara.\nLa notte del 13 giugno 2017 firma un contratto di un anno con opzione per il secondo con il Novara, prendendo il posto di Roberto Boscaglia, tornato al Brescia. Scende dunque in Serie B, con l'obiettivo di portare i piemontesi alla zona play-off per la promozione in Serie A, impresa fallita dal suo predecessore. Il suo ingaggio viene ufficializzato il giorno successivo. Il 4 febbraio 2018, dopo la sconfitta per 2-1 in casa contro l'Ascoli, viene esonerato assieme a tutto il suo staff e sostituito da Domenico Di Carlo, allenatore cui a sua volta Corini era subentrato ai tempi del Chievo.\nBrescia.\nIl 18 settembre 2018 firma un contratto di un anno con opzione per il secondo con il , prendendo il posto dell'esonerato David Suazo.\nIl 16 dicembre, grazie al successo per 2-1 contro il , ottiene la sesta vittoria casalinga consecutiva. A febbraio raggiunge un momentaneo primo posto in Serie B che al Brescia mancava da anni, scavalcando il dopo la netta vittoria nello scontro diretto contro il , terzo in classifica, per 1-5. Il 1\u00ba maggio, con la vittoria interna per 1-0 contro l', il Brescia guadagna l'aritmetica promozione in Serie A; tre giorni pi\u00f9 tardi, pareggiando in casa della , ottiene anche la certezza del primo posto finale, che vale la prima Coppa Ali della Vittoria nella storia del club lombardo, consegnata l'11 maggio dopo l'ultima di campionato.\nNella stagione successiva, in Serie A, viene esonerato il 3 novembre 2019 dopo aver raccolto 7 punti in 10 giornate. Dopo il breve intermezzo di Fabio Grosso, durato appena 3 partite con altrettante sconfitte, il 2 dicembre 2019 torna sulla panchina del club lombardo. Arrivano subito due vittorie consecutive contro le dirette concorrenti (0-1) e (3-0). Dopo un altro periodo negativo, il 5 febbraio 2020 viene nuovamente esonerato, nonostante tre giorni prima il club avesse smentito voci sul cambio di guida tecnica.\nLecce.\nIl 22 agosto 2020 si lega al con un contratto triennale. I giallorossi conducono la prima parte di campionato in modo discontinuo, chiudendo il girone d'andata al settimo posto. Nel girone di ritorno, tra marzo e aprile, Corini ottiene sei vittorie consecutive in serie cadetta, impresa senza precedenti nella storia del club salentino. In seguito la squadra subisce un calo, perdendo quattro delle ultime sei partite e scivolando dal secondo al quarto posto. Ai play-off la squadra del tecnico bresciano viene eliminata in semifinale dal (1-0 a Venezia e 1-1 a Lecce). Il 22 maggio 2021 Corini viene esonerato.\nStatistiche.\nStatistiche da allenatore.\n\"Statistiche aggiornate al 4 maggio 2021.\" In grassetto le competizioni vinte."}
{"id": "249141", "revid": "110157", "url": "https://it.wikipedia.org/wiki?curid=249141", "title": "Wiesendangen", "text": "Wiesendangen (toponimo tedesco) \u00e8 un comune svizzero di 6\u00a0296 abitanti del Canton Zurigo, nel distretto di Winterthur.\nStoria.\nNel 2014 ha inglobato il comune soppresso di Bertschikon.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nWiesendangen \u00e8 servito dall'omonima stazione e da quella di Rickenbach-Attikon sulla ferrovia Winterthur-Romanshorn.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "249143", "revid": "124821826", "url": "https://it.wikipedia.org/wiki?curid=249143", "title": "Civita (Bagnoregio)", "text": "Civita \u00e8 una frazione di 11 abitanti del comune di Bagnoregio, in provincia di Viterbo, nel Lazio, facente parte dei borghi pi\u00f9 belli d'Italia, famosa per essere stata definita \"La citt\u00e0 che muore\" dallo scrittore Bonaventura Tecchi, che vi trascorse la sua giovinezza.\nGeografia fisica e antropica.\nTerritorio.\nSi trova nella \"valle dei calanchi\", un'area situata tra il lago di Bolsena ad ovest e la valle del Tevere a est, nel comune di Bagnoregio. \u00c8 costituita da due valli principali: il \"Fossato del Rio Torbido\" e il \"Fossato del Rio Chiaro\". In origine questi luoghi dovevano essere pi\u00f9 dolci e accessibili ed erano attraversati da un'antica strada che collegava la valle del Tevere al Lago di Bolsena.\nLa morfologia di quest'area \u00e8 stata provocata dall'erosione e dalle frane. Il territorio \u00e8 costituito da due formazioni distinte per cronologia e tipo. Quella pi\u00f9 antica \u00e8 quella argillosa, di origine marina e costituisce lo strato di base, particolarmente soggetto all'erosione. Gli strati superiori sono invece formati da materiale tufaceo e lavico. La veloce erosione \u00e8 dovuta all'opera dei torrenti, agli agenti atmosferici, ma anche al disboscamento.\nAbitata da sole sedici persone (al 2011) e situata in posizione isolata, Civita \u00e8 raggiungibile solo attraverso un ponte pedonale in cemento armato costruito nel 1965. Il ponte pu\u00f2 essere percorso soltanto a piedi ma il comune di Bagnoregio, venendo incontro alle esigenze di chi vive o lavora in questo luogo, ha emesso una circolare in cui dichiara che, in determinati orari, residenti e persone autorizzate possono attraversare il ponte a bordo di cicli e motocicli. La causa del suo isolamento \u00e8 la progressiva erosione della collina e della vallata circostante, che ha dato vita alle tipiche forme dei calanchi e che continua ancora nel ventunesimo secolo, rischiando di far scomparire la frazione, per questo chiamata anche \"la citt\u00e0 che muore\" o, pi\u00f9 raramente, \"il paese che muore\".\nFlora.\nLa superficie del non \u00e8 molto estesa, ma abbastanza eterogenea. La vegetazione dei calanchi, a causa della loro natura argillosa, \u00e8 limitata a poche specie, disposte in piccoli e radi gruppi. Anche in primavera, quando la flora \u00e8 al massimo rigoglio, il terreno rimane per buona parte scoperto. La vegetazione delle rupi tufacee dello sperone roccioso sul quale si erge Civita, risulta limitata a poche specie con copertura esigua.\nStoria.\n, congiungente il Tevere (allora grande via di navigazione dell'Italia Centrale) e il lago di Bolsena.\nAll'antico abitato di Civita si accedeva mediante cinque porte, mentre oggi la porta detta di Santa Maria o della Cava, ne rappresenta quella principale, inoltre \u00e8 possibile accedere a Civita dalla valle dei calanchi attraverso una galleria scavata nella roccia. costituita da cardi e decumani secondo l'uso etrusco e poi romano, mentre l'intero rivestimento architettonico risulta medioevale e rinascimentale. Numerose sono le testimonianze della fase etrusca di Civita, specialmente nella zona detta di San Francesco vecchio; infatti nella rupe sottostante il belvedere di San Francesco vecchio \u00e8 stata ritrovata una piccola necropoli etrusca. Anche la grotta di San Bonaventura, nella quale si dice che San Francesco risan\u00f2 il piccolo Giovanni Fidanza, che divenne poi San Bonaventura, \u00e8 in realt\u00e0 una tomba a camera etrusca. Gli etruschi fecero di Civita (di cui non conosciamo l'antico nome) una fiorente citt\u00e0, favorita dalla posizione strategica per il commercio, grazie alla vicinanza con le pi\u00f9 importanti vie di comunicazione del tempo.\nDel periodo etrusco rimangono molte testimonianze: di particolare suggestione \u00e8 il cosiddetto \u201cBucaione\u201d, un profondo tunnel che incide la parte pi\u00f9 bassa dell'abitato, e che permette l'accesso, direttamente dal paese, alla Valle dei Calanchi. In passato erano inoltre visibili molte tombe a camera, scavate alla base della rupe di Civita e delle altre pareti di tufo limitrofe che, nel corso dei secoli, furono in gran parte fagocitate dalle innumerevoli frane. Del resto, gi\u00e0 gli stessi Etruschi dovettero far fronte ai problemi di sismicit\u00e0 e di instabilit\u00e0 dell'area, All'arrivo dei romani, nel 265 a.C., furono riprese le imponenti opere di canalizzazione delle acque piovane e di contenimento dei torrenti avviate dagli etruschi.\nAntiche opere di Etruschi e Romani contro l'erosione.\nCome detto sopra, il problema dell'erosione era gi\u00e0 all'epoca degli Etruschi molto importante. I Romani ripresero le opere dei loro predecessori, ma dopo di loro queste furono trascurate ed il territorio ebbe un rapido degrado che port\u00f2, infine, all'abbandono della Civita.\nMonumenti e luoghi d'interesse.\nAll'interno del borgo rimangono varie case medievali, la chiesa di San Donato, che si affaccia sulla piazza principale e al cui interno \u00e8 custodito il S.S. Crocefisso ligneo, Palazzo Alemanni, sede del Museo Geologico e delle Frane, il Palazzo Vescovile, un mulino del XVI secolo, i resti della casa natale di San Bonaventura e la porta di Santa Maria, con due leoni che tengono tra le zampe una testa umana, a ricordo di una rivolta popolare degli abitanti di Civita contro la famiglia orvietana dei Monaldeschi.\nNel 2005 i calanchi di Civita sono stati proposti come sito di interesse comunitario.\nEconomia e turismo.\nIl vecchio paese \u00e8 iscritto all'associazione de I borghi pi\u00f9 belli d'Italia. Per la sua posizione geografica suggestiva e il suo impianto medievale \u00e8 ogni anno meta di numerosi turisti ed \u00e8 stata diverse volte utilizzata come set cinematografico.\nDa giugno 2013 l'accesso al Borgo di Civita \u00e8 divenuto a pagamento.\nCultura.\nIl S.S. Crocifisso di Civita.\nIl giorno del venerd\u00ec santo avviene il pi\u00f9 sentito appuntamento della cittadina di Civita, quando all'interno della Chiesa di San Donato, durante una commovente cerimonia, viene deposto il S.S. Crocifisso che viene adagiato su una bara per essere trasportato nella secolare Processione del Venerd\u00ec Santo di Bagnoregio.\nLa leggenda vuole che durante un'epidemia di peste che nel 1499 riguard\u00f2 tutto il territorio intorno a Bagnoregio, il Crocifisso abbia parlato ad una pia donna, la quale si recava ogni giorno al cospetto della venerata Immagine chiedendo con le sue preghiere che avesse fine lo strazio. Un giorno, mentre la donna pregava \"il Cristo\", ud\u00ec una voce, che la rassicurava e la avvertiva che il Signore aveva esaudito le sue preghiere e che la pestilenza avrebbe a breve avuto fine, come puntualmente avvenne dopo qualche giorno contemporaneamente alla morte della pia donna."}
{"id": "249144", "revid": "45927", "url": "https://it.wikipedia.org/wiki?curid=249144", "title": "Equazione quadratica completa", "text": ""}
{"id": "249145", "revid": "45927", "url": "https://it.wikipedia.org/wiki?curid=249145", "title": "Equazione quadratica spuria", "text": ""}
{"id": "249146", "revid": "78273", "url": "https://it.wikipedia.org/wiki?curid=249146", "title": "Equazione quadratica pura", "text": ""}
{"id": "249147", "revid": "96571717", "url": "https://it.wikipedia.org/wiki?curid=249147", "title": "Completamento del quadrato", "text": "Il completamento del quadrato \u00e8 una tecnica con numerose applicazioni in diversi campi della matematica. \u00c8 utilizzato, ad esempio, in algebra per risolvere le equazioni quadratiche, in geometria analitica per determinare la forma di un grafico, nel calcolo infinitesimale per calcolare alcuni integrali, fra cui quelli che definiscono la trasformata di Laplace. L'obiettivo di questa tecnica \u00e8 sostanzialmente quello di ricondurre un polinomio quadratico in una variabile (in un'equazione o espressione) al quadrato di un polinomio di primo grado. Ci\u00f2 permette di ottenere una forma pi\u00f9 facilmente trattabile allo scopo di risolvere un'equazione, calcolare un integrale, e cos\u00ec via.\nIn altre parole, il completamento del quadrato permette di raggiungere una forma come la seguente:\nDove al posto dei puntini vi \u00e8 un polinomio di primo grado contenente \"x\".\nIntroduzione.\nIn algebra elementare, il completamento del quadrato, \u00e8 una tecnica con cui un polinomio quadratico viene trasformato in un'espressione contenente il quadrato di un polinomio lineare e una costante. Essa converte un'espressione della forma:\nad una della forma:\nI coefficienti \"a\", \"b\", \"c\", \"d\" ed f possono, a loro volta, essere espressioni matematiche in variabili diverse dalla \"x\".\nIl completamento del quadrato \u00e8 utilizzato comunemente per ricavare la formula risolutiva delle equazioni quadratiche.\nFormula generale.\nSi assuma \"a\" positivo. Per ottenere\nbisogna imporre\nCi\u00f2 implica\nEsempi.\nEsempio concreto.\nIn questo modo si possono trovare i valori di \"x\" che annullano il polinomio, cio\u00e8 le sue \"soluzioni:\"\nIn maniera analoga, si pu\u00f2 determinare il valore di \"x\" in cui la funzione definita dal polinomio:\nassume il valore estremo (massimo o minimo). La potenza di grado maggiore, \"x\"2, ha un coefficiente positivo, dunque valori molto grandi (positivi o negativi) di \"x\" permettono di ottenere valori arbitrariamente grandi di \"y\". Di conseguenza, l'estremo \u00e8 il valore minimo di \"y\". Completando il quadrato:\nsi vede che per:\nvale \"y\"\u00a0=\u00a0\u2212169\u204420\u00a0=\u00a0\u22128.45; ma se \"x\" \u00e8 un qualsiasi altro numero, allora \"y\" \u00e8 \u2212169\u204420 pi\u00f9 il quadrato di un numero diverso da 0. Dal momento che il quadrato di un numero diverso da 0 \u00e8 positivo, segue che per ogni valore di \"x\" diverso da \u22127\u204410, vale \"y\"\u00a0&gt;\u00a0\u22128.45. Quindi nel punto (\"x\",\u00a0\"y\")\u00a0= (\u22127\u204410,\u00a0\u2212169\u204420)\u00a0= (\u22120.7,\u00a0\u22128.45) si ha il valore minimo di \"y\".\nEsempio nel calcolo infinitesimale.\nSi consideri il problema di determinare l'integrale indefinito:\nEsso si pu\u00f2 risolvere completando il quadrato a denominatore. Il denominatore \u00e8:\nSi pu\u00f2 completare il quadrato aggiungendo (10\u20442)2\u00a0= 25 ad \"x\"2\u221210\"x\" in modo da ottenere un quadrato perfetto, \"x\"2\u00a0\u2212 10\"x\"\u00a0+ 25\u00a0= (\"x\"\u22125)2. Il denominatore diventa:\nPertanto l'integrale \u00e8:\nIl punto chiave \u00e8 che questa forma del denominatore permette di applicare un risultato noto delle tavole di integrali:\nEsempio con i numeri complessi.\nSi consideri l'espressione\ndove \"z\" e \"b\" sono numeri complessi, \"z\"* e \"b\"* sono i complessi coniugati di \"z\" e \"b\", rispettivamente, e \"c\" \u00e8 un numero reale. Utilizzando l'identit\u00e0 |\"u\"|2 = \"uu\"* si pu\u00f2 riscrivere come:\nche \u00e8 ovviamente una quantit\u00e0 reale. Ci\u00f2 accade perch\u00e9:\nCome esempio ulteriore, l'espressione:\ndove \"a\", \"b\", \"c\", \"x\", e \"y\" sono numeri reali, con \"a\"\u00a0&gt;\u00a00 e \"b\"\u00a0&gt;\u00a00, si pu\u00f2 esprimere in termini del quadrato del valore assoluto di un numero complesso. Si ponga:\nAllora:\nche risulta:\nVarianti della tecnica.\nConvenzionalmente, il completamento del quadrato consiste nell'aggiunta del terzo termine, \"v\"\u00a02 a\nIn modo da ottenere un quadrato. In molti casi si pu\u00f2 aggiungere il termine intermedio, della forma 2\"uv\" oppure \u22122\"uv\", a\nPer ottenere un quadrato.\nEsempio: la somma di un numero positivo e il suo reciproco.\nScrivendo\nsi dimostra che la somma di un numero positivo \"x\" e del suo reciproco \u00e8 sempre maggiore o uguale a 2. Infatti il quadrato di un'espressione reale \u00e8 sempre maggiore o uguale a 0; l'uguaglianza si ottiene solo se \"x\" \u00e8 1, facendo cos\u00ec in modo che il quadrato si annulli.\nEsempio: fattorizzare un semplice polinomio di quarto grado.\nSi consideri il problema di fattorizzare il polinomio\nPoich\u00e9\nil termine intermedio per completare il quadrato \u00e8 2(\"x\"2)(18)\u00a0=\u00a036\"x\"2. Si ottiene\nLa fattorizzazione di questo polinomio pu\u00f2 considerarsi un caso particolare dell'identit\u00e0 di Sophie Germain."}
{"id": "249148", "revid": "45927", "url": "https://it.wikipedia.org/wiki?curid=249148", "title": "Formula dell'equazione quadratica", "text": ""}
{"id": "249149", "revid": "200679", "url": "https://it.wikipedia.org/wiki?curid=249149", "title": "Regola di Cartesio", "text": ""}
{"id": "249152", "revid": "1646771", "url": "https://it.wikipedia.org/wiki?curid=249152", "title": "Discriminante", "text": "In matematica, il discriminante di un polinomio \u00e8 una quantit\u00e0 che d\u00e0 informazioni sulle sue radici e, nell'ambito della teoria di Galois, sul gruppo di Galois del polinomio.\nCome caso particolare, il discriminante dell'equazione di secondo grado formula_1 \u00e8 formula_2, e questa quantit\u00e0 \u00e8 presente direttamente nella formula risolutiva dell'equazione.\nDefinizione e calcolo.\nSia \"f\"(\"x\") un polinomio su un campo \"F\" di grado formula_3 con coefficiente direttore formula_4, e siano formula_5 le sue radici in un suo campo di spezzamento. Il discriminante di \"f\" \u00e8\nDalla definizione segue immediatamente che D(\"f\")=0 se e solo se \"f\" ha radici multiple; inoltre, poich\u00e9 D \u00e8 una funzione simmetrica delle radici, D(\"f\") pu\u00f2 essere espresso in termini dei coefficienti di \"f\", e dunque appartiene ad \"F\". Una definizione equivalente \u00e8\ndove formula_8 \u00e8 la derivata di \"f\" (o pi\u00f9 precisamente, dato che non \u00e8 necessario che \"F\" sia un sottoinsieme dei numeri complessi, la sua derivata formale).\nNella maggior parte dei casi, la definizione non permette per\u00f2 di calcolare esplicitamente il discriminante, in quanto richiede di conoscere gi\u00e0 le radici del polinomio. Un metodo per calcolare direttamente il discriminante a partire dai coefficienti \u00e8 attraverso il concetto di risultante tra due polinomi, ovvero il determinante della matrice di Sylvester associata. In particolare, il discriminante \u00e8, a meno di un fattore, uguale al risultante di \"f\" e \"f'\": se formula_9, allora\nEsempi.\nPer un polinomio di secondo grado formula_11, il discriminante coincide con la quantit\u00e0 formula_2 che compare nella formula risolutiva\nIn particolare, se il discriminante \u00e8 positivo l'equazione ha due radici reali, se \u00e8 negativo ne ha due complesse non reali e se \u00e8 nullo le radici coincidono.\nPer le equazioni di terzo grado (che si possono supporre nella forma ridotta formula_14), il discriminante \u00e8 formula_15 che compare sotto radice (nella forma formula_16) nelle formule di Cardano per la loro risoluzione.\nAltri polinomi di cui \u00e8 facile calcolare il discriminante sono i \"p\"-esimi polinomi ciclotomici, per \"p\" numero primo: per essi si ha: formula_17\nRadice del discriminante e gruppo di Galois.\nUna quantit\u00e0 importante, nell'ambito della teoria di Galois, per lo studio dei campi di spezzamento dei polinomi, \u00e8 la radice quadrata del discriminante, ovvero la quantit\u00e0\nEssendo questo numero una funzione razionale delle radici del polinomio, appartiene sicuramente al campo di spezzamento; inoltre, poich\u00e9 il suo quadrato \u00e8 in \"F\", formula_19 \u00e8 un ampliamento al pi\u00f9 quadratico di \"F\". \u03b4 \u00e8 inoltre fissato da tutte le permutazioni pari (in quanto ogni permutazione non pu\u00f2 far altro che cambiare il segno di \u03b4) e quindi \u00e8 il campo fisso di formula_20, dove \"G\" \u00e8 il gruppo di Galois di \"f\" su \"F\" e \"An\" \u00e8 il gruppo alterno: in particolare, \"G\" \u00e8 contenuto in \"An\" se e solo se \u03b4 appartiene ad \"F\".\nQuesto permette, ad esempio di classificare completamente i campi di spezzamento dei polinomi irriducibili di terzo grado: se il discriminante \u00e8 negativo \u03b4 non \u00e8 reale e, quindi, non lo \u00e8 neppure il campo di spezzamento, e il gruppo di Galois \u00e8 \"S\"3; se invece il discriminante \u00e8 positivo, il campo di spezzamento \u00e8 reale e il gruppo di Galois \u00e8 \"A\"3 (ovvero il gruppo ciclico con tre elementi) o \"S\"3 a seconda che il discriminante sia o meno un quadrato in formula_21."}
{"id": "249156", "revid": "188323", "url": "https://it.wikipedia.org/wiki?curid=249156", "title": "OBD-II", "text": ""}
{"id": "249161", "revid": "599", "url": "https://it.wikipedia.org/wiki?curid=249161", "title": "Radice quadrata principale", "text": ""}
{"id": "249162", "revid": "1305772", "url": "https://it.wikipedia.org/wiki?curid=249162", "title": "Pan (disambigua)", "text": ""}
{"id": "249163", "revid": "599", "url": "https://it.wikipedia.org/wiki?curid=249163", "title": "Quadrato perfetto razionale", "text": ""}
{"id": "249164", "revid": "114403809", "url": "https://it.wikipedia.org/wiki?curid=249164", "title": "Comunione (religione)", "text": "La comunione \u00e8 nel suo significato originario e fondante l'armonia che c'\u00e8 tra due o pi\u00f9 persone. La parola viene dal latino \"communio\", che corrisponde al greco \"koinon\u00eca\" (\u03ba\u03bf\u03b9\u03bd\u03c9\u03bd\u03af\u03b1).\nNel Nuovo Testamento.\nNel Nuovo Testamento la comunione \u00e8 un segno distintivo dei cristiani, ed \u00e8 un frutto del dono dello Spirito Santo:\nLa comunione che c'\u00e8 tra i cristiani ha la sua radice nella comunione di questi con Dio in Cristo:\nQuesta comunione tra i cristiani viene sovente detta in modo pi\u00f9 tecnico \"comunione dei santi\".\nNel cristianesimo primitivo.\nLa comunione tra credenti era dimostrata, nei primi secoli del cristianesimo, dalle lettere di comunione, documenti che provavano l'appartenenza alla Chiesa di un credente proveniente da un'altra diocesi.\nNella Chiesa cattolico-romana.\nLa comunione \u00e8, nella Chiesa cattolica, un'istituzione sacramentale-giuridica. La natura sacramentale si vede nella partecipazione del fedele all'eucaristia, e lo scomunicato perde questo diritto. La natura giuridica di tale istituto si coglie nel fatto che \u00e8 un'autorit\u00e0 ad irrogare la pena della scomunica."}
{"id": "249165", "revid": "1977059", "url": "https://it.wikipedia.org/wiki?curid=249165", "title": "Ferdinando II delle Due Sicilie", "text": "Successe al padre Francesco I in giovane et\u00e0 e fu autore di un radicale processo di risanamento delle finanze del Regno. Sotto il suo dominio il Regno delle Due Sicilie conobbe una serie di timide riforme burocratiche e importanti innovazioni in campo tecnologico, come la costruzione della ferrovia Napoli-Portici, prima in Italia, e la creazione di alcuni impianti industriali, come le officine di Pietrarsa. Ferdinando si impegn\u00f2 inoltre nella creazione della marina militare e mercantile, nel tentativo di aumentare gli scambi con l'estero.\nA causa per\u00f2 del suo temperamento reazionario e del perdurante contrasto con i ceti dirigenti, il suo regno fu sconvolto dai moti rivoluzionari del 1848. La repressione dei moti gli procur\u00f2 il soprannome di Re Bomba.\nDopo un breve esperimento costituzionale, il Regno fu segnato fino al termine della sua vita da una progressiva stretta in senso fortemente assolutista e conservatore, proseguendo il re ad accentrare completamente su di s\u00e9 il peso dello Stato, retto in maniera paternalistica, e ad attuare una politica economica statica i cui effetti sono tutt'oggi oggetto di contrastanti valutazioni. Alla sua morte il trono pass\u00f2 al figlio Francesco II, sotto il cui governo ebbe fine il Regno delle Due Sicilie, unito al Regno d'Italia in seguito alla spedizione dei Mille e alla campagna piemontese.\nBiografia.\nInfanzia.\nFerdinando II di Borbone nacque a Palermo il 12 gennaio 1810, primogenito di Francesco I delle Due Sicilie e della sua seconda moglie, Maria Isabella di Spagna; nelle vene di Ferdinando scorreva pertanto il sangue delle pi\u00f9 importanti dinastie europee, quello dei Borbone di Francia, Spagna e Napoli e quello degli Asburgo-Lorena.\nRicevette un'educazione umanistica e religiosa sotto l'abate Giuseppe Capocasale e una solida preparazione politica e militare nelle accademie dove trascorse gran parte della giovinezza.\nAscesa.\nSalito al trono del Regno delle Due Sicilie l'8 novembre 1830, ad appena vent'anni, mir\u00f2 subito alla riorganizzazione dello Stato, alla riduzione del debito pubblico e alla pacificazione delle parti sociali ancora in tumulto dopo il periodo napoleonico. Infatti, con una serie di regi decreti, il nuovo re ridusse l'opprimente burocrazia degli uffici statali e provvide alla riorganizzazione del bilancio, che al momento della sua ascesa al trono era in passivo di 1.128.167 ducati: ridusse del 50% la sua lista civile e quella della casa regnante, rinunciando a 360.000 ducati, abol\u00ec le riserve di caccia reali di Persano, Venafro, Calvi e Mondragone ed alcuni uffici superflui, come la polizia di palazzo e la carica di cacciatore maggiore, abbass\u00f2 lo stipendio annuo dei ministri a 6.000 ducati annui, distribu\u00ec fra 50 comuni le terre destinate al pascolo dei regi armenti, abol\u00ec la tassa sul macinato e ridusse della met\u00e0 le pene per i condannati politici.\nInoltre Ferdinando II mise nel governo uomini capaci, come il marchese Giovanni D'Andrea al ministero delle Finanze e Nicola Parisio a quello della Giustizia; espulse dall'amministrazione molti elementi sanfedisti e reintegr\u00f2 in servizio i migliori ufficiali e uomini politici che avevano servito sotto Gioacchino Murat e che erano stati allontanati durante i moti del 1820. Oltre a questo, il sovrano mise mano alla riforma dell'esercito, per meglio garantire la sicurezza del Regno e parare eventuali minacce esterne, impose la standardizzazione delle uniformi, che erano molto composite e derivate dalle varie dominazioni che il Meridione aveva subito (austriaca, francese, inglese), miglior\u00f2 i quadri dell'ufficialit\u00e0 e aument\u00f2 il numero di effettivi, portandoli a ben 80.000 uomini in tempo di guerra.\nTutti i liberali italiani accolsero con favore le riforme del giovane sovrano, credendo che potesse mettersi alla testa del movimento unitario, ma ben presto Ferdinando deluse le loro aspettative. Infatti, allo scoppiare dei moti del 1831 in Emilia e Romagna, fatti che provocarono l'intervento austriaco a favore dei sovrani spodestati, il re napoletano non solo accolse con favore la notizia dell'intervento di Vienna, ma licenzi\u00f2 e fece esiliare il ministro dell'Interno Nicola Intonti, che aveva espresso timide simpatie per i moti carbonari nell'Italia centrale. Quando poi, nel gennaio del 1832, scoppi\u00f2 una piccola insurrezione ad opera dell'associazione patriottica mazziniana Giovine Italia in Terra di Lavoro, il sovrano borbonico si dimostr\u00f2 implacabile: tutti i responsabili furono catturati e condotti a Capua dinanzi a una corte militare, che ne condann\u00f2 tre a morte e altri ventotto a pene minori. Anche se poi per regio decreto le condanne furono commutate, i detenuti dovettero subire oltraggi e torture dalla polizia del commissario Luigi Morbilli.\nIl 7 aprile 1833, con un corteo di tre carrozze, Ferdinando part\u00ec da Napoli accompagnato dalla moglie, la regina Maria Cristina di Savoia, e dalla regina madre Maria Isabella di Borbone-Spagna, per visitare le province interne del regno: lungo la via di Sala e Lagonegro giunse in Calabria, visitando Castrovillari, Cosenza, Monteleone (l'attuale Vibo Valentia), Tropea, Nicotera, Bagnara e Reggio Calabria, da dove si imbarc\u00f2 per la Sicilia, visitando Messina, Trapani e Palermo. Tornato sulla terraferma, il corteo reale sbarc\u00f2 a Bagnara, poi visit\u00f2 la reale fabbrica di armi della Mongiana, si ferm\u00f2 a Catanzaro e, dopo aver percorso la costa ionica calabrese, visit\u00f2 Taranto e Lecce. Infine, dopo una visita in Capitanata, nella provincia di Principato Ultra e una sosta di due giorni alla Reggia di Caserta, rientr\u00f2 nella capitale il 6 maggio. Durante questo viaggio Ferdinando comp\u00ec numerosi atti: miglior\u00f2 le prigioni, eman\u00f2 indulti, decret\u00f2 la costruzione di ponti e strade, corresse gli arbitrii dei pubblici ufficiali ed elarg\u00ec numerosi soccorsi ai danneggiati del terremoto che nel marzo del 1832 aveva distrutto molti paesi del bacino del Coraci e del Neto. Tuttavia di riforme politiche nemmeno l'ombra: Ferdinando infatti pensava che la sua presenza intimorisse i sudditi, mentre, per meglio puntellare il regime assoluto di cui si sentiva incarnazione, rinforzava i presidi militari e aumentava la vigilanza poliziesca.\nQuesto non bast\u00f2 di certo a fermare i vari complotti che i liberali fomentavano per far scoppiare insurrezioni popolari, complotti che il re e i suoi ministri repressero duramente, spesso per\u00f2 commutando le pene ai responsabili. In politica estera Ferdinando fu un geloso baluardo contro le ingerenze delle potenze straniere negli affari interni napoletani. Quando infatti, sul finire del 1833, papa Gregorio XVI chiese che anche nel Regno delle Due Sicilie fossero applicati gli editti penali contro la Giovine Italia emanati sia nello Stato Pontificio che in Lombardia, il re rispose che, pur essendo avverso ai liberali, quei provvedimenti non risolvevano il problema, intaccandolo solo alla superficie.\nAllo stesso tempo propose al pontefice di farsi promotore di una Lega di Stati italiani, a carattere difensivo e offensivo, contro le interferenze interne ed esterne delle potenze straniere. Gregorio rifiut\u00f2 ma, prima che la risposta del suo segretario di Stato, cardinale Bernetti, giungesse a Napoli, Ferdinando aveva comunicato le stesse proposte anche al granduca Leopoldo II di Toscana e al re sardo Carlo Alberto di Savoia, oltre che all'inviato dell'imperatore austriaco Leibzeltern. Il cancelliere austriaco Klemens von Metternich, temendo che il sovrano borbonico volesse avere, tramite la Lega, la supremazia italiana e il possesso di qualche terra pontificia, chiese ufficialmente il 7 gennaio 1834 lo schema della nuova alleanza, mentre le corti di Berlino e San Pietroburgo fecero sapere che non avrebbero accettato modifiche ai trattati del Congresso di Vienna. L'idea della Lega italica fu dunque accantonata e Ferdinando divenne da quel momento inviso ai sovrani dell'Italia settentrionale.\nDissensi interni e vertenze internazionali.\nNel gennaio del 1836, subito dopo la nascita del principe ereditario Francesco, scoppi\u00f2 in Sicilia e in Calabria un'epidemia di colera, durata per tutto l'anno 1837, la cui diffusione fu attribuita, per ignoranza e superstizione della popolazione, ai funzionari governativi e poliziotti, accusati di avere diffuso volontariamente la pestilenza inquinando l\u2019acqua e l\u2019aria. Per questo motivo si accesero focolai di insurrezione in molti paesi, di cui fecero le spese i presunti \"untori\", tra cui numerosi pubblici ufficiali borbonici.\nL'epidemia di colera aveva causato in Sicilia quasi 70.000 morti. La tensione sociale sfoci\u00f2 nel 1837 in una rivolta popolare scoppiata a Siracusa e a Catania.\nLa reazione di Ferdinando II fu rapida e spietata: invi\u00f2 in Sicilia, con poteri straordinari, il marchese Del Carretto, ex-liberale famoso per aver stroncato i moti del Cilento del 1828, che ripristin\u00f2 l'ordine con metodi brutali e oppressivi.\nIn Calabria fu inviato l'attendente Giuseppe De Liguoro, il quale, invocando la legge contro i reati politici del 24 maggio 1826, fece processare a Catanzaro i responsabili delle insurrezioni locali, cinque dei quali furono condannati a morte, due a diciannove anni di carcere e gli altri a pene minori.\nNel 1838, dopo aver sedato le rivolte interne e compiuto un altro viaggio nelle province, Ferdinando si dedic\u00f2 al governo: rimosse Del Carretto dalla Sicilia e vi invi\u00f2 come luogotenente generale il duca Onorato Gaetani di Laurenzana, concesse l'indulgenza agli imputati politici dell'isola, tranne che ai promotori, riordin\u00f2 alcuni rami della pubblica amministrazione, cerc\u00f2 di frenare il ricorso al duello con una legge del 21 luglio 1838, che equiparava le ferite e gli omicidi commessi nei duelli a delitti comuni e negava ai partecipanti la sepoltura in terra consacrata, e ader\u00ec alla lega degli Stati che si erano accordati per porre fine alla tratta degli schiavi neri. .\n. Il 3 ottobre 1839, il re inaugur\u00f2 la ferrovia Napoli-Portici, prima linea ferroviaria italiana, lunga poco pi\u00f9 di 7\u00a0km, che collegava Napoli con Portici. Negli anni successivi la linea fu leggermente ampliata: il 1\u00ba agosto 1842 fu aperta la tratta che andava dalla capitale a Castellammare di Stabia, mentre nel 1844 venne inaugurata la ferrovia che si diramava fino a Pompei, Angri, Pagani e Nocera Inferiore.\nRivoluzione siciliana del 1848.\nL'ondata rivoluzionaria che scosse l'Europa nel 1848 ebbe il via dal Regno delle Due Sicilie. All'inizio dell'anno scoppiarono sommosse in tutto il regno e in modo particolare in Sicilia, dove le insurrezioni popolari assunsero quasi subito le caratteristiche di ribellione indipendentista: in quel frangente Ferdinando II, primo fra i sovrani italiani, concesse una costituzione il 29 gennaio del 1848, redatta dal liberale moderato Francesco Paolo Bozzelli e promulgata il successivo 11 febbraio, la terza carta costituzionale promulgata nel regno, dopo lo statuto costituzionale di Palermo del 1812 e quello di Napoli del 1820 (dati entrambi da Francesco I nella qualit\u00e0 di Vicario del padre Ferdinando I).\nIl governo venne affidato al duca di Serracapriola, che avrebbe dovuto provvedere alla promulgazione delle leggi per l'applicazione della Costituzione, ma che si mosse con molto ritardo. L'art. 89 del testo costituzionale prevedeva, infatti, l'abrogazione di tutte le disposizioni e i decreti che fossero stati in contrasto con i principi della Carta. Era quindi necessario preparare immediatamente norme adatte al nuovo assetto istituzionale: altrimenti, il paese sarebbe precipitato nel disordine.\nSia per negligenza dovuta ad errori di calcolo politico sulla situazione interna del Regno, sia per inesperienza, si promulgarono soltanto due leggi. La legge elettorale il 29 febbraio \u00ab\"pessima e malissimamente concepita, non piccola cagione dei disordini che poscia contristarono il regno\"\u00bb e quella sulla Guardia nazionale il 13 marzo, mentre la legge per regolare la libert\u00e0 di stampa non fu mai fatta. Il governo non riusciva materialmente a mantenere l'ordine.\nLo scenario politico, nel frattempo, si era modificato, poich\u00e9, il 27 marzo, in Sicilia il legittimo sovrano era stato dichiarato decaduto, bench\u00e9 Ferdinando II avesse concesso, tramite la Costituzione (art. 87) e i decreti d'applicazione dello Statuto, totale autonomia all'isola, e fu costituito un nuovo Stato. Il 24 febbraio fu proclamata la repubblica in Francia, mentre nel marzo erano insorte Milano e Venezia e il Piemonte aveva dichiarato guerra all'Austria.\nProposte Saliceti.\nL'opinione pubblica liberale, convinta che i ministri fossero completamente incapaci di gestire la situazione, fece pressioni sul re affinch\u00e9 li licenziasse, e cos\u00ec si giunse ad un rimpasto di governo.\nFu chiamato a ricoprire la carica di ministro della giustizia uno degli esponenti radicali pi\u00f9 famosi del periodo, Aurelio Saliceti, che propose un programma di governo in quattro punti: abolizione della Camera dei Pari i cui membri erano nominati a vita dal re e giudicata dai liberali troppo legata agli interessi del sovrano, pieni poteri alla Camera dei Deputati per provvedere a una modifica della Costituzione, modifica radicale della legge elettorale ed invio di truppe sulla linea del Po in aiuto al Piemonte.\nLe proposte del Saliceti furono accolte in modo benevolo da gran parte dei liberali; infatti il dibattito sulla partecipazione alla guerra d'indipendenza nazionale e la modifica della Costituzione erano diventati i nodi centrali della politica napoletana. I liberali erano fermamente convinti che solo con la concessione di maggiori diritti alla rappresentanza nazionale si sarebbe potuto compensare l'enorme potere che lo Statuto garantiva al re.\nFerdinando II, tuttavia, che aveva concesso la Costituzione soprattutto per pacificare e stabilizzare la situazione politica interna, si rifiut\u00f2 di sottoscrivere il programma del suo ministro, ritenuto troppo radicale e foriero di nuovi disordini politici e licenzi\u00f2 il Saliceti e tutto il governo.\nGoverno Troya.\nIl 3 aprile venne formato un nuovo ministero guidato dal neoguelfo Carlo Troya, composto principalmente da liberali moderati che, d'accordo con il re, stilarono un programma in dieci articoli, meno radicale di quello del Saliceti, per dare applicazione alla Costituzione. Si stabil\u00ec che la Camera dei Pari sarebbe stata composta da 50 membri (art. 4), si fiss\u00f2 a 240 ducati il censo di eleggibilit\u00e0, venne fissato il giorno per l'elezione della Camera dei Deputati e stabilito in 164 il numero dei membri da eleggere.\nAll'apertura del Parlamento si decise che le due camere, d'accordo con il re, avrebbero avuto facolt\u00e0 di svolgere la Carta, cio\u00e8 la possibilit\u00e0 di modificarla, in riferimento alle disposizioni che riguardavano la Camera dei Pari (art. 5). Tuttavia c'\u00e8 da rilevare come Ferdinando II desse dell'art. 5 una lettura restrittiva, poich\u00e9, nelle sue intenzioni, una modifica costituzionale non avrebbe dovuto portare alla soppressione della camera alta, come invece desideravano i deputati, ma solo a una limitazione delle sue competenze.\nIl programma costituzionale stabil\u00ec, infine, la partecipazione delle Due Sicilie alla guerra d'indipendenza (artt. 7-10). Il 7 aprile fu dichiarata guerra all'Austria e per l'occasione si modific\u00f2 la bandiera del Regno, aggiungendovi il tricolore italiano. Il 18 aprile si tennero le elezioni, ma l'affluenza alle urne fu scarsa. La maggioranza dei seggi fu conquistata dai liberali moderati. La cerimonia d'apertura del Parlamento, fissata per il 1\u00ba maggio, fu posticipata al 15, per consentire ai deputati che venivano dalle province pi\u00f9 lontane di raggiungere comodamente Napoli.\nLa vigilia della cerimonia, nella sala comunale del palazzo di Monte Oliveto, si raccolsero in seduta preparatoria, sotto la presidenza del Cagnazzi, i deputati gi\u00e0 presenti nella capitale. La formula del giuramento alla Costituzione, che il giorno successivo doveva essere prestata dal re e dai deputati, fu il primo argomento di discussione posto all'ordine del giorno. Ci furono accesi dibattiti e la camera, ritenendo insufficiente il testo scritto da Ferdinando II per i deputati, decise di modificarlo, compilandone un altro in cui si decise che si sarebbe giurato di \u00ab\"Osservare e mantenere lo Statuto politico della nazione con tutte le riforme e le modifiche stabilite dalla rappresentanza nazionale, massimamente per ci\u00f2 che riguardava la Camera dei Pari\"\u00bb. Il nuovo giuramento, accettato dal ministero, fu sottoposto all'approvazione del re, che lo rifiut\u00f2; infatti, egli sosteneva che i deputati non avrebbero dovuto giurare su una formula in cui era prevista un'eventuale modifica del testo costituzionale esclusivamente da parte della Camera, poich\u00e9 si sarebbero violati sia la Costituzione che l'art. 5 del programma di attuazione.\nIl re, di fronte alla risolutezza dei deputati, nella notte tra il 14 e il 15 maggio trasmise alla Camera un'altra formula di giuramento: \u00ab\"Prometto e giuro innanzi a Dio fedelt\u00e0 al re costituzionale Ferdinando II. Prometto e giuro di compiere con il massimo zelo e con la massima probit\u00e0 ed onoratezza le funzioni del mio mandato. Prometto e giuro d'essere fedele alla Costituzione quale sar\u00e0 svolta e modificata dalle due Camere d'accordo con il re, massimamente intorno alla Camera dei Pari, com'era stabilito dall'art. 5 del programma del 3 aprile\"\u00bb. Il testo fu approvato dalla maggioranza dell'assemblea. Non di meno, si erano diffuse voci, tra i membri della fazione pi\u00f9 radicale della Camera, circa la presenza di truppe regie nei pressi del Parlamento. La notizia era completamente falsa e gli stessi emissari del sovrano, giunti nel palazzo di Monte Oliveto per consegnare ai deputati il nuovo giuramento, dichiararono di essere disposti a condurre una delegazione di parlamentari a verificare l'inconsistenza di quelle accuse. Infatti, per evitare di alimentare maggiormente la gi\u00e0 elevatissima tensione politica con la presenza di truppe per le strade della citt\u00e0, il re aveva dato ordine di consegnarle nelle caserme. I deputati radicali si rifiutarono di credere agli inviati di Ferdinando II e iniziarono, con l'aiuto di una vasto numero di popolani, giunti in larga maggioranza da fuori Napoli al loro seguito, e di alcuni reparti della Guardia nazionale, la costruzione di barricate a protezione del Parlamento. A questa notizia il re mobilit\u00f2 le truppe, che occuparono i punti nevralgici della citt\u00e0.\nLa mattina del 15 maggio i parlamentari dell'ala moderata, la maggioranza, fecero pubblicare un proclama in cui esortavano i cittadini armati a tornare alle loro case. Tuttavia, i deputati anti-realisti e rivoluzionari, come Giovanni La Cecilia e Pietro Mileti, continuarono a sostenere che il re non fosse realmente intenzionato a modificare la Costituzione, poich\u00e9 non avrebbe permesso alla rappresentanza nazionale di abolire la Camera dei Pari e ritenevano che non ci sarebbe stata nessun tipo di riforma, finch\u00e9 la Camera dei Deputati non avesse avuto il totale controllo del potere legislativo. Il solo mezzo per dimostrare la piena autonomia dei deputati sarebbe stato l'approvazione da parte del re del giuramento redatto dalla Camera.\nUn'ordinanza regia fiss\u00f2 per le due pomeridiane del 15 maggio l'apertura del Parlamento e si conferm\u00f2 la formula di giuramento concordata con la maggioranza dei deputati. Le frange pi\u00f9 estremiste dei rivoluzionari, riunitesi a Palazzo Orsini di Gravina, fecero sapere al ministero che avrebbero tolto le barricate, consentendo al Parlamento di riunirsi, purch\u00e9 Ferdinando II avesse allontanato le truppe a trenta miglia dalla capitale, consegnato le fortezze cittadine alla Guardia nazionale e accettato, senza riserve, la prima formula di giuramento. Il governo, pur di evitare lo scontro, accolse le richieste, mentre il re le respinse, appellandosi alle prerogative che gli affidava la Costituzione: era il garante dell'ordine pubblico e capo supremo delle forze armate, non avrebbe mai ceduto alle pressioni e ai ricatti dei deputati pi\u00f9 rivoluzionari che sobillavano la piazza.\nMoti del 15 maggio e scioglimento del Parlamento.\nI ministri, fallita la trattativa, diedero in blocco le dimissioni, mentre i deputati dell'ala moderata tentarono ancora una volta, senza successo, di far demolire le barricate. Verso le undici del mattino, infatti, una fucilata presso la chiesa di San Ferdinando fu il segnale di inizio della lotta. Sulla reggia fu issata la bandiera rossa e le artiglierie cominciarono a bombardare dalle fortezze. Le cannonate distrussero diciassette barricate innalzate nella sola via Toledo e altre nelle strade limitrofe. Alcuni palazzi furono distrutti. Le truppe mercenarie svizzere e quelle regolari napoletane, protette dai cannoni dei forti e affiancate da alcune batterie da campagna, diedero l'assalto alle barricate, espugnandole una dopo l'altra; quindi assalirono le case sospette che pi\u00f9 tardi furono saccheggiate dai lazzari che percorsero le vie della citt\u00e0 al grido di \u00ab\"Viva il re ! Morte alla Nazione!\"\u00bb.\nAll'inizio della rivolta i deputati radicali costituirono un comitato di salute pubblica, presieduto dal Cagnazzi e formato dal Zuffetta, Giardini, Bellalli, Lanza e Petruccelli, non riuscendo tuttavia a far nulla: la battaglia ebbe il suo corso. L'ammiraglio francese Baudin, presente a Napoli con la sua flotta, avrebbe potuto farla cessare, ma si rifiut\u00f2. Lo scontro dur\u00f2 fino alla tarda serata del 15 e la resistenza dei liberali fu vinta. Furono distrutte le barricate e sciolto il comitato di salute pubblica. Non si seppe mai il numero dei morti di quella giornata, le cifre date nel corso degli anni dagli storici oscillano da un minimo di duecento ad un massimo di duemila vittime, tra le quali vi furono lo scrittore Luigi La Vista e il filosofo Angelo Santilli.\nTerminata la battaglia, un capitano degli svizzeri si present\u00f2 dai deputati con il decreto di scioglimento dell'assemblea firmato dal re.\nIl giorno successivo il sovrano licenzi\u00f2 il governo, formandone uno nuovo e ordin\u00f2 lo scioglimento della Guardia nazionale della capitale. Fu decretato a Napoli lo stato d'assedio ed istituita una commissione d'inchiesta sui reati commessi contro la sicurezza dello Stato dal 10 maggio in poi. Il 17 maggio venne notificato lo scioglimento della Camera dei Deputati, bench\u00e9 questa non si fosse ancora costituita, perch\u00e9, sostenne Ferdinando II: \u00ab\"si era assunta un potere arbitrario e illegittimo, sovversivo d'ogni principio d'ordine civile\"\u00bb.\nLa Costituzione fu mantenuta. Furono indetti i comizi elettorali per il 24 maggio e si fissarono nuove elezioni per la camera il 15 giugno.\nIl nuovo ministero, guidato dal principe di Cariati, modific\u00f2 nuovamente la legge elettorale, prevedendo una soglia censitaria pi\u00f9 bassa: 120 ducati per gli eleggibili e 12 per gli elettori, sperando cos\u00ec di accontentare, con una legge pi\u00f9 \u201cdemocratica\u201d i liberali pi\u00f9 radicali.\nNuovo parlamento.\nNel periodo successivo ai moti del 15 maggio le nuove camere svolsero una modesta attivit\u00e0, riuscendo, tuttavia, a formulare alcune leggi, fra cui ricordiamo il riassetto dell'ordinamento comunale e provinciale, l'affrancazione dei canoni del Tavoliere di Puglia, l'organizzazione della Guardia nazionale, l'inamovibilit\u00e0 della magistrati e il miglioramento delle prigioni. I deputati desideravano una modifica della Costituzione in senso pi\u00f9 liberale, in conformit\u00e0 a quanto era stato previsto dal programma per l'attuazione dello Statuto.\nIl primo luglio fu convocato il parlamento napoletano: la sua composizione non cambi\u00f2 di molto rispetto al precedente. Le Camere aprirono regolarmente i lavori: la prima discussione affrontata dal nuovo parlamento riguard\u00f2 una relazione programmatica del re, che fu approvata il primo agosto dalla Camera dei Deputati ed il 5 da quella dei Pari. Un gruppo di deputati, tuttavia, ricominci\u00f2 un duro ostruzionismo verso Ferdinando II, rimproverandogli lo scioglimento della precedente camera, e riafferm\u00f2, contro l'opinione del re, la propria volont\u00e0 di continuare la guerra all'Austria. Conseguenza dei fatti di maggio, infatti, fu il richiamo delle truppe inviate sul Po agli ordini del generale Pepe e della flotta da guerra dall'alto Adriatico. Questo ebbe effetti non trascurabili sull'esito del conflitto, perch\u00e9 anche la Toscana e lo Stato Pontificio iniziarono a ritirare le loro truppe, lasciando il Piemonte solo contro l'Austria. Inoltre, la rappresentanza diplomatica, inviata a Roma per discutere sulla formazione di una Costituente e di una lega degli Stati italiani, fu ritirata.\nRepressione della secessione siciliana.\nIntanto il 10 luglio 1848 venne proclamato uno Statuto costituzionale del nuovo Regno di Sicilia, che ricalcava in parte la Costituzione del 1812, con l'abolizione della Camera dei Pari, sostituita da con un senato elettivo, e con la scelta del regime monarchico costituzionale.\nL'esercito borbonico di Carlo Filangieri, principe di Satriano, che aveva mantenuto il controllo della Real cittadella, attacc\u00f2 la citt\u00e0 di Messina gi\u00e0 i primi giorni di settembre del 1848. La citt\u00e0 fu sottoposta a pesantissimi bombardamenti da parte dell'artiglieria borbonica, che incendi\u00f2 o ridusse in macerie interi quartieri. Ferdinando II, che a causa del bombardamento di Messina fu soprannominato \"re bomba\", festeggi\u00f2 la riconquista di Messina nella sua reggia a Caserta, mentre i siciliani chiesero una tregua che fu concessa il 18 settembre. Nella battaglia finale il bombardamento a tappeto dalla Cittadella borbonica sulla citt\u00e0 si protrasse ininterrottamente per cinque giorni. Tale episodio \u00e8 stato rivalutato dallo storico e saggista Harold Acton, il quale afferma che molto probabilmente l'epiteto \"re bomba\" non \u00e8 nato per il bombardamento di Messina (non suffragata da fonti sicure), bens\u00ec per la battaglia di Palermo avvenuta il 15 gennaio del 1848. La stessa \"Relazione delle operazioni militari di Messina nel settembre 1848\", pubblicata a Napoli nel 1849 a cura dello stato maggiore borbonico, ammette che il bombardamento ebbe effetti devastanti su Messina. A tale fonte si rif\u00e0 anche lo scrittore Giuseppe Campolieti, autore tra l'altro di una biografia di Ferdinando II.\nAlla fine di febbraio del 1849 si offr\u00ec alla Sicilia, per porre termine alla secessione, una Costituzione diversa rispetto a quella napoletana, con un parlamento separato e l'abolizione della promiscuit\u00e0 d'impiego, nella pubblica amministrazione, tra siciliani e napoletani. Il nuovo Statuto proponeva anche l'amnistia per i reati politici. Ci\u00f2 non fu accettato dai siciliani che, per bocca del loro capo Ruggero Settimo, respinsero le proposte del re. Riprese le ostilit\u00e0 il 19 marzo 1849, il 7 aprile cadde Catania.\nIl 15 maggio 1849 le truppe napoletane, dopo numerosi successi, entrarono a Palermo, ponendo fine alla secessione dell'isola. I leader della rivoluzione andarono in esilio e Ferdinando II nomin\u00f2 Filangieri duca di Taormina e luogotenente generale della Sicilia.\nFine dell'esperimento costituzionale.\nIl 6 febbraio 1849 si verific\u00f2 la definitiva crisi istituzionale. Il ministro delle finanze fece un discorso sul bilancio dello Stato con la presentazione della relativa legge tributaria formulata dal ministero. I deputati si opposero, affermando che per redigere norme in materia fiscale sarebbe occorso un voto della camera sul progetto di legge del governo, cos\u00ec com'era previsto dall'art. 38 della Costituzione. I deputati sostennero che per quel particolare provvedimento il ministero non godeva della fiducia della camera e quindi dell'intera nazione, di cui i deputati erano i rappresentanti, stabilendo che la legge dovesse essere sottoposta al voto di fiducia. La Costituzione non prevedeva una simile eventualit\u00e0. Le disposizioni costituzionali relative ai ministri, per\u00f2, erano molto generiche.\nStabiliva l'art. 71: \"I ministri sono responsabili\", senza per altro specificare con chiarezza nei confronti di chi, aprendo, quindi, ad \"interpretazioni elastiche\" del testo, per cui la possibilit\u00e0 del voto di fiducia avrebbe potuto trovare spazio. Da una parte il governo volle attenersi ad un'interpretazione stretta della Carta, per la quale il re poteva nominare e revocare i ministri di sua scelta, senza bisogno del consenso del Parlamento, dovendoli rinviare alle camere nel solo caso di tradimento (art. 74). I liberali, invece, avrebbero voluto far evolvere il regime verso un parlamentarismo che la Costituzione non aveva esplicitamente previsto; essi ritenevano quindi che il ministero dovesse necessariamente avere la fiducia della maggioranza della Camera dei Deputati. Il re dichiar\u00f2 che i deputati avevano violato in modo palese la Costituzione. I contrasti non si appianarono e il conflitto tra governo e deputati fu risolto il 12 marzo da Ferdinando II, che sciolse la Camera e indisse nuove elezioni che non ebbero mai luogo.\nIl re licenzi\u00f2 il ministero e inaugur\u00f2 una politica fortemente assolutista; nomin\u00f2 presidente del consiglio e ministro delle finanze il lucano Giustino Fortunato, gi\u00e0 aderente alla Repubblica Napoletana e al governo murattiano. Iniziarono i processi contro i responsabili dei moti del 15 maggio, furono abrogate le poche leggi elaborate dal parlamento e torn\u00f2 in uso la tradizionale bandiera nazionale bianca con lo stemma dei Borbone.\nLa Costituzione fu sospesa ma non abrogata: cos\u00ec fall\u00ec il primo esperimento costituzionale italiano del 1848.\nUltimo decennio.\nTra il 1849 e il 1851, a causa dell'inasprimento reazionario portato avanti da Ferdinando II, molti andarono in esilio; tra rivoluzionari e dissidenti, circa duemila persone furono incarcerate nei penitenziari del regno borbonico. Va ricordata la dura repressione effettuata in Sicilia dopo la fine della rivoluzione indipendentista.\nIl politico inglese William Ewart Gladstone, dopo aver soggiornato per circa quattro mesi, tra l'autunno del 1850 e l'inverno del 1851, a Napoli, scrisse due lettere al primo ministro inglese George Hamilton Gordon in cui descriveva la \u00abterribile condizione\u00bb del Regno delle Due Sicilie, definito la \u00abnegazione di Dio\u00bb, nelle cui prigioni tra l'altro i detenuti politici venivano mischiati con i comuni, compresi i camorristi, definiti come \u00abgli uomini pi\u00f9 famigerati per audacia di crimini\u00bb. Il primo ministro Giustino Fortunato venne avvertito delle lettere da Carlo Ruffo, ambasciatore borbonico a Londra, ma Fortunato non gli rispose e non inform\u00f2 il re. Questa manchevolezza inferoc\u00ec Ferdinando II, che lo licenzi\u00f2 immediatamente e in lui matur\u00f2 il sospetto che Fortunato non avesse mai dimenticato il suo passato liberale e avesse di proposito favorito la circolazione delle lettere.\nLe accuse di Gladstone, tuttavia, suscitarono forti dubbi ed ebbero anche diversi tentativi di confutazione in Italia ed in Europa. Nonostante ci\u00f2, le sue descrizioni sul presunto maltrattamento dei Borboni ai danni dei detenuti si diffusero nell'intera Europa. Successivamente, secondo quanto riportato da alcuni autori, lo stesso politico inglese avrebbe ammesso che quelle lettere erano state scritte senza una diretta conoscenza dei fatti. La conseguenza delle lettere di Gladstone fu, secondo talune fonti revisioniste, una \"sensibilizzazione\" dell'Europa di fronte alla questione italiana nel Regno delle Due Sicilie a favore della politica del Cavour.\nIl governo inglese, precedentemente alleato dei Borboni e complice nella repressione della Repubblica Napoletana del 1799, sarebbe stato interessato a colpire lo Stato per imporsi nuovamente nei commerci legati all'esportazione dello zolfo siciliano. Ferdinando II avrebbe cercato di limitare l'influenza britannica in tale ambito. Di fronte all'ostinazione del re nel rifiutare i consigli di Francia e Inghilterra, i due paesi richiamarono i loro ambasciatori nel 1856. Vero \u00e8 che tra il 1849 e il 1851, tra rivoluzionari e dissidenti, circa duemila persone furono incarcerate nei penitenziari del regno borbonico con l'accusa di essere dei cospiratori, praticamente quasi tutta l\"'intelligencija\" del Regno. Dopo il 1848 tutte le scuole private di Napoli furono chiuse, compresa quella di De Sanctis, e l'istruzione fu affidata al clero. In politica estera il Regno delle Due Sicilie attu\u00f2 un programma isolazionista, soprattutto per evitare ingerenze nella sua politica di repressione del movimento liberale.\nIn campo economico si ispir\u00f2 al mercantilismo seicentesco di Colbert in un mondo radicalmente mutato. La rivoluzione industriale inglese di fine Settecento aveva ormai contagiato l'intera Europa e il libero scambio era la regola alla base dell'economia vincente. Ferdinando II si ostin\u00f2 nel perseguire il protezionismo, soprattutto nel settore dell'industria siderurgica (dazi fino al 25% sulle merci di importazione), provocando la ritorsione di Francia e Inghilterra sui prodotti agricoli del Regno, settore trainante della debole economia delle Due Sicilie. Soprattutto il vino e l'olio di oliva, che veniva usato anche come lubrificante per le macchine industriali e per fabbricare il sapone, subirono forti contraccolpi.\nNel 1852 il re si stabil\u00ec momentaneamente a Lagonegro, uno dei quattro capoluoghi lucani del Regno, dove adott\u00f2 una lunga serie di provvedimenti tendenti a perfezionare l\u2019assetto organico, addestrativo, operativo e logistico delle forze di terra e di mare con partecipazione alle parate, nelle caserme e durante le marce dei reparti, rendendosi molto gradito alle truppe. Nell\u2019autunno del medesimo anno Ferdinando volle che la campagna addestrativa per l\u2019esercito venisse svolta con particolare risalto in Calabria con un contingente formato da due divisioni, otto squadroni di cavalleria e venti pezzi di artiglieria concentrati a Lagonegro.\nL'8 dicembre 1856, giorno dell'Immacolata Concezione, Ferdinando II assistette a Napoli alla Santa Messa con tutta la famiglia, gli alti funzionari governativi e moltissimi nobili del suo seguito. Dopo la celebrazione, il sovrano pass\u00f2 in rassegna a cavallo le truppe sul Campo di Marte. In quel momento, il soldato calabrese di idee mazziniane Agesilao Milano, che accusava Ferdinando II di essere un \u00abtiranno da cui doveva liberarsi la nazione\u00bb, si lanci\u00f2 sul monarca e riusc\u00ec a ferirlo con un colpo di baionetta. Arrestato e condannato a morte, gli fu negata la grazia sovrana e il re rifiut\u00f2 di ricevere personalmente il suo avvocato difensore. Milano fu impiccato in Piazza del Mercato il 13 dicembre dello stesso anno.\nFerdinando II rimase scosso dal fallito attentato, preoccupato che la baionetta dell'attentatore fosse avvelenata. A Campo di Marte il re fece erigere, come memoria, una chiesa in onore della Concezione e una piccola cappella nel punto dove era avvenuto il tentato regicidio. Le intendenze del regno obbligarono tutti i comuni a dare un contributo per le costruzioni, anche se alcuni si rifiutarono, come Corleto Perticara (Potenza) per volere di Carmine Senise.\nQualche anno dopo, il re chiese al chirurgo Capone di controllare se la ferita al petto infertagli dal Milano si fosse infiammata. Il chirurgo lo rassicur\u00f2 che la cicatrice era intatta e senza segni di infiammazione e suppurazione. Comunicando ci\u00f2, qualific\u00f2 come infame Agesilao Milano; il Re rimprover\u00f2 il chirurgo: \u00abNon si deve dir male del prossimo; io ti ho chiamato per osservare la ferita e non per giudicare il misfatto; Iddio lo ha giudicato, io l'ho perdonato. E basta cos\u00ec\u00bb. Secondo alcuni Ferdinando non guar\u00ec mai completamente dalla ferita e la sua morte, avvenuta poco meno di tre anni dopo (il 22 maggio 1859, a Caserta), sarebbe dovuta a setticemia.\nSecondo altre fonti, la malattia di Ferdinando II dipendeva dall'obesit\u00e0. Secondo i referti medici, a stento riusciva a stare in piedi ma, nonostante i medici lo sconsigliassero, comp\u00ec un viaggio in Puglia, iniziato a Caserta l'8 gennaio 1859 e terminato il 7 marzo 1859 a Bari, per il matrimonio del figlio. In Bari si celebr\u00f2 il matrimonio religioso del figlio primogenito ed erede al trono Francesco, Duca di Calabria con Maria Sofia di Baviera, sorella dell'imperatrice Elisabetta d'Austria, detta \"\"Sissi\", matrimonio gi\u00e0 avvenuto per procura senza che gli sposi si fossero mai conosciuti. Il rito religioso, celebrato a Bari, ove Maria Sofia era giunta per mare, partendo da Trieste, fu turbato proprio dal notevole aggravarsi della malattia del re, iniziato gi\u00e0 durante il viaggio, tanto che Ferdinando non pot\u00e9 assistere al matrimonio. Il medico di corte, cav. Ramaglia, aveva capito ben poco della gravit\u00e0 del male e le condizioni di Ferdinando II peggioravano continuamente.\nPertanto fu invitato dall'Intendente di Bari, cav. Mandarini, il miglior medico della Provincia, Nicola Longo di Modugno, allievo prediletto del prof. Domenico Cotugno, l'Ippocrate napoletano. Questi, dopo aver visitato minuziosamente Ferdinando II, diagnostic\u00f2 un ascesso femorale inguinale, pieno di materia grigia purulenta, e propose, dopo aver tentato inefficacemente una cura con l'uso di risolventi a base di mercurio, un'operazione chirurgica per asportare manualmente la materia. Tutti gli astanti, la regina Maria Teresa, il duca di Calabria, l'Intendente Mandarini, il medico Ramaglia, inorridirono al solo pensiero che fosse eseguita un'operazione a un re, oltretutto da un medico che aveva grande fama di liberale, essendo iscritto alla Carboneria dal 1817.\nNicola Longo avvert\u00ec Ferdinando e i presenti che, se non fosse stata fatta a breve l'incisione all'inguine, ci sarebbe stata una funesta conclusione della malattia. \"Maest\u00e0\" disse il Longo \"la sventura vostra in questa contingenza \u00e8 l'essere re; se foste stato un povero infelice gettato in un letto d'ospedale, a quest'ora sareste guarito\". Rispose Ferdinando in napoletano: \"Don Nicola, adesso mi trovo sotto, fate ci\u00f2 che volete, ma salvatemi la vita!\"\". Dopo aver titubato e rinviato l'operazione per quasi un mese, Ferdinando II e i reali decisero all'improvviso di ripartire da Bari alla volta di Caserta il 7 marzo 1859, nonostante il Longo fosse contrario a tale scelta. Giunto Ferdinando II in condizioni ormai gravissime a Caserta, tutti i medici di corte, Trinchera, Capone, De Renzis, Lanza, Palasciano, dopo aver riconosciuto la giusta diagnosi e cura del medico Nicola Longo, e soprattutto che l'operazione era necessaria dal primo momento, tentarono inutilmente la stessa operazione proposta dal Longo due mesi prima, ma ormai era troppo tardi.\nUltimi giorni e morte.\nSui suoi ultimi giorni si racconta un aneddoto interessante che evidenzia il carattere dell'uomo: in quei giorni il granduca Leopoldo II di Toscana era stato costretto a lasciare Firenze; il figlio del re, Francesco entr\u00f2 nella camera del padre, annunciando: \"Pap\u00e0, hanno cacciato zi' Pop\u00f2!\" e il re chiese: \"Quale z\u00ec Pop\u00f2?\" e quando Francesco rispose: \"Zi' Pop\u00f2 di Toscana\", Ferdinando disse seccamente: \"Che coglione!\".\nFerdinando II spir\u00f2 il 22 maggio 1859. Poco prima della sua morte era iniziata la seconda guerra di indipendenza, che vedeva schierati Vittorio Emanuele II e Napoleone III contro Francesco Giuseppe. Tra il 1860 e il 1861, la spedizione dei Mille guidata da Giuseppe Garibaldi port\u00f2 alla caduta del Regno delle Due Sicilie, che fu annesso al neonato Regno d'Italia.\nEconomia e politica.\nNascono, sotto la protezione e con l'intervento diretto dello Stato, le prime industrie del regno, soprattutto del settore tessile e metallurgico. Anche l'agricoltura e l'allevamento vengono sviluppate attraverso la creazione di appositi centri studi statali e un sistema di finanziamento alla piccola propriet\u00e0 rappresentata dai Monti Frumentari. Secondo alcune statistiche, il Regno produceva, rappresentando circa un terzo della popolazione, pi\u00f9 del 50% dell'intera produzione agricola italiana e per quel che riguarda l'allevamento, il numero dei capi, fatta eccezione per l'allevamento bovino, era ben superiore a quello del resto d'Italia sia in valore assoluto che in rapporto alla popolazione.\nFerdinando II adott\u00f2 un modello politico-economico di tipo protezionistico, in verit\u00e0 molto poco dinamico, cercando in gran parte ispirazione nel modello francese di Jean-Baptiste Colbert, che aveva consentito la nascita dell'industria transalpina, propendendo decisamente per un intervento diretto dello Stato nella vita economica del paese, ma limitando gli investimenti ai surplus di cassa provenienti dalle esportazioni agricole ed evitando l'indebitamento pubblico e l'aggravio della pressione fiscale mantenuta fra le pi\u00f9 basse d'Europa. Diede infine un importante impulso alla Real Marina del Regno delle Due Sicilie.\nFerdinando II viene indicato come l'ultimo rappresentante dell'assolutismo illuminato del XVIII secolo: appare, questa, una valutazione discutibile, se si pensa al ruolo preponderante che ebbe la Chiesa cattolica, e i suoi esponenti pi\u00f9 conservatori nella politica e nell'amministrazione del Regno.\nPi\u00f9 realisticamente Ferdinando fu un sovrano assoluto che non comprese lo spirito del suo tempo. Secondo alcuni, infatti, la caduta del Regno fu anche colpa della sua poca o punta lungimiranza e del suo isolamento internazionale, rintanato in un ostinato sogno di immobilit\u00e0.\nCome detto, si nota in Ferdinando una certa attenzione agli affari di Stato, tuttavia la sua mentalit\u00e0 (che il saggista Harold Acton defin\u00ec tipica del \"paterfamilias partenopeo, possessivo, cosciente del suo potere e della sua virilit\u00e0\") gli imped\u00ec di cogliere il momento e fece perdere al Regno delle Due Sicilie l'astratta possibilit\u00e0 di assumere il ruolo di stato-guida dell'Italia al posto dello scalpitante Piemonte.\nMatrimoni e discendenza.\nSi spos\u00f2 per la prima volta il 21 novembre 1832 a Genova con la principessa Maria Cristina di Savoia, quarta figlia del re Vittorio Emanuele I di Savoia. Dal matrimonio nacque:\nFerdinando II e Maria Cristina erano cugini di secondo grado, poich\u00e9 entrambi bisnipoti di Francesco I di Lorena e di Maria Teresa d'Austria. Maria Cristina mor\u00ec agli inizi del 1836, quindici giorni dopo la nascita del loro unico figlio Francesco, che successe al padre sul trono. Donna di eccezionale carit\u00e0 e spirito religioso, Maria Cristina di Savoia \u00e8 stata beatificata nel 2014.\nSi spos\u00f2 per la seconda volta il 9 gennaio 1837 a Trento con l'arciduchessa Maria Teresa d'Austria (1816-1867), figlia dell'arciduca Carlo, duca di Teschen, a sua volta figlio di Leopoldo II, e sorella dell'arciduca Alberto. Ferdinando II e Maria Teresa erano doppi cugini di secondo grado in quanto bisnipoti di Francesco I di Lorena e di Maria Teresa d'Austria e di Carlo III di Spagna e di Maria Amalia di Sassonia. La coppia ebbe dodici figli, di cui otto raggiunsero l'et\u00e0 adulta:\nEbbe anche un figlio naturale, Don Gaetano, al quale fu dato il cognome Petriccione (che apparteneva ad un alto funzionario del Regno), che per maritali nomine acquis\u00ec il titolo di duca Giordano d'Oratino."}
{"id": "249176", "revid": "3732", "url": "https://it.wikipedia.org/wiki?curid=249176", "title": "Partito Popolare Italiano (1919)", "text": "Il Partito Popolare Italiano (PPI) \u00e8 stato un partito politico italiano fondato il 18 gennaio 1919 da Don Luigi Sturzo insieme a Giovanni Bertini, Giovanni Longinotti, Achille Grandi, Angelo Mauri, Remo Vigorelli e Giulio Rodin\u00f2. \nIspirato alla dottrina sociale della Chiesa cattolica, il PPI rappresent\u00f2 per i cattolici italiani il ritorno organizzato alla vita politica attiva dopo lunghi decenni di assenza a causa del \"non expedit\" conseguente alle vicende dell'unificazione nazionale.\nStoria.\nInizi.\nFondazione.\nL'idea di Romolo Murri di costituire una formazione operante in campo politico aveva trovato ostilit\u00e0 da parte del Vaticano: il suo mancato accoglimento poteva riferirsi a una contrapposizione dottrinale che investiva pi\u00f9 il campo religioso che quello politico. Cos\u00ec, diversi democratici cristiani subirono la condanna insieme ai modernisti. In seguito il clima cominci\u00f2 a cambiare e in questo contesto don Sturzo diede vita al PPI.\nNel PPI confluirono le varie componenti del variegato mondo cattolico e culturale italiano:\nTra novembre e dicembre 1918 don Sturzo riun\u00ec a Roma, in via dell'Umilt\u00e0 36, un gruppo di amici per alcune riunioni preparatorie.\nIdeologia e simboli.\nLe direttive programmatiche del nascente partito furono esposte nell\u2032\"Appello ai liberi e forti\". L'Appello accettava ed esaltava il ruolo della Societ\u00e0 delle Nazioni, difendeva \"le libert\u00e0 religiose contro ogni attentato di setta\", il ruolo della famiglia, la libert\u00e0 d'insegnamento, il ruolo dei sindacati. I proponenti ponevano particolare attenzione a riforme democratiche come l'ampliamento del suffragio elettorale (compreso il voto alle donne) ed esaltavano il ruolo del decentramento amministrativo e della piccola propriet\u00e0 rurale contro il latifondismo.\nIl PPI, per\u00f2, secondo l'espressa volont\u00e0 di Sturzo, era apertamente interconfessionale (partito di cattolici ma non cattolico), interclassista, che traeva la sua ispirazione dalla dottrina sociale cristiana, ma che non voleva dipendere dalla gerarchia cattolica. Durante il primo congresso del 1919 Sturzo, motivando la scelta di non avere riferimenti alla religione cattolica nel nome del partito, affermava: \"\u00c8 superfluo dire perch\u00e9 non ci siamo chiamati partito cattolico. I due termini sono antitetici; il cattolicismo \u00e8 universalit\u00e0; il partito \u00e8 politica, \u00e8 divisione. Fin dall'inizio abbiamo escluso che la nostra insegna politica fosse la religione, ed abbiamo voluto chiaramente metterci sul terreno specifico di un partito, che ha per oggetto diretto la vita pubblica della nazione\". Questa iniziale confusione del ruolo del partito non contribu\u00ec a farne comprendere la vera natura, forse troppo moderna per l'Italia di quegli anni. Sturzo, infatti, fatic\u00f2 molto a mantenere l'autonomia del partito dalle gerarchie, anche perch\u00e9 il partito aveva raccolto anime tenute spesso insieme solo dalla comune ispirazione religiosa.\nL'emblema scelto dal partito, conservato, poi, dalla Democrazia Cristiana, fu lo Scudo Crociato con il motto \"Libertas\", rappresentante da un lato la difesa dei valori cristiani dall'altro il legame con i Liberi Comuni medievali italiani, da qui il forte impegno per il decentramento amministrativo ed uno Stato pi\u00f9 snello.\nDiffusione.\nIl partito, grazie alla buona diffusione dell'Azione Cattolica al Nord, delle leghe dei contadini in Italia centrale, delle societ\u00e0 di mutuo soccorso al Sud e del Confederazione italiana dei lavoratori in tutto il paese, conobbe una rapida diffusione organizzativa. A questo si aggiunse il favore di molti sacerdoti che lo videro come il \"partito cattolico\" e per questo vicino alle posizioni del Vaticano.\nElezioni del novembre 1919.\nAppena fondato, il PPI pot\u00e9 contare in Parlamento su 19 deputati, eletti in precedenza con il cosiddetto \"Patto Gentiloni\". Alle elezioni del 16 novembre 1919 (le prime dopo la riforma elettorale in senso proporzionale) raccolse il 20,5% dei voti, cio\u00e8 1.167.354 preferenze, e 100 deputati, dimostrando di essere una forza indispensabile per la formazione di qualsiasi governo.\nNel suo programma il PPI ricalc\u00f2 sostanzialmente i principi-cardine della Dottrina sociale della Chiesa Cattolica sostenendo, fra l'altro:\nin particolare il PPI si prefisse di svolgere e svolse un'azione antitrasformista ed antimoderata.\nNel campo politico nazionale del primo dopoguerra il PPI esercit\u00f2 una funzione di equilibrio combattendo gli estremismi ed i privilegi di classe. Tale azione, peraltro a causa del massimalismo del Partito socialista (PSI) e della diffidenza verso questi di Sturzo, imped\u00ec la collaborazione tra PSI e PPI, che avrebbe garantito al Paese un governo stabile e che avrebbe impedito la conquista del potere del fascismo. In ci\u00f2 incisero, da una parte l'anticlericalismo socialista, dall'altra la forte diffidenza verso il PSI sia della gerarchia ecclesiastica che della destra del PPI.\nElezioni del 1921.\nAlle elezioni del 15 maggio 1921 il PPI conferm\u00f2 la sua forza elettorale con il 20,4% dei voti e 108 deputati. Nel frattempo le squadre fasciste cominciarono ad attaccare non solo le sedi socialiste, ma anche quelle popolari e quelle delle associazioni cattoliche. Al 3\u00ba Congresso, a Venezia, il partito influenzato dalla paura verso i socialisti e condizionato dal clima generale di \"moralizzazione\" della vita del Paese, prefer\u00ec assumere una posizione attendista nei confronti del fascismo.\nDopo la marcia su Roma (28 ottobre 1922), per frenare l'irrompere dello squadrismo fascista e l'azione di asservimento dello Stato da parte del partito fascista e nell'illusione di una normalizzazione, il PPI accett\u00f2, contro il parere di don Sturzo (il quale si era espresso invece a favore di una collaborazione con i socialisti proprio in chiave antifascista), che alcuni suoi uomini entrassero, nell'ottobre del 1922, nel governo Mussolini: Vincenzo Tangorra ministro del Tesoro e Stefano Cavazzoni ministro del Lavoro e Previdenza Sociale. Nell'aprile del 1923, per\u00f2, la collaborazione venne meno perch\u00e9 il 4\u00ba Congresso del partito, svoltosi a Torino, chiedendo il mantenimento del sistema elettorale proporzionale e l'inserimento del fascismo all'interno del quadro istituzionale, provoc\u00f2 le ire di Benito Mussolini. Il partito visse una crisi interna perch\u00e9 la destra del partito si alline\u00f2 sulle posizioni filo-fasciste e di fatto abbandon\u00f2 il partito. L'unico deputato del Partito Popolare a negare il suo voto alla legge Acerbo fu Giovanni Merizzi di Sondrio.\nElezioni del 1924.\nNelle elezioni del 6 aprile 1924, svoltesi in un clima di violenze e brogli elettorali perpetrati dai fascisti, il PPI riusc\u00ec comunque ad ottenere il 9,0% dei voti e 39 deputati e divenne il primo tra i partiti non-fascisti. Visto vano ogni tentativo di impedire l'instaurazione della dittatura, dopo l'assassinio del deputato socialista Giacomo Matteotti (1924), il PPI partecip\u00f2 alla secessione dell'Aventino e pass\u00f2 all'opposizione, dove rimase fino al suo forzato scioglimento avvenuto il 9 novembre 1926. Tutti i maggiori esponenti furono costretti all'esilio (don Sturzo, Giuseppe Donati, Francesco Luigi Ferrari) o a ritirarsi dalla vita politica e sociale (Alcide De Gasperi).\nNonostante la breve vita (sette anni in tutto), l'esperienza del PPI incise a fondo nella societ\u00e0 italiana. Lo storico Federico Chabod defin\u00ec la comparsa del PPI come \"l'avvenimento pi\u00f9 notevole della storia italiana del XX secolo\" e il comunista Antonio Gramsci ebbe a scrivere che con il PPI \"avrebbe assunto una forma organica e si sarebbe incarnato nelle masse il processo di rinnovamento del popolo italiano\"."}
{"id": "249177", "revid": "3732", "url": "https://it.wikipedia.org/wiki?curid=249177", "title": "Movimento cattolico in Italia", "text": "Per movimento cattolico in Italia si intendono tutte le forme associative create dai laici cattolici nell'Italia unita (ossia dopo il 1861). Fino al 1919 le associazioni cattoliche furono attive sul fronte sociale e culturale; dal 1919 anche su quello politico.\nDall'Unit\u00e0 d'Italia al 1904.\nNei primi mesi del 1865 fu fondata la prima associazione nazionale di laici cattolici: l'\u00abAssociazione cattolica italiana per la difesa della libert\u00e0 della Chiesa in Italia\u00bb. Costituita a Bologna, primo presidente fu Giulio Cesare Fangarezzi; segretario Giambattista Casoni. Un breve di Pio IX consacr\u00f2 la nascita del sodalizio il 4 aprile 1866, che per\u00f2 ebbe vita breve: appena un mese dopo si sciolse, in seguito a una campagna intimidatoria di cui venne fatto oggetto (14 maggio).\nL'11 febbraio 1867, fu fondata, sempre a Bologna, la \u00abSociet\u00e0 della Giovent\u00f9 Cattolica\u00bb. I fondatori furono Giovanni Acquaderni, Mario Fani e i fratelli Alfonso e Francesco Malvezzi. Il 2 maggio dell'anno seguente il papa riconobbe lo Statuto dell'associazione (breve \"Dum filii Belial\").\nNel 1870 l'intervento dell'esercito italiano determin\u00f2 la cessazione dello Stato Pontificio (20 settembre 1870, Presa di Roma). Papa Pio IX si consider\u00f2 prigioniero in Vaticano e non riconobbe il Regno d'Italia. Successivamente, impose ai cattolici di non partecipare alla vita politica dello stato nazionale (\"non expedit\", 1874). Si formarono nel Paese due schieramenti: il primo, deciso sostenitore delle prerogative papali, si oppose alla politica anticlericale messa in opera dal governo e rifiut\u00f2 le istituzioni e le strutture dello stato nazionale; il secondo prefer\u00ec raggiungere un compromesso con le forze politiche al potere. I primi furono chiamati \"intransigenti\", i secondi furono detti \"clerico-liberali\".\nL'Opera dei Congressi.\nNel 1875 il pontefice favor\u00ec la fondazione dell'Opera dei Congressi e dei Comitati Cattolici, una federazione delle associazioni laiche cattoliche. Scopo dell'Opera era svolgere un'intensa azione per creare le premesse di uno stato pi\u00f9 giusto e pi\u00f9 cristiano. L'Opera fu attiva su tutti i principali temi del tempo: promosse riforme sociali, partecipazione degli operai alla vita aziendale; fond\u00f2 cooperative, banche, societ\u00e0 di mutuo soccorso, organizzazioni professionali, scuole per l'istruzione giovanile e popolare. L'Opera dei Congressi fu il centro coordinatore e propulsore delle associazioni fedeli al papa (cio\u00e8 \"intransigenti\" verso lo stato liberale). Nel 1879, al V Congresso dei cattolici italiani, la \u00abSezione opere di carit\u00e0\u00bb fu trasformata nella \u00abSezione di Economia cristiana\u00bb (dal 1887 \u00abEconomia sociale\u00bb). Fu l'inizio dell'intervento organizzato dei cattolici nell'ambito delle scienze sociali ed economiche. Nel 1889, due anni prima dell'enciclica \"Rerum Novarum\", Giuseppe Toniolo (1845-1918), economista e membro eminente della Sezione di Economia sociale dell'Opera dei Congressi, diede avvio a Padova, all'Unione Cattolica per gli studi sociali con l'intento di ridare voce ai cattolici nel campo della ricerca delle scienze sociali. Toniolo \u00e8 considerato il maggior teorico della sociologia cristiana del suo tempo.\nNel 1882 il Parlamento italiano approv\u00f2 una riforma che allargava l'elettorato passivo. Il provvedimento fu salutato con favore dalle forze socialiste, la cui base elettorale era costituita soprattutto dai ceti meno abbienti. Per contro le forze liberali, all'opposizione in Parlamento, accolsero la riforma con molta preoccupazione. Esse cominciarono a fare pressioni sui cattolici affinch\u00e9 interrompessero l'astensionismo e si alleassero con loro in funzione antisocialista.\nAlla fine del XIX secolo erano ancora valide nel mondo cattolico le dichiarazioni di papa Pio IX (1874) sulla \"non convenienza\" (\"non expedit\") della partecipazione dei fedeli all'attivit\u00e0 politica. Ma l'ambiente delle associazioni laicali era in costante movimento. I cattolici si muovevano in due direzioni diverse: i conservatori puntavano ad un accordo col partito liberale in funzione antisocialista; al contrario, i democratici cristiani preparavano un partito cattolico autonomo puntando ad un'alleanza \u201ctattica\u201d con le forze radicali e socialiste. Risultato: i conservatori ed i liberali trovarono dei punti in comune iniziando un lento processo di avvicinamento; i democratici cristiani furono respinti dai radicali e dai socialisti, ancora vincolati a una posizione irreligiosa e anticlericale. All'appello di don Romolo Murri, Filippo Turati, \"leader\" socialista, rifiut\u00f2 la proposta di alleanza giudicandola assurda e irrealizzabile (1904).\nI cattolici avevano iniziato a stringere alleanze a livello locale con i liberali in funzione anti-socialista. Nel 1895, a Milano, cattolici e moderati formarono una lista che partecip\u00f2 alle elezioni amministrative. La lista vinse con 14.400 voti contro i 13.200 dell'alleanza tra repubblicani e socialisti. Il 23 giugno dello stesso anno le elezioni a Roma vedono il successo dei cattolici, coalizzati nell'Unione Elettorale Romana. Liste di candidati cattolici si formano anche a Torino (40 consiglieri eletti), Genova (41), Bologna (24), Piacenza (16) e Vicenza (vittoria della lista).\nLe associazioni cattoliche erano federate nell'Opera dei Congressi, i cui dirigenti aderivano al \"non expedit\" pontificio. Ma dopo il 1898 e i moti popolari che sancirono l'affermazione dei socialisti presso i ceti popolari, anche all'interno dell'Opera si cominci\u00f2 a discutere su come fermare l'avanzata socialista, marxista e anarchica. Nel dibattito si distinsero due posizioni: \nSul filone dell'intransigentismo si formava lentamente il movimento \"democratico cristiano\", rivolto ad attuare un vasto programma di riforme sociali e a tutelare gli strati pi\u00f9 deboli della popolazione (operai e contadini). Ma all'interno dell'Opera dei Congressi si crearono due correnti che presto si posero su fronti contrapposti: la prima si pose al fianco del modernismo teologico, che faceva capo a don Romolo Murri; l'altra si riallacciava al filone dell'intransigenza ed era guidata da Filippo Meda, Giuseppe Toniolo e Luigi Sturzo.\nAll'inizio del XX secolo la spaccatura tra \"clerico-moderati\" e \"democratico-cristiani\" si rivel\u00f2 insanabile. I primi si schieravano con la monarchia e con il governo giolittiano; i secondi sostenevano la necessit\u00e0 di un accordo tattico con i socialisti piuttosto che appoggiare i liberali. \nA causa dei dissidi, papa Pio X intervenne sciogliendo l'Opera dei Congressi il 28 luglio 1904. Successivamente Murri e i suoi sostenitori furono scomunicati con l'enciclica di Pio X \"Pascendi\" del 1907 (solo in tarda et\u00e0 a Murri fu concesso di rientrare a pieno titolo nella Chiesa).\nDal 1905 al 1945.\nNel 1909 Pio X promosse la creazione dell'Unione Elettorale Cattolica Italiana, un'associazione laicale con il compito di guidare i cattolici italiani nella vita politica. Il pontefice pose Vincenzo Gentiloni alla direzione dell'organismo. Il primo banco di prova della collaborazione tra Unione Elettorale e moderati si ebbe in occasione delle elezioni politiche di quell'anno. Pio X permise, per alcune diocesi, il sostegno esterno dei cattolici ad alcuni candidati liberali, tra i quali anche degli esponenti cattolici. L'esito fu positivo: furono eletti 21 \"deputati cattolici\" nelle liste dei liberali Giovanni Giolitti.\nAlle successive elezioni del 1913 l'accordo venne allargato a tutto il territorio nazionale con il Patto Gentiloni. Altri esponenti cattolici, come don Luigi Sturzo e Giuseppe Donati prepararono la via alla partecipazione diretta e attiva dei cattolici alla vita pubblica italiana. Nel 1918 nacque la Confederazione italiana dei lavoratori, animata da uomini come Guido Miglioli e Achille Grandi.\nIl 18 gennaio 1919 fu fondato il primo partito di cattolici \"autonomamente impegnati sul piano del temporale\": il Partito Popolare Italiano e don Sturzo ne divenne segretario politico. Al nuovo partito aderirono quasi tutte le testate del giornalismo cattolico, eccetto \u00abL'Unit\u00e0 cattolica\u00bb, che per\u00f2 mostr\u00f2 una moderata simpatia per la nuova organizzazione politica.\nAlle elezioni del 1919 100 cattolici furono eletti deputati alla Camera risultando il partito cattolico il secondo d'Italia dopo quello socialista. Il PPI venne sciolto nel novembre 1926, assieme agli altri partiti politici con una serie di provvedimenti adottati dal governo fascista, Sturzo si era gi\u00e0 dimesso dal partito nel giugno 1923 ubbidendo ad un ordine segreto (sotto forma di consiglio personale) di Pio XI preoccupato dell'accentuarsi dello scontro politico con Mussolini e aprendo la strada alla soluzione politica della questione romana con la firma nel 1929 dei Patti Lateranensi. Con la firma del concordato i movimenti cattolici vennero privati di libert\u00e0 di azione e perdettero il sostegno ufficiale della Chiesa, alcuni come gli scout cattolici furono sciolti e sostanzialmente rimasero attive solamente quelle organizzazioni cattoliche che appoggiarono il regime, che si avvalse di loro per scopi propagandistici.\nL'iniziativa polita cattolica ricominci\u00f2 in Italia, con l'indebolirsi del fascismo durante la seconda guerra mondiale, quando nel luglio 1943 un gruppo di intellettuali cattolici, in regime di semiclandestinit\u00e0 scrisse il Codice di Camaldoli un documento programmatico di politica economica che sar\u00e0 la linea ideologica per un nuovo partito cattolico nazionale.\nIl partito cattolico si ricostitu\u00ec nel Regno del Sud durante la seconda guerra mondiale, nel 1944, con il nome di Democrazia Cristiana ed i suoi rappresentanti entrarono nei governi succedutisi in quegli anni. Il principale promotore della nuova formazione politica fu Alcide De Gasperi, gi\u00e0 segretario del Partito Popolare Italiano, che nel 1942 aveva anticipato, in uno scritto intitolato \"Le idee ricostruttive della Democrazia Cristiana\", le linee maestre sulle quali doveva poi muoversi il nuovo partito cattolico.\nDal 1946 ad oggi.\nA partire dal secondo dopoguerra la posizione dei movimenti cattolici italiani fu di primi protagonisti della vita pubblica e politica italiana ribaltando completamente la loro posizione rispetto a quella del periodo risorgimentale, grazie anche al mantenimento in vigore dei Patti lateranensi, inseriti nell'articolo 7 della Costituzione della Repubblica Italiana con la premessa: \"Lo Stato e la Chiesa cattolica sono, ciascuno nel proprio ordine, indipendenti e sovrani\". La Democrazia Cristiana vinse le prime elezioni politiche postbelliche nel 1946 come primo partito di maggioranza relativa dei voti e tale rimase fino alle elezioni del 1992 le ultime alle quali il partito partecipo' prima della sua dissoluzione; la carica di presidente del Consiglio dei ministri fu continuamente occupata da un politico cattolico dal dicembre 1945 fino al giugno 1981, quando si ebbe la nascita del governo guidato da Giovanni Spadolini.\nAlle elezioni del 1948 i cattolici italiani, secondo le indicazioni delle gerarchie religiose furono fortemente impegnati in sostegno della Democrazia cristiana. Le previsioni non erano favorevoli: in quanto la coalizione del Fronte Popolare composta da Partito socialista e Partito comunista era data in vantaggio. Divenne imperativo per i democristiani coinvolgere il pi\u00f9 possibile l'elettorato cattolico al fine di sensibilizzarlo e motivarlo. Luigi Gedda, dirigente di Azione Cattolica, fond\u00f2, d'intesa con papa Pio XII i \u00abComitati Civici\u00bb, organismi preposti alla mobilitazione elettorale. I Comitati risultarono decisivi per l'affermazione elettorale della Democrazia Cristiana. L'azione di contenimento e opposizione all'ideologia comunista prosegu\u00ec in alcune delle cosiddette aree rosse, come a Bologna per opera del cardinal Lercaro e Siri a Genova.\nNel 1969 per opera del sacerdote Luigi Giussani si forma Comunione e liberazione, movimento inizialmente composto prevalentemente da studenti liceali e universitari e quindi allargato e attivo in vari settori della societ\u00e0 italiana, non ultimo quello della vita politica, arrivando con Roberto Formigoni a presentarsi con un proprio partito il Movimento Popolare alle elezioni amministrative del 1975. Ogni anno, in estate, CL organizza il Meeting per l'amicizia fra i popoli a Rimini, incontro di vasta risonanza nazionale, a cui partecipano sia rappresentanti ecclesiastici, che della politica italiana e intellettuali.\nGli anni settanta vedono svilupparsi un movimento cattolico genericamente chiamato dei \"cattolici del dissenso\" rispetto alla linea politica ortodossa democristiana, aderente alle indicazioni della chiesa cattolica italiana. Nel 1974 il fallito referendum per l'abrogazione del divorzio, da poco introdotto in Italia, promosso dalla DC, appoggiandosi ai nuovi comitati civici di Gedda e con il deciso appoggio della CEI, vedr\u00e0 la prima frattura tra i cattolici italiani nel dopoguerra. Non tutti i cattolici si dichiareranno favorevoli alla battaglia antidivorzista e alcuni, dopo aver pubblicamente annunciato la mancata apposizione della loro firma alla proposta referendaria, prenderanno pubblicamente posizione a favore del mantenimento della legge: tra questi Giuseppe Lazzati, rettore dell'Universit\u00e0 Cattolica del Sacro Cuore di Milano e Carlo Carretto. Tra le organizzazioni cattoliche, le ACLI, la FUCI e gran parte dell'Azione Cattolica presero posizione critica nei confronti dell'iniziativa referendaria, facendo quanto meno mancare il loro appoggio ai fautori dell'abrogazione.\nA partire dalla met\u00e0 degli anni '70 il confronto fra movimenti cattolici e altri movimenti attivi nella societ\u00e0 italiana si sviluppano sul dibattito legislativo riguardante tematiche di bioetica come l'aborto (contro il quale venne fondato nel 1975 da Carlo Casini il Movimento per la Vita), la procreazione assistita, l'eutanasia, problematiche di diritti civili quali i diritti LGBT e le unioni civili e sulla posizione, ruolo e sostegno alla scuola cattolica."}
{"id": "249178", "revid": "122676398", "url": "https://it.wikipedia.org/wiki?curid=249178", "title": "Massimalismo (politica)", "text": "Il termine massimalismo in chiave marxista nasce in seguito all'approvazione del Programma di Erfurt (\"Erfurter Programm\"), in occasione del Congresso di Erfurt del Partito Socialdemocratico di Germania (SPD) tenutosi l'anno 1891 ad Erfurt, il quale si suddivideva in un \"programma massimo\" e in un \"programma minimo\". I socialisti massimalisti affermavano di voler realizzare il \"programma massimo\", che secondo loro avrebbe portato al traguardo dello Stato socialista.\nDopo l'approccio riformista improntato all'SPD dal Programma di Gotha approvato nel 1875, il Programma di Erfurt sanciva per il partito un parziale ritorno alla teoria e agli insegnamenti marxisti, cos\u00ec come il completo distacco dal pragmatismo moderato di stampo lassalliano. Il decorso del dibattito programmatico nella fase precongressuale tuttavia indica che non ebbe luogo una discussione approfondita circa le tesi di Karl Marx.\nProgramma massimo.\nIl Programma di Erfurt era composto da una prima parte teorica, redatta dal filosofo e teorico tedesco del marxismo ortodosso Karl Kautsky, il \"programma massimo\". Kautsky stesso afferm\u00f2 di avere riassunto parti de Il Capitale di Marx nella stesura del suo documento, con probabile riferimento al capitolo XXIV del Libro I ed in particolare alla sezione \"Tendenza storica dell'accumulazione capitalistica\" ivi trattata. Nel suo scritto Kautsky, riferendosi al Socialismo scientifico, teorizza una tendenza verso il capitalismo monopolistico e la crescita smisurata della produttivit\u00e0, propugnando la teoria del distacco crescente tra capitalisti e proletari e la necessit\u00e0 di socializzare i mezzi di produzione, e come fine ultimo la presa del potere da parte della classe operaia. Contrariamente a Marx per\u00f2, nel documento di Kautsky manca la rivendicazione esplicita di una rivoluzione proletaria. Si costituiva cos\u00ec come scopo ultimo e \"programma massimo\" la presa del potere da parte del proletariato attraverso la lotta di classe e la rivoluzione sociale - come da Marx, da cui nacque il termine \"massimalismo\" o massimalisti, che indicava i socialisti \"rivoluzionari\".\nProgramma minimo.\nLa seconda parte del Programma di Erfurt, elaborata dal futuro teorico del revisionismo marxista Eduard Bernstein, il cosiddetto \"programma minimo\" di azione politica, era costituito da una parte rivendicativa in quindici punti: suffragio universale, libert\u00e0 d\u2019espressione e di associazione, giornata lavorativa di otto ore, assistenza sanitaria, obbligatoriet\u00e0 e gratuit\u00e0 della scuola pubblica, la parit\u00e0 tra uomo e donna, la sostituzione delle imposte indirette con imposte dirette a carattere progressivo, ecc. Sono una serie di riforme immediate che componendo delle richieste politiche, prese nel loro insieme, realizzano importanti misure democratico-repubblicane come quelle emanate dalla Comune di Parigi, e che quindi potrebbero culminare nella dittatura del proletariato. A questo proposito Lenin, nel 1905, scrisse che \u00ab il compito reale che la Comune dovette adempiere fu quello di realizzare la dittatura democratica e non quella socialista \u00bb, cercando in primo luogo di realizzare quello che per un partito socialista \u00e8 il \u00ab programma minimo \u00bb. Fu attraverso le interpretazioni successive del programma di Erfurt che il concetto di un \"programma minimo\" si rispecchi\u00f2 in gran parte della Seconda Internazionale. Nel breve termine, i socialisti riformisti avrebbero perseguito solo un programma minimo di richieste realizzabili, che avrebbe migliorato la vita dei lavoratori, fino all'inevitabile crollo del capitalismo. Altri partiti socialisti credevano che la realizzazione del \"programma minimo\" consentisse loro di diventare partiti di massa, potendo proseguire con la realizzazione del \"programma massimo\". Cos\u00ec nel marxismo nacque il termine \"minimalismo\", per indicare l'approccio politico dei socialisti riformisti.\nIn Italia.\nDalla nascita alla direzione del partito.\nIl massimalismo \u00e8 una tendenza politica presente nel gi\u00e0 dalla sua nascita. Al marxismo pi\u00f9 vicino a Marx ed Engels tuttavia, si affiancarono presto le prime tendenze revisioniste che, sull'esempio della socialdemocrazia tedesca e le elaborazioni di Bernstein, si rafforzarono enormemente dopo le prime conquiste parlamentari e tra i quadri delle Camere del lavoro e della CGdL. Il riformismo inizialmente alla guida del Partito Socialista Italiano in realt\u00e0 era un campo diviso in tendenze differenti, che spaziavano dagli istituzionali a tutti i costi come Leonida Bissolati, Ivanoe Bonomi e Angiolo Cabrini, passando per i parlamentaristi d'opposizione come Filippo Turati e Anna Kuliscioff - esponenti socialisti chiave dell'et\u00e0 giolittiana -, fino alle posizioni intermedie di Giuseppe Emanuele Modigliani e dell'allora direttore dell\"'Avanti!\", Claudio Treves.\nNeanche il massimalismo per\u00f2 \u00e8 mai stato una corrente politica omogenea. Sono esistiti dei massimalismi diversi tra loro, con delle particolarit\u00e0 e delle sensibilit\u00e0 specifiche, legati ad aree di riferimento come il massimalismo \"rurale\" e il massimalismo \"urbano\", o dipendenti dalle varie personalit\u00e0 come il massimalismo \"realizzatore\" di Serrati, il massimalismo \"nullista\" di Nicola Bombacci, o il massimalismo \"puro\" di Francesco Misiano.\nDurante il XIII Congresso del PSI di Reggio Emilia nel 1912, la componente massimalista arriva alla direzione del partito, complici le lotte sociali che maturavano nel paese e che andavano sempre pi\u00f9 assumendo un carattere anticoloniale, le rivendicazioni massimalistiche contro la Campagna italiana di Libia ed il colonialismo italiano che raccoglievano un seguito consistente, furono gli elementi decisivi a portare Costantino Lazzari e la sua ala \u201cintransigente rivoluzionaria\u201d alla direzione del partito. Impreparata e sospinta dalla radicalizzazione sociale avvenuta nei prodromi della guerra, e senza aver chiarito i propri nodi programmatici n\u00e9 aver formulato un programma transitorio che avesse potuto portare i lavoratori a terminare il \"programma massimo\" partendo da quello \"minimo\", al contrario di come riusc\u00ec a Lenin e ai suoi bolscevichi nella propria azione politica, i massimalisti italiani non furono capaci di guidare le masse popolari in una presa di potere, ma si limitarono invece ad una opposizione prevalentemente propagandistica. Su questo esito influ\u00ec il concetto di partito stesso, che nel caso del PSI, in cui all'epoca convivevano diverse anime, era molto diverso rispetto all'agile, centralistico ed estremamente disciplinato partito d'avanguardia bolscevico di tipo leninista. E fu questa caratterizzazione principalmente negativa dell'inadeguatezza della direzione di Lazzari del PSI - ma alla fine estesasi sulla tendenza socialista massimalista tutta - che passer\u00e0 ai posteri. Cio\u00e8 quella di una tendenza politica \"molto intransigente e poco rivoluzionaria\", che \"mescola ad un rifiuto categorico del gradualismo socialista un\u2019incessante violenza nelle parole, con una preparazione rivoluzionaria di fatto assente\".\nPrima guerra mondiale e radicalizzazione nel biennio rosso.\nSotto l'impressione delle Conferenze socialiste di Zimmerwald e di Kienthal, dove le posizioni bolsceviche si fecero conoscere a livello internazionale, e della miseria e gli orrori cui si trov\u00f2 esposta la popolazione durante e dopo la Prima guerra mondiale, le istanze massimaliste e rivoluzionarie del Partito Socialista Italiano prevalsero di nuovo nei congressi di Ancona (1914) e di Roma (1918). Durante il XVI Congresso del Partito Socialista Italiano tenutosi a Bologna dal 5 all'8 ottobre 1919 il partito, sull'onda lunga della rivoluzione d'ottobre in Russia e forte del successo elettorale socialista in Italia alle Elezioni politiche italiane del 1913, approv\u00f2 un nuovo programma politico che si richiamava all'esperienza della Rivoluzione bolscevica, e che sull'esempio russo proponeva l'instaurazione della dittatura del proletariato e la creazione di soviet dei lavoratori, dei contadini e dei soldati. Critiche dure alla linea massimalista vennero dall'estrema sinistra del PSI: Amadeo Bordiga diede infatti vita ad una frazione, detta \"astensionista\", che sosteneva la necessit\u00e0 di porsi in totale antitesi col sistema borghese, rifiutando di partecipare alle elezioni. In tale periodo si verificarono, soprattutto nell'Italia centro-settentrionale, mobilitazioni contadine, tumulti annonari, manifestazioni operaie, occupazioni di terreni e fabbriche con, in alcuni casi, tentativi di autogestione - fermenti di socialismo dei consigli in fase embrionale - passati alla storia col nome di Biennio rosso, e che ebbero il loro culmine e la loro conclusione con l'occupazione delle fabbriche del settembre 1920.\nLenin contro Serrati.\nA relativizzare l'operato - presuntamente negativo - della direzione massimalista di Lazzari e di Giacinto Menotti Serrati, c'\u00e8 per\u00f2 l'ambigua posizione di Lenin nei confronti dei moti rivoluzionari italiani durante il Biennio rosso. Il 28 ottobre del 1919, il rivoluzionario russo invi\u00f2 in occidente una missiva intitolata \u00ab Al compagno Serrati e a tutti i comunisti italiani \u00bb, che l\"'Avanti!\" pubblic\u00f2 integralmente in data 6 dicembre 1919, e nella quale scriveva di ritenere \"prematura\" una rivoluzione sociale in Italia. Lenin voleva congratularsi personalmente con Serrati per il successo riscosso dalla sinistra socialista in occasione delle elezioni. Dopo aver fatto i suoi auguri, il leader bolscevico istru\u00ec i compagni del PSI \u00ab di non lasciarsi provocare, e di evitare degli affrettati e prematuri sollevamenti rivoluzionari \u00bb. Visto la portata di tali direttive e del loro significato Angelica Balabanova, la allora segretaria della Internazionale Comunista ed incaricata a tradurre la missiva di Lenin, ritorn\u00f2 l'abbozzo al mittente, osservando come \u00ab queste parole avrebbero potuto essere malinterpretate \"in senso riformista\" \u00bb, e preg\u00f2 Lenin di \u00ab precisare meglio i suoi pensieri \u00bb. Lenin tuttavia non ritenne necessario cambiare una virgola della sua lettera. Nella corrispondenza privata Lenin dunque indirizzava la direzione massimalista all'estrema precauzione. Ciononostante, nel 1920, il leader russo avrebbe avviato una campagna denigratoria ai danni dei \"riformisti\" italiani, accusandoli di \u00ab anestetizzare la volont\u00e0 rivoluzionaria del popolo italiano \u00bb. In realt\u00e0 questa campagna, orchestrata dal Comintern e dallo stesso Zinov'ev, si dirigeva contro l'area politica PSI dei \"comunisti unitari\" e contro Serrati, e mirava a colpire e a discreditare principalmente quest'ultimo, per la sua reticenza a scindere il PSI, ritenendo di aver epurato il partito dal riformismo gi\u00e0 nel XIII Congresso PSI del 1912. Cos\u00ec Lenin tacci\u00f2 Serrati, il quale non intendeva rompere con i turatiani, di essere \u201ccontrorivoluzionario\", malgrado egli stesso ironicamente fosse restio ad approvare una rivoluzione sociale in Italia. Tuttavia Serrati fu uno dei pochi socialisti occidentali a godere della vera stima e della simpatia personale di Lenin, sia per il suo generale atteggiamento rivoluzionario, sia perch\u00e9 Lenin lo riteneva uno dei pi\u00f9 coerenti e coraggiosi difensori della Rivoluzione russa.\nSpaccatura sul Comintern.\nIl XVII Congresso del Partito Socialista Italiano si tenne al Teatro Carlo Goldoni di Livorno dal 15 al 21 gennaio 1921, inserendosi nel generale contesto di scontro in atto all'interno del movimento operaio internazionale tra la corrente riformista e quella rivoluzionaria. Il dibattito, che venne seguito con grande interesse sia in Italia che all'estero, si incentr\u00f2 sulla richiesta avanzata dall'Internazionale Comunista di espellere dai partiti ad essa aderenti, o intenzionati a farne parte, la componente riformista. Al congresso si fronteggiarono tre frazioni principali e due gruppi minori: l'ala destra era quella di \"concentrazione socialista\", vicina alle posizioni del gradualismo riformista di Turati; al centro si collocava gran parte dei massimalisti (i \"comunisti unitari\") di Giacinto Menotti Serrati; a sinistra i comunisti \"puri\" di Amadeo Bordiga. In posizione intermedia tra riformisti e unitari si collocavano i cosiddetti \"rivoluzionari intransigenti\" di Costantino Lazzari, mentre al fianco dei comunisti si trovava il gruppo centrista della \"circolare\" di Antonio Graziadei e Anselmo Marabini che, pur fedele alle direttive del Comintern, intendeva lavorare per una mediazione. Al termine di giornate caratterizzate da un clima particolarmente tumultuoso e turbolento, il congresso fece registrare la scissione della frazione comunista che, di fronte al rifiuto della maggioranza del partito di accogliere la sollecitazione del Comintern ed estromettere i riformisti dal PSI, abbandon\u00f2 i lavori e diede vita al Partito Comunista d\u2019Italia - Sezione dell\u2019Internazionale Comunista.\nAddio ai riformisti e ripresa della dialettica.\nI socialisti massimalisti, non passati al PCd'I nel 1921, espulsero l'ala destra del loro partito comunque, dopo forti discussioni sulla linea strategica e programmatica condotte durante il XIX Congresso del Partito Socialista Italiano che ebbe luogo a Roma dal 1\u00b0 al 4 ottobre 1922. Filippo Turati, Claudio Treves, Giacomo Matteotti, Camillo Prampolini, Sandro Pertini e gli altri esponenti riformisti si riorganizzeranno presto, fondando il Partito Socialista Unitario (PSU) a cui, nel 1924, si aggiunger\u00e0 il liberal-socialista Carlo Rosselli. Gran parte dei \"comunisti unitari\" del XVII Congresso, come anche Serrati stesso, abbandoneranno il Partito Socialista Italiano per infoltire le schiere del Partito Comunista d'Italia da l\u00ec al 1924. \nLa dialettica interna al PSI - giudicata con favore dal regime - si riaprir\u00e0 nel novembre del 1925 quando, sciolto il PSU dal regime fascista, la frazione di destra del PSI attorno a Pietro Nenni incomincer\u00e0 a battersi per una riunificazione con i riformisti, in seno alla Internazionale operaia socialista (IOS). Mentre altri massimalisti \"terzini\" continuavano ad emigrare verso i comunisti, si effettu\u00f2 un ulteriore strappo, in esilio a Grenoble, il 16 marzo 1930. I \"fusionisti\" di Nenni si scissero per riunificarsi con i riformisti nel Partito Socialista Italiano - Sezione dell'Internazionale operaia socialista (PSI-IOS). L'ala sinistra del partito invece, continu\u00f2 la propria esperienza dell'autonomia dal riformismo come Partito Socialista Italiano (massimalista) (PSIm), affiliata al Bureau di Londra. Alla segreteria politica del PSIm c'era la rivoluzionaria ed oratrice poliglotta russa Angelica Balabanova, gi\u00e0 arrivata alla segreteria del PSI \"unito\" il 15 gennaio del 1928, succedendo cos\u00ec ad Ugo Coccia.\nAccezione giornalistica.\nIl termine \"massimalismo\" \u00e8 oggi a volte utilizzato, specie nei media e nel giornalismo, da esterni al partito o linea di pensiero in oggetto e spesso con connotazione accusatoria, per indicare un generico estremismo politico che tenda a realizzare il massimo del programma proprio di un partito o di un movimento. Nell'espressione si imputa comunque ai soggetti di applicare un'impostazione autoreferenziale che esclude qualsiasi margine di confronto. Si tratta di un significato estensivo ed in un certo senso improprio perch\u00e9 usato fuori dal contesto politico e storico originario. Pu\u00f2 contrapporsi, nel medesimo uso mediatico, al termine \"minimalismo\"."}
{"id": "249179", "revid": "287204", "url": "https://it.wikipedia.org/wiki?curid=249179", "title": "Etoutteville", "text": ""}
{"id": "249182", "revid": "2175", "url": "https://it.wikipedia.org/wiki?curid=249182", "title": "Fert\u00e9-Saint-Samson", "text": ""}
{"id": "249183", "revid": "2175", "url": "https://it.wikipedia.org/wiki?curid=249183", "title": "Folleti\u00e8re", "text": ""}
{"id": "249184", "revid": "2175", "url": "https://it.wikipedia.org/wiki?curid=249184", "title": "Fontelaye", "text": ""}
{"id": "249185", "revid": "289247", "url": "https://it.wikipedia.org/wiki?curid=249185", "title": "Foss\u00e9 (Senna marittima)", "text": ""}
{"id": "249186", "revid": "2175", "url": "https://it.wikipedia.org/wiki?curid=249186", "title": "Fr\u00e9naye", "text": ""}
{"id": "249189", "revid": "125029942", "url": "https://it.wikipedia.org/wiki?curid=249189", "title": "Della Marra", "text": "La famiglia dei della Marra (originariamente, in francese antico, \"De la Mare\") \u00e8 stata una famiglia nobile italiana di origine normanna.\nStoria.\nLa famiglia nobile normanna dei \"De la Mare\" ebbe origine in Norvegia, nell'attuale regione di Nordm\u00f8re, che fu un regno indipendente finch\u00e9 Harald I di Norvegia non lo conquist\u00f2 con il tentativo di unificare la Norvegia sotto un unico regno, scacciando la famiglia che successivamente si stabil\u00ec a Sainte-Opportune-la-Mare nel X secolo e diede poi origine a diversi rami di nobilt\u00e0 in Francia, in Inghilterra (Lamare, Delamare, De la Mare) e in Italia (Della Marra, Marra).\nNel 1140 Roberto della Marra, potente barone del Regno di Napoli sotto Ruggero II di Sicilia, estese i suoi possedimenti partendo da Barletta, dove si era stabilito, fino a Messina, Ravello e Napoli. La famiglia fu iscritta nel Sedile di Capuana di Napoli, arrivando cos\u00ec ad ottenere il titolo di vicer\u00e9 del Regno delle Due Sicilie.\nCon il nome del loro casato italianizzato in quello di \"della Marra\", o semplicemente \"Marra\", la famiglia assunse le pi\u00f9 importanti cariche del Regno con Angelo I della Marra, detto il Vecchio (1205-?), che fu vicer\u00e9 del Regno e, nel 1239, Custode del Tesoro Imperiale per l'imperatore Federico II di Svevia, con il pronipote Risone II della Marra, che fu vicer\u00e9 di Roberto d'Angi\u00f2.\nAttraverso i diversi rami della famiglia i Della Marra ebbero feudi e possedimenti in tutto il Mezzogiorno, in particolare in Campania (Agropoli, Napoli, Ravello e Serino), in Basilicata (Stigliano), in Puglia (Barletta, Racale), in Calabria e in Sicilia e si imparentarono con le pi\u00f9 potenti famiglie nobili dell'epoca (i Caracciolo, i d'Aquino, i d'Aragona, i del Balzo, i Gesualdo, i Mancini, gli Orsini, i Ruffo, i Rufolo, i Sanseverino, i Zazzera, ecc.).\nI Della Marra ebbero alterne fortune e si estinsero nei loro diversi rami o persero i loro feudi chi per mancanza di eredi maschi, chi per essere caduto in disgrazia agli occhi del sovrano.\nDimore e toponomastica contemporanea.\nAlcuni dei sontuosi palazzi dove vivevano i Della Marra si possono ancora oggi ammirare a:\nAnche la toponomastica ricorda i (della) Marra:\nSignori di Cagnano.\nLinea originatasi da Elia, figlio di Eligio, III signore di Barletta.\nSignori di Stigliano.\nLa linea si origina da Guglielmo, prozio di Elia, I signore di Cagnano.\nSignori di Cellamare.\nLa linea si origina da Felice, figlio di Giacomo Antonio III, IX barone di Serino"}
{"id": "249191", "revid": "767487", "url": "https://it.wikipedia.org/wiki?curid=249191", "title": "Master &amp; Commander - Sfida ai confini del mare", "text": "Master &amp; Commander - Sfida ai confini del mare (\"Master and Commander: The Far Side of the World\") \u00e8 un film del 2003 diretto da Peter Weir, tratto dalla Saga di Aubrey e Maturin, saga letteraria marinaresca d'ambientazione napoleonica di Patrick O'Brian, incentrata sulle avventure del capitano Jack Aubrey e del medico di bordo Stephen Maturin, interpretati rispettivamente da Russell Crowe e Paul Bettany.\nIl film ha ricevuto dieci candidature ai Premi Oscar.\nTrama.\n1805. Durante le guerre napoleoniche, la nave della marina reale britannica HMS \"Surprise\", fregata da 28 cannoni e 197 membri di equipaggio al comando del capitano Jack \"Lucky\" Aubrey e su cui presta servizio come medico di bordo il dottor Stephen Maturin, caro amico di Aubrey, riceve l'incarico d'intercettare la nave corsara francese \"Acheron\", in rotta per portare la guerra anche nel Pacifico, e di affondarla o catturarla come bottino.\nAl largo della costa settentrionale del Brasile le due navi si scontrano una prima volta ed \u00e8 la \"Surprise\" ad avere la peggio: l'\"Acheron\" attacca all'improvviso, sbucando fra la nebbia, e si rivela di classe superiore rispetto alla nave avversaria; pi\u00f9 veloce e robusta, grazie a uno scafo di nuova concezione, e meglio armata. La nave britannica, sopraffatta, con il timone distrutto, riesce a salvarsi solo nascondendosi nella nebbia.\nMalgrado la disparit\u00e0 di forze, il capitano Aubrey non accetta di rientrare in patria sconfitto e, una volta riparati i danni al vascello malconcio, la caccia riprende. Il capitano dell\"'Acheron\" per\u00f2 dimostra tutta la sua abilit\u00e0 conquistando nuovamente una posizione di superiorit\u00e0: la \"Surprise\", costretta suo malgrado nel ruolo di preda, non pu\u00f2 che fuggire, ma riesce a liberarsi dell'inseguitrice approfittando dell'oscurit\u00e0 e utilizzando l'espediente di una piccola imbarcazione-esca.\nQuesta volta \u00e8 il capitano Aubrey a riuscire a portarsi in scia al nemico, ma l'inseguimento li conduce fin nelle pericolose acque di Capo Horn, dalle terribili condizioni climatiche, dove l'obiettivo non \u00e8 pi\u00f9 il combattimento ma la pura sopravvivenza, che viene conquistata non senza subire una dolorosa perdita umana. Superata la difficile costa, la \"Surprise\" fa rotta verso le Gal\u00e1pagos, dove sostare non solo per fare rifornimento e attendere l'occasione per un nuovo scontro con l'\"Acheron\" ma anche dando la possibilit\u00e0 al dottor Maturin di eseguire ricerche naturalistiche su flora e fauna locali. Dopo il suicidio dell'ufficiale Hollom, a ragione o a torto convinto di essere il responsabile delle disavventure della nave, l'equipaggio scopre che l'odiata nave francese \u00e8 nascosta proprio al largo dell'arcipelago. Grazie ad un'intuizione avuta osservando le ricerche del dottor Maturin, il capitano ha l'idea di mimetizzare la \"Surprise\" da innocua baleniera, equipaggio compreso, riuscendo cos\u00ec ad avvicinare il vascello francese illesa per poi attaccare a corta distanza, cogliendo la \"Acheron\" di sorpresa ed abbordandola; la cruenta battaglia (che comporta la morte del maestro nocchiere Allen e di vari compagni) vede la vittoria degli inglesi.\nIl cadavere del capitano della nave francese viene presentato dal medico De Vigny ad Aubrey, cui cede la spada del capitano. Questi decide di assegnare il comando dell'\"Acheron\" al suo secondo, il quale la porter\u00e0 a Valpara\u00edso a farla riparare, mentre lui far\u00e0 un altro viaggio prima di ricongiungersi. Conversando con Stephen, Aubrey apprende che il medico dell'\"Acheron\" \u00e8 morto tempo prima, intuendo che colui che si spacciava come tale era in realt\u00e0 il capitano. Il film si conclude con la \"Surprise\" che cambia rotta e nuovamente insegue l'\"Acheron\", ormai quasi all'orizzonte.\nProduzione.\nOrigine letteraria.\nLa sceneggiatura di Peter Weir e John Collee non \u00e8 tratta direttamente da un singolo romanzo della saga avventurosa di Patrick O'Brian, ma attinge agli eventi narrati in diversi romanzi.\nIl titolo originale del film deriva da quelli di due romanzi della serie, il primo, \"Master and Commander\" (che fa riferimento al grado attribuito ai capitani al loro primo comando sul mare) e il decimo, \"The Far Side of the World\" (ambientato nelle acque del Brasile, di Capo Horn e delle Galapagos, culmina con la scoperta del relitto della fregata americana \"Norfolk\" che Aubrey era stato inviato a catturare, nel contesto delle rivalit\u00e0 tra le Royal Navy e la Marina statunitense).\nRiprese.\nLe riprese sono state realizzate presso i Fox Studios di Rosarito, nella Bassa California, nelle acque al largo di Rosarito e nelle Gal\u00e1pagos.\nAccoglienza.\nIncassi.\nIl film ha incassato complessivamente a livello internazionale 212 milioni di dollari, 93,9 dei quali negli Stati Uniti (trentunesimo incasso stagionale, con circa un quarto dei 377 milioni del campione dell'anno, \"Il Signore degli Anelli - Il ritorno del re\"), dove \u00e8 uscito nelle sale cinematografiche il 14 novembre 2003 con una distribuzione iniziale di 3.101 copie, incassando 25 milioni nel primo weekend (senza raggiungere il vertice della classifica, superato dalla commedia \"Elf\") e rimanendo in programmazione per ventisei settimane.\nIn Italia, uscito nelle sale il 19 dicembre 2003, ha incassato 12 milioni di euro, raggiungendo la decima posizione della stagione cinematografica 2003/2004 (circa la met\u00e0 dei quasi 25 milioni del primo, \"Il paradiso all'improvviso\").\nIn Francia, uscito nelle sale il 31 dicembre 2003, ha avuto 975.000 spettatori.\nCritica.\nL'accoglienza critica \u00e8 stata ampiamente positiva. L'aggregatore di recensioni \"Rotten Tomatoes\" definisce il film un magistrale adattamento dell'opera di Patrick O'Brian, che fa buon uso del fascino rude di Russell Crowe (\u00ab\"Russell Crowe's rough charm is put to good use in this masterful adaptation of Patrick O'Brian's novel\"\u00bb) e gli assegna una valutazione complessiva di 85%, sulla base di 175 recensioni positive su 206, per un voto medio di 7.6/10. Su \"Metacritic\" il film riceve un giudizio di 81/100, basato su 42 recensioni.\nPrequel.\nIl 5 giugno 2021 viene messo in produzione un prequel, basato sul primo romanzo della saga, presso 20th Century Studios.\nRiconoscimenti.\n\"Master and Commander\" ha ricevuto ben dieci candidature ai Premi Oscar 2004, comprese quelle per il miglior film e il miglior regista, ma ha dovuto soccombere all'insuperabile concorrenza del kolossal fantasy \"Il Signore degli Anelli - Il ritorno del re\", dominatore dell'edizione con undici premi, e accontentarsi di conquistare due soli premi (ai quali il film di Peter Jackson non era candidato), per la miglior fotografia e il miglior montaggio sonoro. Allo stesso modo \u00e8 stato superato come miglior film sia ai Golden Globe 2004 che ai Premi BAFTA (vincendone comunque quattro)."}
{"id": "249192", "revid": "8897", "url": "https://it.wikipedia.org/wiki?curid=249192", "title": "Don Luigi Sturzo", "text": ""}
{"id": "249193", "revid": "536103", "url": "https://it.wikipedia.org/wiki?curid=249193", "title": "Partito fascista", "text": ""}
{"id": "249194", "revid": "8897", "url": "https://it.wikipedia.org/wiki?curid=249194", "title": "Simboli", "text": ""}
{"id": "249195", "revid": "228587", "url": "https://it.wikipedia.org/wiki?curid=249195", "title": "Bosnia (disambigua)", "text": ""}
{"id": "249197", "revid": "124040903", "url": "https://it.wikipedia.org/wiki?curid=249197", "title": "Mauro Bolognini", "text": "Era fratello di Manolo Bolognini.\nCarriera.\nLaureatosi architetto a Firenze, si diplom\u00f2 in scenografia al Centro sperimentale di cinematografia di Roma, per poi orientarsi verso la regia come aiuto di Luigi Zampa e poi, in Francia, di Yves All\u00e9gret e Jean Delannoy. Inizi\u00f2 l'attivit\u00e0 registica segnalandosi tra il 1955 e il 1958 con veri e propri bozzetti di un tardo neorealismo: \"Gli innamorati\" (1955), \"Giovani mariti\" (1957).\nL'incontro con Pasolini sceneggiatore gli apr\u00ec la strada a maggiori ambizioni con film come \"La notte brava\" (1959), \"Il bell'Antonio\" (1960), \"La giornata balorda\" (1960), anche se l'impegno letterario si stemper\u00f2 poi troppo spesso in gusto calligrafico con \"Senilit\u00e0\" (1962), \"Agostino\" (1962), \"Bub\u00f9\" (1971), \"Per le antiche scale\" (1975), \"L'eredit\u00e0 Ferramonti\" (1976). All'atmosfera in costume e al clima pittorico toscano del suo film \"La viaccia\" (1961) si riallacci\u00f2 nel 1970 con \"Metello\", dove la struttura storico-sociale del romanzo di Pratolini gli consent\u00ec un'evocazione equilibrata e solida: la sua migliore.\nTra gli altri suoi film si ricordano: \"Imputazione di omicidio per uno studente\" (1972), \"Libera, amore mio!\" (1973), pellicola subito ritirata per problemi politici, \"Fatti di gente perbene\" (1974), \"La storia vera della signora dalle camelie\" (1981), \"La venexiana\" (1986), \"Mosca addio\" (1987) e \"La villa del venerd\u00ec\" (1991).\nBolognini si dedic\u00f2 anche a varie regie liriche, fra le quali \"Norma\" di Bellini al Teatro alla Scala di Milano (scene di Mario Ceroli, 1972) e al Teatro Bolshoi di Mosca (1975), \"La fanciulla del West\" di Puccini all'Opera di Roma e \"Aida\" al Teatro La Fenice di Venezia con direttore Giuseppe Sinopoli al suo debutto (1978), \"Pollicino\" di Hans Werner Henze (1995) al Teatro Poliziano di Montepulciano.\nLa morte.\nMuore nella sua abitazione a Roma il 14 maggio 2001 all'et\u00e0 di 78 anni; i funerali religiosi si sono celebrati il 16 maggio nella Basilica di Santa Maria in Montesanto, nota come la Chiesa degli Artisti a Piazza del Popolo, alla presenza dei familiari e tantissimi volti del cinema italiano; successivamente \u00e8 stato tumulato nel Cimitero comunale di Pistoia."}
{"id": "249199", "revid": "172", "url": "https://it.wikipedia.org/wiki?curid=249199", "title": "E951", "text": ""}
{"id": "249200", "revid": "212348", "url": "https://it.wikipedia.org/wiki?curid=249200", "title": "Awa", "text": ""}
{"id": "249201", "revid": "834", "url": "https://it.wikipedia.org/wiki?curid=249201", "title": "S.R.I.", "text": ""}
{"id": "249202", "revid": "20828", "url": "https://it.wikipedia.org/wiki?curid=249202", "title": "Moto Guzzi California Stone", "text": ""}
{"id": "249203", "revid": "729019", "url": "https://it.wikipedia.org/wiki?curid=249203", "title": "Mercury-Redstone 4", "text": "La missione Mercury-Redstone 4 (MR-4) del 21 luglio 1961 fu il secondo volo nello spazio eseguito dagli Stati Uniti d'America nell'ambito del programma Mercury. Il raggiungimento di un'orbita terrestre comunque non fece parte del programma per questa missione e pertanto si tratt\u00f2 di un semplice volo suborbitale. La capsula denominata \"Liberty Bell 7\" sprofond\u00f2 dopo l'atterraggio in mare mentre l'astronauta Virgil Grissom riusc\u00ec a salvarsi nuotando.\nL'equipaggio.\nLa scelta della NASA di nominare l'astronauta Virgil \"Gus\" Grissom per la seconda missione suborbitale del programma Mercury venne presa a gennaio del 1961. John Glenn venne scelto come pilota di riserva per questa missione. L'annuncio ufficiale comunque avvenne appena il 15 luglio, cio\u00e8 pochi giorni prima del lancio della missione.\nTutti i sei rimanenti astronauti del programma Mercury comunque vennero impegnati nel centro di controllo di volo. L'importante ruolo di CapCom venne svolto da Alan Shepard, che aveva volato con Freedom 7, cio\u00e8 la missione precedente.\nPreparazione.\nLa capsula Mercury con il numero di serie 11 venne consegnata a Cape Canaveral il 7 marzo 1961, mentre il razzo vettore del tipo Redstone, con il numero di serie 8, venne consegnato il 12 giugno.\nSpettava all'astronauta il dare un nome alla capsula per la missione. Grissom scelse il nome di \"Liberty Bell 7\", per la forma della capsula che gli faceva ricordare la campana della libert\u00e0 di Filadelfia. Mentre Shepard aveva scelto il numero 7 in quanto la capsula fu effettivamente la settima della serie, Grissom decise di non scegliere il numero 11, bens\u00ec di mantenere il numero 7 come segno e simbolo dei sette astronauti del programma Mercury. Collaboratori della NASA non omisero di dipingere la caratteristica fessura della campana della libert\u00e0 sull'esterno della capsula stessa.\nAlla capsula Liberty Bell 7 vennero effettuate due fondamentali modifiche di costruzione nei confronti della Freedom 7. Una finestra nuova, a forma di trapezio, permetteva agli astronauti una migliore vista verso l'esterno. Inoltre il portello d'uscita dall'abitacolo venne dotato di un congegno esplosivo che permetteva di staccarlo immediatamente dopo l'atterraggio, onde consentire una uscita dall'abitacolo da parte dell'astronauta pi\u00f9 facile e rapida. Sar\u00e0 tale congegno meccanico nuovo ad assumere un ruolo importante e determinante per tutto l'esito della missione in fase di atterraggio.\nIl 25 maggio 1961 il Presidente degli Stati Uniti John F. Kennedy tenne il suo storico discorso davanti ai deputati del congresso americano, durante il quale annunci\u00f2 il primo allunaggio di un essere umano ancora prima della fine dello stesso decennio.\nLa missione.\nIl lancio fu programmato per il 18 luglio, venne per\u00f2 spostato di un giorno a causa delle cattive condizioni meteorologiche. 10 minuti prima della fine del conto alla rovescia, anche il secondo tentativo di lancio venne dapprima interrotto ed in seguito disdetto, spostando il tutto di ulteriori due giorni.\nFinalmente, il 21 luglio il razzo vettore Redstone con in punta la Liberty Bell 7 pot\u00e9 essere lanciato nello spazio. Dopo 2 minuti e 22 secondi il congegno propulsore si spense e la capsula si stacc\u00f2 dal razzo vettore Redstone come programmato. La velocit\u00e0 in tale istante fu di 2 km al secondo. Poco dopo Grissom si trovava nello stato di assenza di forza di gravit\u00e0 dove rimase per circa 5 minuti.\nGrissom fu in grado di far ruotare la capsula pi\u00f9 volte su s\u00e9 stessa. Raggiunto l'apogeo ad un'altezza di circa 190\u00a0km accese manualmente i retrorazzi frenanti. Durante la fase di ridiscesa a terra, Grissom dovette osservare che si erano aperte delle fessure nel suo paracadute. Comunque tali fessure rimasero invariate in grandezza durante questa delicata fase, un fatto che tranquillizz\u00f2 l'astronauta. Dopo un volo di 15 minuti e 37 secondi, la Liberty Bell 7 atterr\u00f2 in mare a 487\u00a0km di distanza dal punto di lancio.\nLa catastrofe scampata di poco dopo l'atterraggio.\nFino all'atterraggio in mare, il volo procedette senza particolari problemi. Elicotteri di recupero si trovavano gi\u00e0 nella zona di atterraggio, per recuperare l'astronauta non appena avesse lasciato la capsula. Grissom si trovava ancora all'interno di essa, quando improvvisamente la carica dei bulloni esplosivi del portello d'uscita venne azionata, staccandolo immediatamente. Entro pochissimo tempo dell'acqua inizi\u00f2 ad entrare nell'abitacolo della capsula.\nIn quel momento, Grissom si era gi\u00e0 tolto il casco nonch\u00e9 aveva precedentemente staccato le tubazioni per il rifornimento con ossigeno, pertanto riusc\u00ec ad uscire velocemente dalla capsula salvandosi in mare. Se fosse ancora stato allacciato al suo sedile non ci sarebbero state possibilit\u00e0 di salvezza.\nI due piloti dell'elicottero che si trovava pi\u00f9 vicino alla Liberty Bell 7 furono ancora in grado di allacciarla ad un apposito gancio appeso ad un cavo. Stavano per dedicarsi a Grissom per portarlo a bordo, quando un segnale luminoso all'interno della cabina di pilotaggio segnal\u00f2 un sovraccarico dei motori. Cos\u00ec decisero di richiedere il sostegno di un secondo elicottero che venne incaricato del recupero dell'astronauta.\nIn un primo momento Grissom non ebbe problemi a rimanere a galla, aiutato dall'aria che si trovava ancora all'interno della tuta spaziale che lo sosteneva nel nuotare. Quest'aria comunque fu ben presto evasa dall'apertura dietro la nuca (cio\u00e8 dove viene agganciato il casco) ed inoltre dell'acqua inizi\u00f2 ad entrare dalle aperture per le tubazioni di rifornimento d'ossigeno. Per Grissom divenne sempre pi\u00f9 difficile ed impegnativo il rimanere a galla, anche perch\u00e9 venne evidentemente condizionato dalle onde che si formavano tramite il vento dei rotori degli elicotteri.\nDopo lunghi tentativi finalmente Grissom fu in grado di afferrare una cintura di salvataggio che gli era stata buttata dall'elicottero e cos\u00ec pot\u00e9 essere portato a bordo dello stesso. Durante questo recupero comunque fu schiacciato sott'acqua per ben due volte. In tutto, Grissom era rimasto per circa quattro minuti in acqua.\nNel frattempo i piloti del primo elicottero avevano rinunciato a tutti gli ulteriori tentativi per portare in salvo la capsula. Colma d'acqua raggiunse un peso ben oltre la portata massima dell'elicottero e pertanto vi era l'evidente pericolo che i motori si sovraccaricassero causando la precipitazione del velivolo. Cos\u00ec la Liberty Bell 7 sprofond\u00f2 nelle acque dell'Oceano Atlantico ad una profondit\u00e0 di circa 5000 metri.\nIndagini sulla causa dell'incidente.\nFino al giorno d'oggi non \u00e8 definitivamente stata chiarita la causa dell'azionamento del congegno esplosivo per staccare il portello d'uscita. La capsula infatti era dotata di due meccanismi d'azionamento: uno all'interno che poteva essere azionato dal pilota ed uno all'esterno, azionabile dall'equipaggio di recupero mediante un'apposita corda.\nGrissom venne accusato di aver volutamente o erroneamente azionato il congegno ma insistette a negare tali accuse. Nell'ambito dei successivi voli del programma Mercury venne constatato che gli astronauti si ferivano lievemente alla mano utilizzando questo congegno. Il fatto che Grissom non avesse tali ferite fu valutato come conferma della veridicit\u00e0 delle dichiarazioni dell'astronauta: egli non si trovava neanche erroneamente con la mano vicino alla leva d'azionamento della carica esplosiva al momento dell'attivazione.\nUna commissione d'esame, alla quale partecip\u00f2 pure l'astronauta Walter Schirra, esamin\u00f2 il caso ed esegu\u00ec ulteriori test del congegno. In nessun caso furono comunque in grado di azionare un'esplosione preventiva.\nUn tentativo di recuperare la capsula nel 1994 fall\u00ec, mentre nel 1999 termin\u00f2 con successo. La capsula ora \u00e8 esposta presso il Kansas Cosmosphere.\nImportanza per il programma Mercury.\nAnche se la Liberty Bell 7 infine venne persa, la capsula Mercury aveva dato la dimostrazione di essere idonea per il tipo di volo di queste missioni. Ulteriori voli suborbitali di collaudo vennero cancellati ed il successivo volo del programma Mercury venne programmato mediante l'uso di un razzo vettore del tipo Atlas per portare la capsula in un'orbita terrestre. L'equipaggio comunque non sarebbe stato umano ma venne previsto di lanciare nuovamente un primate nello spazio.\nGrissom non fu mai in grado di dimenticare la responsabilit\u00e0 per la perdita della capsula. Anche se i sospetti contro di lui non poterono mai essere completamente cancellati, rimase lo stesso uno degli astronauti pi\u00f9 rispettati di tutto il gruppo, tanto che gli venne assegnato il primo comando di un volo con un equipaggio composto da due persone, la missione Gemini 3. La capsula usata per tale missione venne dallo stesso denominata \"Molly Brown\", prendendo spunto da un musical di Broadway con il titolo \"The Unsinkable Molly Brown\" (L'inaffondabile Molly Brown) ambientato nella tragedia del Titanic. Dopo l'atterraggio di tale missione Grissom tenne chiuso il portello d'uscita il pi\u00f9 a lungo possibile.\nLa nota pi\u00f9 tragica comunque rimane che un ulteriore portello sar\u00e0 la causa del suo decesso. Durante un test di prelancio scoppi\u00f2 un incendio all'interno dell'abitacolo della capsula dell'Apollo. L'equipaggio di soccorso non fu in grado di aprire il portello in tempo utile per far uscire gli astronauti. Grissom per\u00ec insieme a Ed White e Roger B. Chaffee nella capsula dell'Apollo 1."}
{"id": "249204", "revid": "20828", "url": "https://it.wikipedia.org/wiki?curid=249204", "title": "Moto Guzzi Stone", "text": ""}
{"id": "249205", "revid": "1305772", "url": "https://it.wikipedia.org/wiki?curid=249205", "title": "Marabese", "text": "Con il termine Marabese si pu\u00f2 far riferimento a:"}
{"id": "249206", "revid": "36426", "url": "https://it.wikipedia.org/wiki?curid=249206", "title": "Zoccolo equino", "text": "Lo zoccolo del cavallo e delle altre specie del genere Equus \u00e8 la scatola cornea che ricopre la terza falange, l'osso navicolare e la porzione distale della seconda falange. Il noto detto \"No hoof, no horse\" (niente zoccolo, niente cavallo) esprime con efficacia l'importanza cruciale della salute e della robustezza dello zoccolo per il benessere e l'usabilit\u00e0 del cavallo stesso.\nSia gli equini selvatici sia gli equini inselvatichiti possiedono zoccoli di straordinaria solidit\u00e0 e salute, che permettono qualsiasi andatura su qualsiasi tipo di terreno.\nIl recente \"Barefoot movement\" sostiene che questa robustezza potenziale pu\u00f2 essere recuperata anche nel cavallo domestico con appropriate tecniche di pareggio e di gestione, rendendo cos\u00ec inutile la tradizionale ferratura.\nAspetti di anatomia.\nLo zoccolo del cavallo \u00e8 costituito da una serie di strutture costituite da materiale corneo, di diversa durezza ed elasticit\u00e0; ricopre la sottostante struttura scheletrica, costituita dalla terza falange digitale, chiamata osso triangolare per la sua forma. In alto il limite fra cute coperta di pelo e zoccolo prende il nome di corona, e ha forma circolare inclinata obliquamente verso il basso dall'avanti all'indietro. Dalla corona origina la superficie esterna dello zoccolo, l'unghia vera e propria, chiamata muraglia; a causa dell'inclinazione della corona, la muraglia \u00e8 molto pi\u00f9 lunga anteriormente (\"punta della muraglia\"), di lunghezza intermedia nella parte laterale (\"quarti della muraglia\") e ha la lunghezza minima nell'estremit\u00e0 postero-laterale (\"talloni\"). La muraglia non avvolge completamente lo zoccolo; i talloni sono infatti separati da una struttura duro-elastica, di consistenza analoga alla gomma dura, chiamata fettone. Al di sopra della corona, in corrispondenza dei talloni e del fettone, lo zoccolo presenta due bozze leggermente rilevate, ovalari, chiamate \"glomi\".\nSe sollevando lo zoccolo se ne esamina la superficie inferiore, \u00e8 possibile notare che la muraglia ne costituisce il margine esterno tutt'attorno. Pi\u00f9 all'interno \u00e8 molto evidente la forma del fettone, triangolare, con la punta rivolta in avanti; al margine del fettone si osservano due fessure di profondit\u00e0 crescente dall'avanti all'indietro, chiamate \"lacune collaterali\". In corrispondenza dei talloni la muraglia si ripiega bruscamente all'interno e continua al di sotto dello zoccolo delimitando la faccia esterna delle lacune collaterali e spingendosi per vari centimetri in avanti, parallelamente al fettone; queste ripiegature prendono il nome di \"barre\". Lo spazio compreso fra la muraglia esterna e le strutture centrali (barre, lacune collaterali, fettone) \u00e8 riempito di materiale corneo di consistenza variabile, chiamata suola.\nTutt'attorno alla corona la muraglia \u00e8 coperta per un paio di centimetri da un sottile strato di materiale corneo opaco che verso il basso sparisce rivelando la superficie liscia e lucida della muraglia, il \"perioplio\". Nella parte posteriore dello zoccolo il perioplio \u00e8 pi\u00f9 spesso, assume una consistenza gommosa analoga a quella del fettone, ricopre buona parte della superficie esterna dei talloni e si fonde con la parte posteriore del fettone.\nCaratteristiche meccaniche e funzioni.\nLa muraglia.\nLa muraglia va immaginata come una robusta \"armatura\" che riveste e protegge le strutture interne sensibili dello zoccolo, analogamente all'esoscheletro degli insetti, e come quello svolge anche una funzione di supporto del peso e di dissipazione delle forze statiche e dinamiche. La sua consistenza \u00e8 tenace ed elastica, abbastanza simile a quella di una lastra di teflon; lo spessore varia da circa 6 a circa 12\u00a0mm. \u00c8 costituita da tre strati sovrapposti: dall'esterno all'interno, lo strato pigmentato, lo strato non pigmentato e la linea bianca.\nLo \"strato pigmentato\" viene prodotto in corrispondenza della corona e il suo colore corrisponde al colore del pelo immediatamente adiacente alla corona stessa; se il pelo della corona presenta macchie, ognuna delle macchie si trasforma nella muraglia in una striscia pigmentata parallela che si estende verso il basso evidenziando la direzione della crescita della muraglia (\"zoccolo striato\"). Ha prevalentemente una funzione di protezione e le sue caratteristiche meccaniche la rendono inadatto a svolgere una funzione di supporto del peso; nel punto in cui tocca il suolo tende a scheggiarsi e a slabbrarsi.\nLo \"strato non pigmentato\" non viene prodotto dalla corona, ma dal corion, ossia dallo strato \"vivo\" di tessuto sottostante alla muraglia; strati successivi di materiale corneo vengono pertanto aggiunti alla muraglia man mano che questa, crescendo, si sposta verso il terreno. Lo spessore dello strato non pigmentato quindi cresce progressivamente dall'alto verso il basso e alla fine raggiunge i due terzi circa dello spessore totale della muraglia. Dotato di ottime caratteristiche meccaniche, \u00e8 deputato alla funzione di supporto e resiste molto bene al contatto con il suolo.\nLa \"linea bianca\" \u00e8 lo strato pi\u00f9 interno, di consistenza pi\u00f9 tenera e di struttura fibrosa; ha un colorito giallastro ed emerge sulla superficie inferiore dello zoccolo come un sottile confine fra la muraglia e la suola. La linea bianca rappresenta il punto di congiunzione fra la muraglia e le strutture interne sensibili dello zoccolo; ogni alterazione visibile della linea bianca indica l'alterazione del corion e l'alterazione delle delicate e importantissime connessioni che \"legano\" la muraglia ai tessuti e allo scheletro sottostante. A causa della sua consistenza piuttosto ridotta va incontro ad una rapida usura nel punto di affioramento e si riconosce come un sottile solco fra muraglia e suola, spesso contenente terra o granelli di sabbia.\nI tre strati della muraglia sono fusi in un'unica massa e crescono insieme verso il basso. Se la naturale usura non li consuma regolarmente, con il tempo finiscono per sporgere dal piano della suola di molti millimetri o anche di molti centimetri in caso di trascuratezza del proprietario.\nLa muraglia costituisce il punto d'appoggio del ferro e i chiodi vengono applicati obliquamente, entrando dalla linea bianca e attraversando verso l'esterno i vari strati, per emergere dallo strato pigmentato a 15\u201320\u00a0mm dal margine inferiore dello zoccolo.\nIl fettone.\nIl fettone \u00e8 una struttura triangolare con la punta in avanti che si estende per circa due terzi della lunghezza della suola a partire dall'estremit\u00e0 posteriore della suola. Il suo spessore cresce in senso antero-posteriore e posteriormente sfuma nel perioplio dei talloni. Centralmente presenta un solco chiamato lacuna centrale che si estende posteriormente verso l'alto, separando in parte i glomi.\nHa un colore nerastro e una particolare consistenza gommosa, indizio della sua funzione di \"ammortizzatore elastico\" e di \"punto di presa\" su superfici dure e potenzialmente scivolose. Cresce verso il basso e, nel cavallo stabulato, si consuma per fenomeni di degradazione batterica pi\u00f9 che per vera e propria usura. Nel cavallo domestico la sua superficie inferiore appare quindi spesso sfrangiata, molle e irregolare.\nAnatomicamente \u00e8 l'equivalente della punta delle dita dell'uomo.\nLa suola.\nLa suola, in genere bianco-giallastra e meno frequentemente debolmente pigmentata, riempie tutto lo spazio all'interno del margine inferiore della muraglia. In profondit\u00e0 la suola \u00e8 costituita da un materiale traslucido, ceroso, chiamato \"suola viva\" o \"suola buona\". In superficie la suola assume consistenza variabile in funzione della presenza o dell'assenza del contatto con il suolo e dal movimento. Se il contatto manca, per eccessiva lunghezza delle muraglie, presenza del ferro o scarso movimento, la superficie della suola assume un aspetto farinoso e friabile, facilmente asportabile grattandola leggermente; se invece il contatto \u00e8 presente e il movimento adeguato, la suola si compatta in un materiale molto duro, liscio, lucido (\"callo della suola\"), di consistenza poco inferiore a quello della muraglia, con un fenomeno sostanzialmente analogo alla formazione della callosit\u00e0 delle piante dei piedi scalzi e delle zone pi\u00f9 stimolate del palmo delle mani nell'uomo.\nLe barre.\nOriginano dalla muraglia dei talloni, con un brusco angolo all'interno e in avanti chiamato \"angolo di inflessione\", e decorrono parallelamente al margine posteriore del fettone delimitando esternamente la lacuna collaterale. Hanno una struttura in tre strati analoga a quella della muraglia esterna e un'analoga consistenza. Normalmente pressoch\u00e9 verticali, in caso di crescita eccessiva tendono a ripiegarsi verso l'esterno, adagiandosi sulla superficie della suola e talora venendone apparentemente inglobate.\nLe strutture interne.\nLa terza falange (osso triangolare), completamente coperta dallo zoccolo, ha una forma semilunare concava in basso; la superficie esterna corrisponde alla parte anteriore della muraglia. . Nella parte posteriore dello zoccolo, fra i talloni, il fettone e le strutture pi\u00f9 profonde \u00e8 interposto il cuscinetto plantare, costituito da tessuto fibroadiposo nel puledro, destinato a trasformarsi in robusto tessuto fibrocartilagineo nel cavallo adulto sano. Pi\u00f9 in profondit\u00e0 il tendine c'\u00e8 flessore profondo, che si connette al triangolare dopo aver superato l'osso navicolare, che funge da \"puleggia\".\nIl meccanismo dello zoccolo.\nLo zoccolo, contrariamente alle apparenze, non \u00e8 una struttura rigida, ma elastica e flessibile; la deformazione fisiologica dello zoccolo caricato dal peso prende il nome di \"elaterio\". La superficie inferiore dello zoccolo non \u00e8 piana, ma \u00e8 incavata a coppa; l'incavo, di profondit\u00e0 variabile attorno a 1-1,5\u00a0cm, raggiunge la massima profondit\u00e0 in corrispondenza dell'apice del fettone. Oltre che essere incavato, lo zoccolo di conformazione naturale ha il margine inferiore ed esterno, costituito dalla muraglia, arcuato dall'avanti all'indietro; appoggiato al suolo senza carico, lo tocca solo in corrispondenza della punta e dei talloni, e ne resta sollevato nella zona centrale.\nI punti di contatto dello zoccolo su una superficie dura e liscia, senza carico, prendono il nome di \"punti di contatto attivo\". Poich\u00e9 la suola reagisce al contatto con il suolo trasformandosi in \"callo\", ossia diventando pi\u00f9 dura, i punti di contatto attivo in corrispondenza della punta non sono visibili come aree di maggiore usura, ma come punti leggermente sporgenti della superficie.\nSotto carico lo zoccolo si deforma in modo complesso. L'arco plantare si appiattisce, la concavit\u00e0 plantare si riduce, e i talloni si allontanano uno dall'altro. Il diametro dello zoccolo aumenta; lo zoccolo assume la sua configurazione \"dilatata\". Al suo interno l'osso triangolare si abbassa leggermente spostandosi rispetto alla muraglia. Da notare anche che la deformazione sotto carico causa una depressione all'interno dello zoccolo, subito compensata da un afflusso sanguigno (fase di \"diastole\").\nQuando il carico cessa lo zoccolo riassume elasticamente la sua forma \"contratta\", la pressione al suo interno aumenta e ne consegue l'efflusso del sangue (fase di \"sistole\").\nDurante il movimento queste deformazioni si ripetono ad ogni passo e sono rese pi\u00f9 complesse dal fatto che il punto di massimo carico varia durante l'avanzamento del passo. Infatti questo punto si trova a livello del tallone nel momento dell'atterraggio dello zoccolo sul suolo, per portarsi poi in avanti e concentrarsi sulla punta nel momento della massima spinta in avanti e immediatamente prima dello stacco (\"breakover\") dal suolo.\nDurante la fase di carico molte aree dello zoccolo toccano il suolo (aree contatto \"passivo\"). Nel caso frequente che il suolo non sia liscio e rigido, ma deformabile o irregolare, il contatto passivo avviene in qualsiasi punto della superficie inferiore (muraglia, suola, barre, fettone), con la sola eccezione delle parti pi\u00f9 profonde delle lacune collaterali.\nIl meccanismo dello zoccolo favorisce la circolazione sanguigna all'interno dello zoccolo stesso e contribuisce all'efficienza della circolazione generale, incrementando il ritorno venoso al cuore con conseguente aumento della gittata cardiaca. Infatti si usa dire che \"il cavallo \u00e8 dotato di cinque cuori\"."}
{"id": "249207", "revid": "22166", "url": "https://it.wikipedia.org/wiki?curid=249207", "title": "Aerobico", "text": ""}
{"id": "249208", "revid": "253269", "url": "https://it.wikipedia.org/wiki?curid=249208", "title": "Robert Riskin", "text": "Biografia.\n\u00c8 stato il pi\u00f9 fedele collaboratore del regista Frank Capra. A lui infatti si deve la sceneggiatura di alcuni tra i maggiori successi del regista di origine italiana: \"Signora per un giorno\" (\"Lady for a Day\"), \"\u00c8 arrivata la felicit\u00e0\" (\"Mr. Deeds Goes to Town\"), \"Orizzonte perduto\" (\"Lost Horizon\"), \"L'eterna illusione\" (\"You Can't Take It with You\"). Candidato all'Oscar per cinque volte, ha conquistato una sola statuetta per \"Accadde una notte\" (\"It Happened One Night\"), anche questo diretto da Capra.\nDa regista ha firmato un unico film, \"Amanti di domani\", da una sua sceneggiatura."}
{"id": "249213", "revid": "1924342", "url": "https://it.wikipedia.org/wiki?curid=249213", "title": "The Darkness", "text": "I The Darkness sono un gruppo hard rock britannico. La band \u00e8 composta da Justin Hawkins (voce solista, chitarra solista), suo fratello Dan Hawkins (chitarra ritmica, voce secondaria), Frankie Poullain (basso, voce secondaria) e Rufus Tiger Taylor (batteria, voce secondaria). I The Darkness sono diventati famosi con l'uscita del loro album di debutto, \"Permission to Land\", nel 2003. Sostenuto dai singoli \"I Believe in a Thing Called Love\", \"Growing on Me\", \"Get Your Hands off My Woman\", e \"Love Is Only a Feeling\", l'album \u00e8 stato certificato quadruplo platino nel Regno Unito. Nel 2004 la band ha vinto tre Brit Awards: Best British Group, Best British Rock Act e Best British Album.\nDopo un lungo tour a sostegno del loro album di debutto, nel 2005 Poullain lasci\u00f2 la band e fu sostituito dall'ex tecnico Richie Edwards. Il secondo album in studio della band, \"One Way Ticket to Hell... and Back\", \u00e8 stato pubblicato nel novembre 2005. L'anno seguente, Justin Hawkins lasci\u00f2 la band dopo aver completato con successo un periodo di riabilitazione per l'abuso di alcol e cocaina. Di conseguenza, i membri rimanenti formarono gli Stone Gods, e continuarono a esibirsi e registrare senza Hawkins, che in seguito ha avviato il suo progetto, Hot Leg.\nIl 15 marzo 2011 i The Darkness annunciano alcuni spettacoli di reunion, con il bassista originale Frankie Poullain, inclusa la partecipazione al Download Festival 2011 e al Festival dell'isola di Wight nel 2012. Il loro terzo album, \"Hot Cakes\", \u00e8 stato pubblicato il 20 agosto 2012. Ed Graham da allora ha lasciato la band, sentendo che la tensione del tour influenzava la sua vita personale. Nel 2015 \u00e8 stato annunciato un quarto album in studio, intitolato \"Last of Our Kind\", che \u00e8 stato pubblicato il 2 giugno 2015. Un quinto album, \"Pinewood Smile\", \u00e8 stato pubblicato il 6 ottobre 2017 e un anno dopo il 15 giugno 2018 un album live, \"Live at Hammersmith\" \u00e8 stato pubblicato. Il loro sesto album in studio, \"Easter Is Cancelled\", \u00e8 uscito il 4 ottobre 2019.\nStoria.\nLa prima fase.\nFratelli, Justin Hawkins (voce e chitarra) e Daniel Hawkins (chitarra) si trovano a Londra quando si imbattono nei loro amici d'infanzia, Frankie Poullain (basso) e Ed Graham (batteria), cos\u00ec nascono i Darkness. Gli esordi li vedono suonare esclusivamente nei pub, ma le loro tute attillate, i loro notevoli assoli di chitarra e il loro essere sopra le righe procura loro ben presto una certa popolarit\u00e0.\nPermission to Land e successo commerciale (2003-2005).\nRaggiungono l'apice del successo in Inghilterra nel 2003, quando dominano la messa in onda radiofonica con singoli di grande fama come \"I Believe in a Thing Called Love\" e la hit natalizia \"Christmas Time (Don't Let the Bells End)\". Il loro album di debutto, \"Permission to Land\", ha raggiunto la prima posizione delle classifiche ed ha venduto, solo nel Regno Unito, pi\u00f9 di un milione e mezzo di dischi.\nIl successo di questo album ha portato la band in numerosi tour, comprese le tappe europee del Summer Sanitarium Tour 2003 dei Metallica. Hanno poi continuato come artisti principali al Carling Festival nel 2004. La band ha vinto tre BRIT Awards nel 2004: miglior gruppo, miglior gruppo rock e miglior album. Nello stesso anno vincono due premi Kerrang! per il miglior spettacolo live e come migliore band britannica. Il terzo singolo dell'album, \"\"I Believe in a Thing Called Love\", \u00e8 stato un grande successo nel Regno Unito, cos\u00ec \"Christmas Time (Don't Let the Bells End)\"\", canzone di natale del 2003. Il brano \u00e8 stato successivamente incluso in un'\"edizione natalizia\" del loro album di debutto e pubblicato in alcune aree d'Europa il 22 dicembre 2003. Entrambi i singoli raggiungono la posizione numero 2 nel 2003.\nIl 23 maggio 2005 il bassista Frankie Poullain lascia la band nel bel mezzo della registrazione del secondo album, sembrerebbe a causa di \"dissensi musicali\". Frankie ha negato questa versione dell'accaduto, affermando di essere stato \"escluso\" e costretto a lasciare il gruppo. Il 13 giugno 2005, i Darkness annunciano che Richie Edwards, ex-tecnico di Dan, ha preso il posto di Frankie al basso.\nNel 2005 Justin Hawkins pubblica un singolo da solista, una reinterpretazione del successo degli Sparks \"This Town Ain't Big Enough For Both Of Us\" con lo pseudonimo di \"British Whale\".\n\"One Way Ticket to Hell... And Back\" e il declino (2005-2006).\nLa fine del 2005 vede arrivare la tanto attesa pubblicazione del secondo album, dal titolo \"One Way Ticket to Hell...And Back\", con la produzione di Roy Thomas Baker (celeberrimo per la sua lunga collaborazione con i Queen), uscito nei negozi il 28 novembre. Il primo singolo estratto dall'album \u00e8 \"One Way Ticket\" (14 novembre 2005), seguito da \"Is It Just Me?\" e \"Girlfriend\".\nLa band promuove il secondo album (in seguito disco di platino) con un tour del Regno Unito seguito da un tour mondiale (tappe in Europa, Scandinavia, Stati Uniti d'America, Australia e Giappone). L'estate 2006 vede i Darkness nuovamente impegnati in un tour dei festival europei, tra cui l'Heineken Jammin' Festival (Imola, 17 giugno). In agosto 2006 un articolo accusa Justin di disturbi dovuti al pesante utilizzo di cocaina. Per questo entrer\u00e0 in una clinica per disintossicarsi, abbandonando la scena musicale. Nel 2018, durante un'intervista al giornale The Sun, riveler\u00e0 di aver speso 150.000 sterline in cocaina quando la canzone di Natale gener\u00f2 un introito di 1 milione di sterline in un solo mese.\nIn risposta alla storia riportata dai media, il seguente messaggio \u00e8 stato pubblicato sul forum ufficiale di The Darkness:\nNel 2011 Hawkins ha dato una spiegazione diversa per la sua dipartita dalla band, dicendo che se n'era andato perch\u00e9 sentiva che la band aveva smesso di essere creativa.\nAltri progetti (2006-2011).\nVerso dicembre 2006 si apprende dagli aggiornamenti del sito della band che Richie Edwards, bassista dell'ultima formazione, sarebbe diventato il frontman del gruppo ma che la formazione non user\u00e0 il nome The Darkness. Prende il suo posto il bassista Toby MacFarlaine. Il 21 novembre 2007 viene annunciato il nuovo nome della band, Stone Gods, con la seguente formazione: Dan Hawkins (chitarra solista), Toby MacFarlaine (basso), Ed Graham (batteria) e Ritchie Edwards (voce e chitarra). Il 25 febbraio 2008 esce il primo EP \"Burn the Witch\" e nel luglio 2008 il primo e unico album: \"Silver Spoons and Broken Bones\".\nJustin Hawkins nel frattempo dichiara che sarebbe tornato sulla scena musicale con un nuovo progetto solista: fonda nel 2008 gli Hot Leg, con cui nel febbraio 2009 pubblica l'album Red Light Fever.\nTra il 2008 e il 2010 si susseguono con una certa frequenza voci di una possibile riunione, anche se queste vengono smentite a pi\u00f9 riprese a turno dai vari ex componenti. Nel dicembre 2010 per\u00f2, entrambi i gruppi annunciano una pausa per via di altri progetti. Le illazioni di un possibile riavvicinamento aumentano anche per via di Dan Hawkins, fratello di Justin, che nell'ultimo concerto live degli Hot Leg \u00e8 salito sul palco ed ha suonato \"I Believe in a Thing Called Love\".\nReunion e \"Hot Cakes\" (2011-2013).\nAttraverso Twitter e Facebook si apprende a inizio 2011 che la band sta effettivamente lavorando al terzo album e che la formazione dovrebbe essere quella di \"Permission to Land\", ovvero con Justin Hawkins, Daniel Hawkins, Frankie Poullain, Ed Graham. Sul web si trovano sempre pi\u00f9 indizi e conferme: una pagina Facebook, un account twitter, una nuova pagina web.\nL'ultima conferma arriva il 15 marzo 2011 con un'intervista di Justin a una radio inglese e con l'annuncio che il gruppo si esibir\u00e0 come co-headliner con i Def Leppard al Download Festival, nel circuito di Donington Park vicino a Nottingham.\nIl 1\u00ba febbraio 2012 viene pubblicato in download gratuito il singolo \"Nothing's Gonna Stop Us\", prodotto da Nick Brine &amp; The Darkness. Nel 2012 il gruppo apre le date europee del tour Born This Way Ball di Lady Gaga. Sulla pagina web ufficiale del gruppo appare la comunicazione dell'uscita del nuovo album, dopo la reunion della band. Il titolo sar\u00e0 Hot Cakes, anticipato dai singoli \"\"Every Inch of You\" e \"Everybody Have a Good Time\" pubblicati a maggio e giugno 2012. L'album uscir\u00e0 il 20 agosto 2012. A met\u00e0 del mese di aprile Justin aveva detto: \u00abMet\u00e0 del disco \u00e8 veramente di rock chitarristico vecchia scuola, alla AC/DC, con parti un po' pi\u00f9 sfarzose e stratificate, un po' come il primo album. Ma c'\u00e8 anche dell'extreme metal. In realt\u00e0 \u00e8 un classico album alla Darkness.\u00bb.\nUna nuova canzone non facente parte dell'album, \"The Horn\"\", \u00e8 stata rilasciata alla fine del 2013 come download digitale.\n\"Last of Our Kind\" e nuova formazione (2014-2017).\nNell'ottobre 2014, per motivi non ancora specificati, il batterista Ed Graham lascia il gruppo; il suo posto viene preso da Emily Dolan Davies. Il 23 febbraio 2015 il gruppo annuncia che il nuovo album, intitolato \"Last of Our Kind\", sarebbe stato pubblicato il 1\u00ba giugno 2015; nello stesso giorno il gruppo pubblica il videoclip per il brano \"Barbarian\".\nIl 21 aprile 2015 il gruppo annuncia l'uscita di Emily Davies dalla formazione. Pochi giorni dopo, il 24 aprile, il gruppo pubblica il videoclip per il singolo \"Open Fire\".\nIl 25 aprile 2015 la band annuncia sulla propria pagina Facebook l'entrata nel gruppo di Rufus Taylor, figlio di Roger Taylor, batterista dei Queen.\nIl 20 novembre 2015 la band ha pubblicato un video musicale per un nuovo singolo di Natale intitolato \"I Am Santa\" sul loro canale YouTube, successivamente incluso nell'edizione Deluxe dell'album \"Last of Our Kind\".\n\"Pinewood Smile\" (2017-2019).\nNel 2016 la band lavora a un documentario, diretto da Simon Emmett. In un'intervista del 2016 Frankie Poullain ha dichiarato: \"Attualmente stiamo lavorando da oltre un anno a un documentario che sorprender\u00e0 molte persone\". Nel marzo 2017, The annunciano che il loro quinto album sarebbe stato pubblicato nel 2017. Ci\u00f2 \u00e8 stato confermato in un numero di luglio di Planet Rock, e successivamente sulla pagina Facebook della band. Il titolo dell'album, rivelato successivamente, sar\u00e0 Pinewood Smile ed \u00e8 stato pubblicato il 6 ottobre 2017. Il primo singolo dell'album \"All The Pretty Girls\" \u00e8 stato pubblicato il 22 luglio di quell'anno. La band ha intrapreso un tour invernale nel Regno Unito tra novembre e dicembre 2017.\nNel maggio 2017 i The Darkness si sono esibiti al festival di musica itinerante australiana Groovin 'the Moo, esibendosi in sei citt\u00e0 di tutta l'Australia. Si sono esibiti come band di apertura per i Violent Soho, e hanno supportato i Guns n 'Roses nella tappa europea del loro tour.\nNel 2018 la band supporta il supergruppo statunitense Hollywood Vampires nel loro tour europeo, riportandoli a esibirsi nelle arene del Regno Unito dopo diversi anni. Nello stesso periodo annunciano il loro primo album dal vivo, \"Live at Hammersmith\", una registrazione del loro concerto di dicembre 2017 all'Eventim Apollo di Londra. Questo \u00e8 stato rilasciato il 15 giugno 2018.\n\"Easter Is Cancelled\" (2019-2020).\nIl 4 aprile 2019 viene annunciato il nuovo album \"Easter Is Cancelled,\" pubblicato il 4 ottobre 2019. La band annuncia anche un tour nel Regno Unito per il lancio del nuovo album, a partire dal 9 aprile 2019.\nL'uscita dell'album viene anticipata dalla pubblicazione di 3 singoli: \"Rock and roll deserves to die\" pubblicato il 8 agosto, \"Heart Explodes\" il 16 agosto e il 27 settembre \"Easter Is Cancelled\".\n\"Motorheart (2021-presente)\".\nIl 16 agosto 2021 viene pubblicato il singolo, \"Motorheart,\" title track del nuovo album della band uscito il 19 novembre 2021 per l'etichetta Cooking Vinyl."}
{"id": "249215", "revid": "919135", "url": "https://it.wikipedia.org/wiki?curid=249215", "title": "Metodi per il calcolo della radice quadrata", "text": "Questa voce \u00e8 dedicata ai molti metodi che sono stati utilizzati per calcolare radici quadrate di numeri reali positivi, o per meglio dire, per calcolare le radici quadrate principali di numeri razionali. \nNote storiche.\nI primi ad occuparsi del problema dell'estrazione di radice quadrata di un numero sono stati i babilonesi. Essi, tra i primi ad utilizzare un sistema di numerazione posizionale, avevano elaborato un procedimento per l'estrazione di radice quadrata che spesso viene attribuito a matematici posteriori, come Archita (428 - 365 a.C.) oppure ad Erone di Alessandria (vissuto tra il I e II secolo d.C.) oppure a Newton.\nI babilonesi avevano ricavato un valore di formula_1 pari a 1,414222 con un errore di circa 0,000008 dal valore vero. Di Erone di Alessandria, matematico e scienziato greco, si hanno poche notizie biografiche. Si occup\u00f2 di meccanica, matematica e fisica. A lui si deve la formula (detta appunto formula di Erone) mediante la quale calcolare l'area di un triangolo qualsiasi, noti i suoi lati. Studi\u00f2 metodi approssimati per risolvere problemi di misurazione, sia in geometria che in geodesia e invent\u00f2 un metodo per approssimare le radici quadrate e cubiche di numeri che non siano quadrati o cubi perfetti e proprio del metodo di approssimazione delle radici quadrate di cui vogliamo occuparci.\nMetodo babilonese.\nDato un valore formula_2, un algoritmo per approssimare formula_3 comunemente usato \u00e8 conosciuto come metodo babilonese e sfrutta gli stessi principi poi codificati nel metodo di Newton. Questo metodo funziona nel modo seguente:\nQuesto algoritmo pu\u00f2 essere rappresentato da\nda cui si ricava formula_11.\nInterpretazione geometrica.\nDato un numero formula_12 positivo, la sua radice quadrata pu\u00f2 essere vista come il lato di un quadrato la cui area \u00e8 proprio formula_12 stesso. L'idea \u00e8 quella di usare dei rettangoli che possiedano la stessa area formula_12 del quadrato per arrivare attraverso approssimazioni successive ad avere proprio il quadrato che stiamo cercando.\nImmaginiamo quindi di partire con un certo valore formula_15 per il lato del nostro rettangolo: l'altro lato misurer\u00e0 formula_16. Prendendo la media di questi due valori\nabbiamo due possibilit\u00e0:\nIn questo secondo caso chiamiamo questo valore medio formula_21 e procediamo nello stesso modo usato per formula_15: calcoliamo il valore dell'altro lato del rettangolo di area formula_12 e lato formula_21, otteniamo un nuovo valore medio formula_25 e cos\u00ec via.\nDaremo origine ad una successione di rettangoli equiestesi i cui lati saranno ad ogni passo pi\u00f9 vicini in lunghezza, ottenendo al limite un quadrato e quindi il valore corretto della radice di formula_12. Il metodo d\u00e0 risposta corretta in numero finito di passi nel caso in cui formula_12 sia un quadrato perfetto.\nDimostrazione della convergenza.\nPer dimostrare la correttezza di questo metodo, prendiamo la successione cercando di valutare la grandezza dell'elemento formula_5 in termini di formula_29: quello che si pu\u00f2 subito dire \u00e8 che sia i termini della successione che formula_12 sono numeri reali positivi. Il termine formula_9-esimo della successione \u00e8:\nIl secondo fattore della seconda uguaglianza \u00e8 del tipo\nfunzione che ha un punto di minimo assoluto nel primo quadrante per formula_34 in cui essa vale 2. In particolare, il valore 2 \u00e8 assunto dalla funzione soltanto quando formula_34, mentre \u00e8 sempre maggiore altrove. Da quanto detto segue che\ne questo significa che, preso un valore iniziale formula_37, tutti gli altri valori da formula_38 compreso in poi non potranno essere inferiori a formula_19. Dalla stessa formula si ricava che\nQuindi, riprendendo la formula per formula_41, si ottiene\nQuesto implica che la successione \u00e8 decrescente e compresa fra i valori formula_19 e formula_15, quindi \u00e8 limitata. Poich\u00e9 una successione monotona converge se e solo se \u00e8 limitata, esiste un valore formula_45 a cui la nostra successione converge.\nValutiamo ora lo scarto dell'formula_46-esimo termine da formula_47:\nApplicando in modo ricorsivo la seguente disuguaglianza:\nsi ottiene che per ogni formula_50 esiste un valore formula_51 tale che per ogni formula_52 \ne con ci\u00f2 \u00e8 dimostrata la convergenza della successione a formula_19. Questo ci suggerisce anche che la convergenza \u00e8 molto veloce: per ogni passo la distanza dal valore effettivo \u00e8 almeno dimezzata, rendendo la decrescita esponenziale.\nRapidit\u00e0 di convergenza.\nAl fine di capire meglio la rapidit\u00e0 di convergenza di questo metodo di calcolo, poniamo formula_55. Sfruttando la relazione ricorsiva fornita dal metodo stesso, abbiamo:\ndove formula_57 \u00e8 un intero compreso fra 2 e formula_58. Quando, in particolare, si ha formula_59, segue che\nQuest'ultima relazione dimostra che il metodo babilonese \u00e8 ottimo per il calcolo della radice quadrata in quanto la sua convergenza \u00e8 molto veloce. Infatti \u00e8 sufficiente prendere come formula_15 un valore tale che\nper rendere il valore fra parentesi tonde minore di 1 e fare decrescere il tutto con estrema rapidit\u00e0 (esponenziale di un esponenziale). Questa scelta di formula_15 pu\u00f2 sempre essere fatta perch\u00e9 ci troviamo a lavorare con una successione decrescente.\nEsempio d'uso.\nAd esempio, poich\u00e9 la radice quadrata di 2 deve essere compresa tra 1 e 2, stimiamo che sia circa 1,5. Applicando ripetutamente la formula otteniamo i seguenti valori:\nin tal modo al quarto passaggio si ha il valore della radice quadrata di 2 corretto alla sesta cifra decimale.\nQuesto algoritmo funziona ugualmente bene per i numeri p-adici, ma non pu\u00f2 essere usato per identificare radici quadrate reali con indice di radice formula_70-esimo. Riferendosi a questo metodo \u00e8 facile per esempio costruire una sequenza di numeri razionali che converge a formula_71 nei reali, ma a formula_72 nei 2-adici.\nApprossimazione Bakhshali.\nIl metodo Bakhshali \u00e8 un altro modo per trovare un'approssimazione della radice quadrata di un numero che fu descritto in un antico manoscritto col nome di Manoscritto Bakhshali perch\u00e9 fu scoperto nel 1881 vicino al villaggio di Bakhshali (o Bakhshalai) nella frazione Yusufzai del distretto di Peshawar (ora parte del Pakistan). Il testo era scritto in lingua sarada su corteccia di betulla.\nL'approssimazione Bakhshali della radice quadrata si ottiene applicando due volte l'approssimazione semplice.\nCon le notazioni precedenti introduciamo formula_73 e formula_74 e quindi si ha\nSviluppando l'equazione diventa:\nEsempio di approssimazione Bakhshali.\nTrova formula_77\nCalcolo della radice quadrata di un intero: algoritmo di Bombelli.\nQuesto algoritmo si applica alla notazione decimale (e pi\u00f9 in generale ad una scrittura posizionale in una qualsiasi base formula_84) di numeri interi e fornisce la parte intera della radice e l'eventuale resto. \nPer tale calcolo si inizia distinguendo nella scrittura in base 10 del radicando gruppi di due cifre, consecutive partendo dal gruppo formato dalla cifra delle unit\u00e0 e da quella delle decine; il gruppo delle cifre di maggior peso pu\u00f2 ridursi ad una cifra (come nell'esempio che segue). Risulta comodo scrivere il risultato in costruzione al di sopra di questa scrittura collocando ciascuna cifra del risultato sopra un corrispondente gruppo di cifre del radicando: infatti il numero formula_85 di cifre decimali del risultato \u00e8 uguale al numero dei gruppi di cifre del radicando.\nSi opera con tre variabili intere correnti: il risultato in costruzione formula_86, un resto formula_87 e una cifra formula_88 da accodare alla precedente scrittura di formula_86. Inizialmente formula_86 ed formula_87 sono poste a 0 e si procede a ripetere formula_85 volte il seguente blocco di istruzioni. \nEsempio: Trova la radice quadrata di 1522759.\n 1 2 3 4 \n | 01 52 27 59 1 prima cifra della soluzione\n x 01 1(20*0+1)=1 +1 \n 00 52 22 seconda cifra della soluzione\n 2x 00 44 2(20*1+2)=44 + 2 \n 08 27 243 terza cifra della soluzione\n 24x 07 29 3(20*12+3)=729 + 3 \n 98 59 2464 quarta cifra della soluzione\n 246x 98 56 4(20*123+4)=9856 4\n 00 03 L'algoritmo termina: la parte intera \u00e8 1234 ed il resto 3\nPer adattare l'algoritmo ad una base formula_84 diversa da 10, basta sostituire la precedente definizione della formula_99 con la formula_103. Usando la base binaria, l'algoritmo si semplifica molto, perch\u00e9 nel passo 2, per trovare la pi\u00f9 grande cifra binaria formula_88 tale che formula_105, si deve provare solo con formula_106, cio\u00e8 stabilire se formula_107 Se la disuguaglianza \u00e8 verificata, allora la nuova cifra del risultato \u00e8 1, altrimenti 0.\nStima asintotica del tempo impiegato dall'algoritmo.\nPer trovare ogni cifra del risultato (in base binaria) sono necessarie le seguenti operazioni:\nQuindi per trovare la parte intera della radice di un intero formula_9, \u00e8 necessario un tempo formula_110.\nImplementazione con una funzione nel linguaggio C++\n int intsqrt(int a, int* pr)\n // Dato l'intero positivo a, calcola la parte intera della \n // sua radice quadrata principale e il relativo resto; \n // pone il resto in *pr e ritorna la radice\n int x, r, dp1, L, g[10], j, y,yn;\n // separa coppie di cifre e calcola numero delle cifre della radice\n L=0; \n while(a&gt;0) \n g[L++]=a%100; \n a /= 100; \n // corsa per individuare le successive cifre della radice\n x=r=0; \n for(j=L-1;j&gt;=0;j--) \n r=r*100+g[j]; //somma al resto precedente moltiplicato per 100 il nuovo gruppo di 2 cifre\n y=0; // determina cifra\n for(dp1=1;dp1&lt;10;dp1++)\n yn=dp1*(20*x+dp1); \n if(yn&lt;=r) y=yn; else break; \n x=x*10+dp1-1; r -= y;\n *pr=r;\n return(x);\nCalcolo della radice quadrata con qualsivoglia precisione.\nIl precedente algoritmo pu\u00f2 essere adattato per ottenere la radice di un numero dato da una scrittura decimale (o posizionale in qualsiasi base) con qualsivoglia precisione. Si voglia ad esempio la radice del numero formula_111 con formula_112 cifre decimali. Innanzitutto si considera il numero intero formula_113 quindi con l'algoritmo precedente si trova la radice di formula_114 trovando la parte intera 1234288 e il resto 2134056. Dividendo la parte intera per formula_115 cio\u00e8 per la radice del precedente fattore moltiplicativo, si ottiene 12,34288 come valore per difetto. Si pu\u00f2 quindi concludere che il valore cercato \u00e8 12,3429 e che costituisce un arrotondamento per eccesso.\nSi trova per\u00f2 che questi calcoli su numeri interi sono pi\u00f9 onerosi di calcoli approssimati basati su considerazioni geometriche sulla funzione radice quadrata, come gli altri qui presentati. I calcoli sugli interi peraltro sono stati utilizzati per verificare la precisione di calcoli di ispirazione geometrica.\nRadici quadrate usando il metodo iterativo di Newton.\nIl metodo di Newton trova una singola radice di una funzione formula_116 a partire dalla conoscenza di un'approssimazione sufficientemente precisa della radice. Questo metodo converge molto velocemente alla soluzione, richiede poche operazioni per ogni iterazione e, dal punto di vista computazionale \u00e8 di facile implementazione (per questo viene usato in diverse librerie tra cui la Libreria standard del C). Esso si basa sull'iterazione espressa da:\nPer trovare la radice quadrata di un numero formula_118 sono ampiamente utilizzate due particolari funzioni: formula_119 e formula_120.\nPrimo metodo.\nIl primo metodo ricerca la radice quadrata di formula_118 mediante la\nNotare che sono radici della funzione formula_116 sia formula_124 che formula_125, ossia che formula_126. La derivata prima della funzione \u00e8 formula_127 Allora l'iterazione per formula_128 \u00e8 ottenuta come:\nNotare che corrisponde esattamente al metodo babilonese.\nSecondo metodo.\nIl secondo metodo ricerca il reciproco della radice quadrata di formula_118 mediante la funzione\nfunzione avente come radici formula_132 e formula_133.\nLa derivata prima di questa funzione \u00e8 formula_134.\nQuindi l'iterazione alla Newton per formula_128 \u00e8 ottenuta come:\nEsempio.\nUsiamo entrambi i metodi per trovare formula_137.\nConfronto.\nL'iterazione per formula_116 implica una divisione che \u00e8 pi\u00f9 onerosa, in termini di tempi di calcolo, di una moltiplicazione tra interi. L'iterazione per formula_140 non implica divisioni ed \u00e8 quindi raccomandata per formula_118 intero grande.\nQuesta iterazione usando formula_142 implica soltanto un elevamento al quadrato e due moltiplicazioni, in alternativa ad una divisione nel caso di formula_143. Nella implementazione pratica di estrazione di radici quadrate di interi grandi, il calcolo iterativo che richiede formula_142 \u00e8 pi\u00f9 veloce per interi grandi formula_118, poich\u00e9 la divisione \u00e8 al massimo formula_146, che \u00e8 un fattore costante del tempo di moltiplicazione. Il termine costante \u00e8 quasi sempre 3 o pi\u00f9, in quanto una singola divisione con la maggior parte dei dispositivi di calcolo \u00e8 pi\u00f9 veloce di tre moltiplicazioni.\nApprossimazione semplice.\nQuesto metodo di approssimazione, come dice il nome, \u00e8 piuttosto semplice, ma pu\u00f2 essere altres\u00ec altamente impreciso. L'entit\u00e0 dell'imprecisione per questa approssimazione \u00e8 dipendente dal valore dell'espressione formula_147: quanto pi\u00f9 grande \u00e8 il suo valore, tanto maggiore \u00e8 l'imprecisione del risultato approssimato.\nCostruzione.\nSiano formula_148 e formula_149 allora\nDunque il valore di formula_154 deve stare tra formula_155 e formula_156. Si considera quindi l'approssimazione\nossia\nEsempio:\nche approssima discretamente il valore effettivo di 6,244997.\nMetodo delle equazioni quadratiche.\nLa soluzione al problema della ricerca di un valore iniziale ottimale per trovare formula_161 dove formula_162 pu\u00f2 essere risolto in questo modo:\nUsando l'equazione formula_163 dove formula_164 e formula_165\nSi risolve rispetto a formula_172 utilizzando la formula dell'equazione quadratica, scegliendo la soluzione che soddisfa la condizione formula_173. La soluzione finale \u00e8:\nL'ovvio problema \u00e8 che non possiamo calcolare le soluzioni dell'equazione quadratica utilizzando la funzione radice quadrata. Tuttavia possiamo aggirare il problema:\nSia formula_176 allora formula_177 e quindi formula_178 Cos\u00ec l'equazione quadratica diventa:\nIterando rispetto a formula_172 quanto pi\u00f9 possibile fornisce:\nReciprocamente\nCos\u00ec la soluzione finale diventa\nSe si sostituisce a destra formula_161 con la sua stessa definizione, si ha:\nRinormalizzando\nIterando ulteriormente\nE cos\u00ec via: \nEsempio di uso del metodo dell'equazione quadratica.\nTrovare formula_191\nCos\u00ec formula_196 perch\u00e9 formula_197\nUsando la formula dell'equazione quadratica, otteniamo le due soluzioni: \nScegliamo formula_203 dato che soddisfa la condizione formula_173. Quindi formula_205\nAlternativamente\nE la soluzione finale \u00e8"}
{"id": "249216", "revid": "125360416", "url": "https://it.wikipedia.org/wiki?curid=249216", "title": "Giggi Zanazzo", "text": "Studioso delle tradizioni del popolo romano e poeta in romanesco, \u00e8 considerato, insieme con Francesco Sabatini, il padre fondatore della romanistica. Alla sua scuola mossero i primi passi Trilussa e i pi\u00f9 bei nomi della poesia dialettale della Roma d'inizio secolo.\nBiografia.\nNacque a Roma nel 1860, in via dei Delfini 5 nel rione Campitelli dal padre Carlo, nativo di Lozzolo ma originario del Veneto, che si era trasferito circa nel 1830 a Roma, dove gestiva un'osteria a Testaccio. Con lui Luigi non ebbe ottimi rapporti. Sua madre era invece romana. Studi\u00f2 ragioneria presso il collegio Poli. Lavor\u00f2 alla Biblioteca Vittorio Emanuele e quindi fu distaccato, sempre come bibliotecario, presso il Ministero della pubblica istruzione.\nLuigi spos\u00f2 Agnese Bianchini, prima donna della \"Compagnia Romanesca\" da lui fondata con la collaborazione dell'attore e poeta Pippo Tamburri. Questa compagnia, che agiva al Teatro Rossini, recit\u00f2 molte fortunate commedie, tra cui pi\u00f9 d'una di pugno dello stesso Zanazzo, come l'operetta \"Li Maganzesi a Roma\", messa in scena il primo ottobre 1882 per le musiche del maestro Mascetti, o la scoppiettante \"Pippetto ha fatto sega a scola\", interpretata dall'incontenibile Oreste Capotondi. Dette cos\u00ec forte impulso al teatro dialettale romanesco e incurios\u00ec anche la regina Margherita (cui poi Zanazzo avrebbe dedicato una poesia), la quale il 2 dicembre 1887 volle assistere al Rossini alle recite della compagnia.\nZanazzo \u00e8 stato un abile verseggiatore, di grande sensibilit\u00e0 e realismo.\nCome folklorista ha contribuito alla conoscenza del popolo di Roma e delle sue tradizioni, registrandole dalla viva bocca degli anziani, appena in tempo prima che andassero definitivamente perdute, quando la citt\u00e0, ormai capitale d'Italia e soggetta ad un'intensa immigrazione e modernizzazione, subiva una rapida trasformazione economica e sociale. Parte dei suoi manoscritti di argomento folkloristico si trovano attualmente conservati presso la Biblioteca Angelica.\nFamosissima la sua opera \"Usi, costumi e pregiudizi del popolo di Roma\", edita in tre volumi, insostituibile guida allo studio della cultura popolare cittadina e raro esempio di prosa in romanesco.\nPer i tipi dell'editore Perino, Zanazzo fond\u00f2 i periodici dialettali \"Rugantino\" (1887) e \"Casandrino\" (1897) che nello stesso anno si fusero dando vita al \"Rugantino e Casandrino\" per riassumere in breve la prima testata. Si avvalse nella direzione di questi periodici della preziosa collaborazione di Adolfo Giaquinto.\nInaugur\u00f2 cos\u00ec la pi\u00f9 prolifica stagione della stampa periodica romanesca. I suoi articoli apparivano con le firme pseudonime soprattutto di \"Abbate Luviggi\", ma anche di \"Mappa\", \"Adorfo\" e \"Miodine\". Fu dalle colonne del \"Rugantino\" che prese il via il festival della canzone romanesca di San Giovanni. Sempre per lo stesso editore nel 1896 diresse \"Il Valore Italiano\" periodico storico-militare-patriottico-aneddotico illustrato sino alla sua definitiva chiusura avvenuta il 14 marzo 1897.\nSostenitore di Crispi, fu estromesso dal suo impiego di bibliotecario del Ministero della pubblica istruzione a seguito della tristemente famosa epurazione della \"Minerva\".\nMor\u00ec poco dopo, nella citt\u00e0 natale, a soli cinquantuno anni, nel 1911. Alla sua memoria \u00e8 intitolata una via di Trastevere e il bel monumento, con il suo busto bronzeo, eseguito nel 1929 da Amleto Cataldi. L'opera si trova all'inizio di via dei Delfini, sulla parete della sua casa natale, oggi cadente, verso la chiesa di Santa Caterina dei Funari, sotto la sua loggetta.\nSul lato destro sono riportati alcuni versi del poeta: \"Da la loggetta / di casa mia m'affaccio / e guardo in gi\u00f9 / vedo la strada / vedo la piazzetta\"\".\nOpere.\nLavori teatrali.\nRiduzioni e traduzioni.\nStudi su Zanazzo.\n\"Le voci di Roma\", omaggio a Giggi Zanazzo (Atti del convegno di studi. Roma, 18-19 novembre 2010), a cura di Franco Onorati e Gabriele Scalessa, Roma, il Cubo, 2011"}
{"id": "249219", "revid": "1305772", "url": "https://it.wikipedia.org/wiki?curid=249219", "title": "Metello", "text": ""}
{"id": "249231", "revid": "810736", "url": "https://it.wikipedia.org/wiki?curid=249231", "title": "Mio caro nemico", "text": "Mio caro nemico (\"Enemy Mine\"), pubblicato in italiano anche come Nemico mio adorato, \u00e8 un romanzo breve di fantascienza del 1980 di Barry B. Longyear. Ha vinto nel 1980 il Premio Nebula e il Premio Hugo per il miglior romanzo breve. Anche grazie ad esso l'autore \u00e8 stato finora l'unico ad avere vinto i tre premi Nebula, Hugo e Campbell (per il miglior nuovo scrittore) nello stesso anno.\nIl regista Wolfgang Petersen ne ha liberamente tratto un film, \"Il mio nemico\", nel 1985.\nTrama.\nUn pilota di caccia umano precipita su un'isola durante una battaglia. Sull'isola incontra il nemico che l'ha abbattuto, un alieno simile ad un rettile, con cui deve scendere a patti. Il luogo \u00e8 infatti ostile e l'unica speranza di sopravvivenza per i due \u00e8 la collaborazione.\nNel lungo periodo di convivenza forzata, i due cominciano a conoscere le rispettive culture fino a diventare amici.\nL'alieno, la cui specie \u00e8 ermafrodita, genera un piccolo, morendo durante il parto. L'umano cresce il figlio del suo \"nemico\" insegnandogli tutto quello che ha appreso, come la cultura e le tradizioni della famiglia dell'alieno.\nDopo molto tempo il pianeta comincia a essere colonizzato dagli umani, e il pilota riesce a farsi recuperare. Il piccolo per\u00f2 non \u00e8 accettato dalla famiglia del genitore, e tocca all'uomo riuscire a convincerla che il giovane fa parte della famiglia, ne conosce le tradizioni ed \u00e8 degno di essere accolto tra loro."}
{"id": "249232", "revid": "78273", "url": "https://it.wikipedia.org/wiki?curid=249232", "title": "Lavrenty Beria", "text": ""}
{"id": "249233", "revid": "110157", "url": "https://it.wikipedia.org/wiki?curid=249233", "title": "Museo dell'Artico e dell'Antartico", "text": "Il Museo statale russo dell'Artico e dell'Antartico di San Pietroburgo, \u00e8, nel suo genere, unico sia in Russia sia al mondo poich\u00e9 l'esposizione \u00e8 dedicata sia al Polo Sud sia al Polo Nord. Fondato nel 1930, aperto ai visitatori nel 1937, il museo \u00e8 ospitato nell'ex Edinoverie Chiesa di San Nicola , costruita negli anni 1820-1838, dall'architetto Avraam Melnikov.\nLa mostra si sviluppa in tre sezioni: La natura dell'Artico, Storia della ricerca e dello sviluppo del Mare del Nord, Antartide.\nSono esposti strumenti e attrezzature usati nelle spedizioni esplorative, modelli di navi, diorami, il ricognitore di ghiaccio \"W-2, il volante e il rompighiaccio modello Tajmyr, un salvagente dal relitto della \u010celjuskin, un modello del primo rompighiaccio russo Ermak e alcuni reperti del dirigibile Italia."}
{"id": "249234", "revid": "1762097", "url": "https://it.wikipedia.org/wiki?curid=249234", "title": "Umberto Borile &amp; Co", "text": "La Umberto Borile &amp; Co s.r.l., conosciuta fino al 2010 come Borile Motociclette, \u00e8 una piccola azienda italiana che costruisce artigianalmente motociclette con sede a Vo' in provincia di Padova.\nStoria.\nAnni 80.\nLa prima moto presentata risale al 1987 ed \u00e8 la celebre \"Piuma 500\", una fuoristrada monocilindrica a 4 tempi da 500\u00a0cm\u00b3 e con telaio perimetrale in Cr-Mo. Il peso della Piuma era e rimase un record per questa categoria: 101\u00a0kg.\nAnni 90.\nNel 1997 al Salone di Milano viene presentata la \"B54T\", una moto classica che si rif\u00e0 allo stile inglese degli anni sessanta. Montava il motore da speedway GM e un cambio separato, costruito dallo stesso Borile. Telaio in cr-mo nero con serbatoio in alluminio lucido.\nNel 1999 presenta all'EICMA di Milano la B500CR, una \"Caf\u00e8 Racer\" fatta completamente a mano, tutta in alluminio con particolari ricavati dal pieno in lega leggera e lucidati.\nAnni 2000.\nAl Salone di Milano del 2001, Borile espone la B500CR in versione definitiva, le cui consegne iniziano nella primavera del 2002.\nPresenta poi un supermotard che monta lo stesso motore della Caf\u00e8 Racer, ma dai 40 CV della CR, questa nuova 500SM, passa a 56CV.\nSi distingue da qualsiasi altra per il monocromatismo in alluminio satinato, per la soluzione inedita di telaietto e monoammortizzatore, mettendo in mostra dal lato sinistro due cornetti cromati di aspirazione. Tutta la moto, ovviamente \u00e8 realizzata completamente a mano.\nNello stesso anno Borile partecipa ad altre fiere internazionali, come Parigi e Birmingham.\nNel 2003 la Camera di Commercio di Padova consegna a Borile la medaglia d'oro per, \"Il lavoro e progresso economico\". Anche l'amministrazione comunale del suo paese nello stesso anno lo premia, per aver contribuito ad esportare il nome della localit\u00e0 veneta nel mondo.\nNel 2004 al salone di Monaco, Borile presenta la 651 Scrambler, che monta un motore Suzuki, del modello LS 650, una scelta dettata dal tipo di motore una corsa lunga, che d\u00e0 vantaggi di coppia a bassi giri.\nLa moto con il serbatoio in alluminio battuto a mano e lucidato e i parafanghi in alluminio, ricorda la Matchless, e le BSA da cross degli anni 60.\nNel 2006, Umberto Borile crea il primo prototipo di quella che sar\u00e0 poi la Multiuso, una motoretta in alluminio del peso di 79,5\u00a0kg.\nAnni 2010.\nNel 2010 l'azienda si rinnova, data l'entrata in societ\u00e0 della famiglia Bassi, e assume il nome di \"Umberto Borile &amp; Co s.r.l.\"; nello stesso anno vede la luce la leggera e innovativa Multiuso nelle versioni 125cc, 230cc.\nNel 2011 Borile presenta all'Eicma la nuova B450 Scrambler, equipaggiata con un nuovo motore che monta un gruppo termico Ducati raffreddato ad aria; contemporaneamente presenta la fuoriserie B500 Ricki, tutta in alluminio, fatta a mano,ed in soli 20 esemplari.\nNel 2015 viene presentata la nuova B300CR, sorella minore della B500CR.\nLa produzione delle motociclette \u00e8 avvenuto per alcuni anni nel sito produttivo in provincia di Milano, nella sede di V\u00f2 rimaneva invece il reparto di ricerca e sviluppo gestito direttamente da Umberto Borile e la produzione di tutte le motociclette \"special\" quali la B500 Ricki.\nPer alcuni anni dell'azienda non si seppe nulla, in seguito venne comunicato che il marchio avrebbe ripreso l'attivit\u00e0 con nuovi soci veronesi. Ed infatti nel 2018, dopo l'accordo con Administra, una societ\u00e0 veronese operativa nel settore automotive guidata da Filippo Manara, ha ripreso la produzione con un'ampia gamma.\nNel febbraio 2020 il Tar accoglie la richiesta di Umberto Borile di riaprire il kartodromo dedicato al figlio morto."}
{"id": "249235", "revid": "125701313", "url": "https://it.wikipedia.org/wiki?curid=249235", "title": "Nazionale di calcio della Spagna", "text": "La nazionale di calcio della Spagna (in spagnolo: \"selecci\u00f3n de f\u00fatbol de Espa\u00f1a\") \u00e8 la rappresentativa calcistica della Spagna ed \u00e8 posta sotto l'egida dalla Real Federaci\u00f3n Espa\u00f1ola de F\u00fatbol.\n\u00c8 una delle nazionali di calcio pi\u00f9 titolate del mondo: detiene con la il record di campionati europei vinti, con tre titoli in bacheca (1964, 2008, 2012) su quattro finali disputate (con il secondo posto del 1984) e ha vinto il campionato mondiale nel 2010. \u00c8 l'unica nazionale di calcio ad essersi aggiudicata due titoli continentali e un Mondiale di seguito. Vanta anche un secondo posto come miglior risultato sia nella Confederations Cup nel 2013, sia nella UEFA Nations League nel 2021. Con la nazionale olimpica ha vinto la medaglia d'oro nel 1992. \nI successi ottenuti dalla Spagna tra il 2008 e il 2012 hanno portato molti esperti ed ex giocatori a definire la Spagna di quel quadriennio una delle nazionali migliori nella storia del calcio. La nazionale spagnola ha vinto il premio di \"Squadra dell'anno FIFA\" per sei volte consecutive dal 2008 al 2013, a pari del , sei volte di fila dal 1994 al 1999. Detiene la sequenza pi\u00f9 lunga di vittorie (15) in partite ufficiali ed amichevoli.\nNella classifica mondiale della FIFA, in vigore da agosto 1993, la Spagna ha occupato pi\u00f9 volte la vetta della classifica: dal luglio 2008 al luglio 2009, dal novembre 2009 all'aprile 2010, dal luglio 2010 all'agosto 2011, dal settembre 2011 al luglio 2014. Il peggiore posizionamento della Spagna nella graduatoria \u00e8, invece, il 25\u00ba posto del marzo 1998. Occupa il 7\u00ba posto della graduatoria.\nStoria.\nLa federcalcio spagnola si affili\u00f2 alla FIFA nel 1913. La nazionale spagnola di calcio nacque nel 1920, allo scopo di partecipare all'Olimpiade del 1920 in Belgio, torneo nel corso del quale la squadra comp\u00ec il proprio esordio internazionale, battendo la a Bruxelles; il torneo fu concluso dagli iberici al secondo posto.\nLa Spagna debutt\u00f2 al campionato mondiale di calcio in occasione dell'edizione di : dopo aver eliminato il agli ottavi di finale, usc\u00ec ai quarti di finale per mano dell', squadra poi laureatasi campione del mondo, dopo aver pareggiato la prima partita e perso la ripetizione dell'incontro. A causa della guerra civile spagnola e della seconda guerra mondiale, la compagine spagnola fu inattiva dal 1934 al 1950, anno in cui si qualific\u00f2 al mondiale brasiliano, che concluse al quarto posto. Fino al 2010 questo rimase il migliore risultato della Spagna al mondiale.\nNell'edizione inaugurale del campionato europeo di calcio, nel 1960, la Spagna si ferm\u00f2 ai quarti di finale, eliminata dall'. Quattro anni pi\u00f9 tardi, al'europeo giocato in casa, gli spagnoli si laurearono campioni d'Europa, battendo per 2-1 in finale proprio l'Unione Sovietica allo stadio Santiago Bernab\u00e9u di Madrid.\nI decenni successivi furono caratterizzati da un lungo digiuno di vittorie per le \"Furie rosse\", incapaci di qualificarsi al mondiale per due edizioni consecutive negli anni '70 ed eliminate al secondo turno del giocato in casa. Pur battuta solo in finale al , vinto dalla padrona di casa, negli anni seguenti la Spagna non and\u00f2 oltre i quarti di finale del mondiale, raggiunti nel 1986, nel 1994 (eliminazione contro l'Italia poi finalista del torneo) e nel 2002, e i quarti di finale dell'europeo, raggiunti nel 1996 e nel 2000. \nUn ciclo di vittorie inizi\u00f2 per la Spagna verso la fine del primo decennio del XXI secolo. Sotto la guida del commissario tecnico Luis Aragon\u00e9s e con una rosa di prim'ordine, le \"Furie rosse\" si aggiudicarono il in Austria e Svizzera battendo per 1-0 in finale la e mettendo in bacheca un grande trofeo dopo 44 anni di attesa. Nel 2010 i successi proseguirono, allorch\u00e9 la Spagna, guidata dal commissario tecnico Vicente del Bosque, vinse per la prima volta il mondiale, trionfando nell'edizione sudafricana grazie al successo per 1-0 in finale ai tempi supplementari contro i e divenendo la terza nazionale a vincere il torneo al di fuori del proprio continente di appartenenza, prima compagine europea a riuscire nell'impresa. Il dominio spagnolo si allarg\u00f2 al , che la Spagna vinse battendo per 4-0 l'Italia nella finale di Kiev: per la prima volta una nazionale riusc\u00ec ad aggiudicarsi per due volte consecutive il titolo di campione d'Europa.\nConclusosi il ciclo di vittorie, la Spagna, classificatasi seconda alla Confederations Cup 2013, fu eliminata al primo turno al e agli ottavi di finale al e al , mentre al si spinse sino alle semifinali, dove fu eliminata dall'Italia, poi vincitrice dell'europeo. Segu\u00ec il secondo posto ottenuto nella UEFA Nations League 2020-2021, dove gli iberici furono sconfitti in finale dalla Francia.\nColori e simboli.\nColori.\nI colori e lo stemma vennero decisi nel 1920 dall'allora presidente del Comitato olimpico spagnolo Gonzalo de Figueroa y Torres, marchese di Villamejor, per i futuri Giochi olimpici invernali che si sarebbero disputati ad Anversa; come stemma fu scelto un leone rampante giallo e come colore della maglia quello predominante sulla bandiera spagnola, il rosso. Il leone venne scelto in luogo dello stemma nazionale (tale a quello presente sulla bandiera) perch\u00e9 i giochi si sarebbero disputati appunto ad Anversa, nell'antico ducato di Brabante, che in passato era stato un possedimento della Spagna, dal cui vessillo si riprese questo emblema. Tale araldica, presente anche nello stemma personale del re Alfonso XIII, avrebbe accompagnato gli sportivi spagnoli in quell'Olimpiade. Avrebbero completato la divisa calzoncini bianchi e calzettoni neri.\nLa divisa sub\u00ec cambiamenti significativi dovuti alla Guerra civile spagnola. La situazione del paese, diviso tra sostenitori dell'Ej\u00e9rcito Popular de la Rep\u00fablica e del Bando Nazionalista, fece in modo che si abbandonasse il colore rosso per motivi politici. La Spagna vest\u00ec il colore bianco nella zona nazionale, unica area in cui erano permessi incontri calcistici. Con questi colori gioc\u00f2 contro la nazionale portoghese in vari incontri e con lo stemma del giogo e delle frecce del \"Bando Nacional\". Alla fine della guerra civile, nella quale risultarono vittoriosi i nazionalisti, la maglia divent\u00f2 di colore blu, perch\u00e9 il rosso era il colore che identificava lo sconfitto campo repubblicano.\nNel 1947 il generale Moscard\u00f3, l'allora delegato nazionale allo sport, ripristin\u00f2 la primigenia maglia rossa, che avrebbe relegato il blu alla maglia da trasferta. Entrambi i colori si sarebbero mantenuti nei decenni a venire, salvo piccole variazioni (come la maglia del 1994 ornata da losanghe giallobl\u00f9 o quella del 1998 con lo scollo e la parte inferiore delle maniche blu notte). I numeri sulle maglie erano tradizionalmente bianchi; dal divennero gialli.\nLa maglia della \"Roja\" sub\u00ec una svolta nel novembre 2013: la nuova divisa della nazionale spagnola per il Mondiale 2014 fu interamente rossa, compresi i pantaloncini, con righe dorate. Frontalmente il rosso della maglia veniva segnato da linee verticali declinate tono su tono, che si rimpicciolivano dall'esterno verso l'interno. Sul petto campeggiavano ricamati in oro, oltre allo sponsor tecnico al centro, la patch FIFA che identificava gli spagnoli come campioni uscenti sulla destra e lo stemma nazionale sulla sinistra, sovrastato dalla stella del titolo mondiale. Per quanto riguarda quest'ultimo dettaglio, il lancio della nuova maglia fu l'occasione per correggere l'errore delle maglie precedenti che aveva destato tanto scalpore. Il dettaglio in s\u00e9 era minuscolo, ma allo stesso tempo significativo, perch\u00e9 rappresentava la discendenza della Spagna dal ramo esatto della famiglia Borbone e non rispecchiava lo scudo presente sulla bandiera nazionale.\nL'emblema sub\u00ec evoluzioni per lo stesso motivo, fino a che, a partire dal 1981, fu usato lo stemma d'armi della corona borbonica come araldica.\nIl fornitore ufficiale \u00e8 dal 1992 Adidas, in sostituzione di Le Coq sportif, che a sua volta aveva preso il posto della casa tedesca per un breve periodo negli anni '80.\nSimbolo.\nLa \"Selecci\u00f2n\" porta sul petto soltanto lo stemma nazionale spagnolo e non quello della propria federazione calcistica. Questo perch\u00e9 la nazionale, sin dalla sua costituzione, non \u00e8 stata mai vista come una selezione della Federazione ma come squadra che rappresentasse l'intera nazione a tutti gli effetti, come fosse una cosa pubblica. Il richiamo all'ente governativo del calcio spagnolo \u00e8 successivamente stato aggiunto racchiudendo lo stemma in un ulteriore scudo, entro il quale trovano posto un pallone da calcio, un cartiglio nei colori nazionali giallo-rosso recante l'acronimo RFEF e l'anno di fondazione della Federazione. Dal 2021 siffatto disegno \u00e8 declinato nella sola bicromia giallo-rossa e in punta, in luogo del cartiglio, appare il logo federale adottato contestualmente.\nLa divise recano inoltre quasi sempre la bandiera civile nazionale: richiami ad essa hanno spesso decorato la divisa sulle maniche, sullo scollo o sui calzettoni.\nNel 2012 un professore spagnolo di araldica fece notare pubblicamente che lo stemma ricamato sulle maglie della \"Roja\" presentava un errore: lo scudo spagnolo blu con tre gigli gialli posto al centro dell'emblema rappresenta infatti il simbolo del ramo francese della famiglia Borbone, mentre il ramo spagnolo adotta la medesima blasonatura, contenuta per\u00f2 in un ancile bordato di rosso. A partire dai quarti di finale degli europei di calcio del 2012 lo stemma impresso sulle maglie \u00e8 stato rettificato. L'Adidas, sponsor tecnico della selezione, rese noto che tale errore risalirebbe agli europei di calcio del 1996 (anche se gi\u00e0 ai mondiali del 1994 era presente lo stemma errato).\nStile di gioco.\nLo stile adottato negli anni recenti dalla nazionale iberica (e anche da uno dei club pi\u00f9 vincenti della storia del calcio spagnolo, il Barcellona dell'allenatore Josep Guardiola) \u00e8 il Tiki-taka (in spagnolo \"tiqui-taca\"). Questo stile di gioco \u00e8 caratterizzato da ragnatele di passaggi rasoterra svolti con estrema calma in modo da imporre il proprio possesso di palla per la maggior parte della durata della partita. Il Tiki-taka \u00e8 stato la base per i successi della Spagna campione del Mondo e pi\u00f9 volte d'Europa allenata da Luis Aragon\u00e9s e Vicente del Bosque.\nLo scopo \u00e8 diminuire le chance e il tempo a disposizione dell'avversario per fare azioni, mentre si costringe quest'ultimo a inseguire la sfera e a stancarsi. Per questo motivo in tale schema di gioco sono particolarmente importanti i calciatori fisicamente non imponenti ma dalle grandi capacit\u00e0 tecniche ed il possesso palla \u00e8 mantenuto con molta pazienza principalmente per \"vie orizzontali\", mentre le verticalizzazioni sono limitate soltanto ai momenti in cui capita di riuscire a trovare nitidi spazi tra le linee; questi ultimi sono facilitati poich\u00e9 l'avversario che subisce il \"tiki-taka\" \u00e8 obbligato a rimanere in fase difensiva e di attesa per un lasso di tempo molto pi\u00f9 lungo del solito, quindi ha statisticamente pi\u00f9 possibilit\u00e0 di commettere un errore o semplicemente di distrarsi.\nIl telecronista spagnolo Andr\u00e9s Montes \u00e8 famoso per aver coniato l'espressione \"tiki-taka\" durante il commento di una partita della Spagna di Aragon\u00e9s sulla televisione \"LaSexta\" per il , dicendo \"Estamos tocando tiqui-taca-tiqui-taca\", anche se il termine era gi\u00e0 utilizzato in maniera colloquiale nel calcio spagnolo per indicare il gioco del Barcellona. Secondo Raphael Honigstein, il \"tiki-taka\" \u00e8 \"un'importante evoluzione del calcio totale ma se ne differenzia principalmente perch\u00e9 si concentra sui continui movimenti rasoterra del pallone piuttosto che dei giocatori. Controllare la palla con calma per lungo tempo significa infatti controllare anche l'avversario, poich\u00e9 quest'ultimo \u00e8 impossibilitato a giocare.\"\nStadio.\nLa Spagna non ha un vero e proprio stadio nazionale designato; solitamente le partite pi\u00f9 importanti vengono giocate al Santiago Bernab\u00e9u di Madrid, impianto che ospita gli incontri casalinghi del , o al Camp Nou di Barcellona, normalmente utilizzato per le gare interne del FC Barcelona. Altri stadi di importanza nazionale in cui la Spagna ha giocato sono il Vicente Calder\u00f3n, impianto chiuso nel 2017 e poi demolito, e il Wanda Metropolitano, entrambi situati a Madrid, il San Mam\u00e9s di Bilbao, il Montju\u00efc di Barcellona, il Mestalla di Valencia e il Pizju\u00e1n di Siviglia.\nLe partite amichevoli, cos\u00ec come le gare di qualificazione contro avversari modesti, vengono disputate in stadi provinciali. Le gare di qualificazione al Mondiale 2014 si disputarono al El Molin\u00f3n di Gij\u00f3n, allo stadio de Son Moix di Palma di Maiorca e allo stadio Carlos Belmonte di Albacete.\nTutte le rose.\nGiochi olimpici.\nNOTA: Per le informazioni sulle rose successive al 1948 visionare la pagina della Nazionale olimpica.\nRosa attuale.\nLista dei giocatori convocati per le partite di qualificazione al campionato mondiale di calcio 2022 contro la e la dell'11 e 14 novembre 2021.\nPresenze e reti aggiornate al 14 novembre 2021.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\nClassifiche aggiornate al 14 novembre 2021.\nIn grassetto i giocatori in attivit\u00e0 in nazionale.\nConfronti con altre nazionali.\nQuesti sono i saldi della Spagna nei confronti delle nazionali con cui \u00e8 stato disputato almeno un incontro.\nStatistiche aggiornate al 17 novembre 2020.\nNote:\nConfronti pi\u00f9 frequenti.\nCon le nazionali contro cui sono stati disputati almeno 10 incontri, la Spagna presenta i seguenti saldi.\nSaldo negativo.\nNB: Come da regolamento FIFA le gare terminate ai rigori contro Danimarca (24 giugno 1984, vinta), Belgio (22 giugno 1986, persa), Inghilterra (22 giugno 1996, persa), Irlanda (16 giugno 2002, vinta), Corea del Sud (22 giugno 2002, persa), Italia (22 giugno 2008, vinta, 27 giugno 2013, vinta e 6 luglio 2021, persa), Portogallo (27 giugno 2012, vinta) e Russia (1\u00ba luglio 2018, persa) sono considerate partite pareggiate."}
{"id": "249237", "revid": "11694", "url": "https://it.wikipedia.org/wiki?curid=249237", "title": "Senecio kilimanjari", "text": ""}
{"id": "249240", "revid": "2175", "url": "https://it.wikipedia.org/wiki?curid=249240", "title": "Gaillarde", "text": ""}
{"id": "249241", "revid": "287204", "url": "https://it.wikipedia.org/wiki?curid=249241", "title": "Gancourt-Saint-Etienne", "text": ""}
{"id": "249243", "revid": "2175", "url": "https://it.wikipedia.org/wiki?curid=249243", "title": "Grandes-Ventes", "text": ""}
{"id": "249244", "revid": "2175", "url": "https://it.wikipedia.org/wiki?curid=249244", "title": "Grand-Quevilly", "text": ""}
{"id": "249245", "revid": "2175", "url": "https://it.wikipedia.org/wiki?curid=249245", "title": "Halloti\u00e8re", "text": ""}
{"id": "249247", "revid": "2175", "url": "https://it.wikipedia.org/wiki?curid=249247", "title": "H\u00e9ron", "text": ""}
{"id": "249283", "revid": "2175", "url": "https://it.wikipedia.org/wiki?curid=249283", "title": "Houlme", "text": ""}
{"id": "249284", "revid": "2175", "url": "https://it.wikipedia.org/wiki?curid=249284", "title": "Houssaye-B\u00e9ranger", "text": ""}
{"id": "249285", "revid": "339392", "url": "https://it.wikipedia.org/wiki?curid=249285", "title": "Ifs (Senna marittima)", "text": ""}
{"id": "249287", "revid": "2175", "url": "https://it.wikipedia.org/wiki?curid=249287", "title": "Le Mesnil-Follemprise", "text": ""}
{"id": "249289", "revid": "2175", "url": "https://it.wikipedia.org/wiki?curid=249289", "title": "Londe", "text": ""}
{"id": "249290", "revid": "2175", "url": "https://it.wikipedia.org/wiki?curid=249290", "title": "Mailleraye-sur-Seine", "text": ""}
{"id": "249291", "revid": "287204", "url": "https://it.wikipedia.org/wiki?curid=249291", "title": "Martainville-Epreville", "text": ""}
{"id": "249292", "revid": "287204", "url": "https://it.wikipedia.org/wiki?curid=249292", "title": "Martin-Eglise", "text": ""}
{"id": "249293", "revid": "2175", "url": "https://it.wikipedia.org/wiki?curid=249293", "title": "Mesnil-Lieubray", "text": ""}
{"id": "249294", "revid": "2175", "url": "https://it.wikipedia.org/wiki?curid=249294", "title": "Mesnil-R\u00e9aume", "text": ""}
{"id": "249297", "revid": "196390", "url": "https://it.wikipedia.org/wiki?curid=249297", "title": "Nazionale italiana di pallacanestro maschile", "text": ""}
{"id": "249299", "revid": "2175", "url": "https://it.wikipedia.org/wiki?curid=249299", "title": "Mesnil-sous-Jumi\u00e8ges", "text": ""}
{"id": "249301", "revid": "2175", "url": "https://it.wikipedia.org/wiki?curid=249301", "title": "Neuville-Chant-d'Oisel", "text": ""}
{"id": "249302", "revid": "327773", "url": "https://it.wikipedia.org/wiki?curid=249302", "title": "Mahdismo", "text": "Il mahdismo \u00e8 un movimento spirituale islamico che si fonda sul concetto di \"Mahd\u012b\". Il Mahd\u012b \u00e8 una \"guida spirituale\" (lett. \"ben guidato [da Dio]\") di un movimento salvifico. In ambito sciita si ritiene che il Mahd\u012b sia l'ultimo degli Im\u0101m, il cui nome era Muhammad al Mahd\u012b occultatosi nel 260 A.H, il quale era discendente da \u02bfAl\u012b. Egli non sarebbe quindi morto ma \"scomparso\", sottratto alla vista del mondo fino al suo ritorno, alla fine del mondo, quando riporter\u00e0 il bene e la giustizia sulla terra. L'attesa del Mahd\u012b, nel mondo islamico, si affianca all'attesa della Parusia in quello cristiano (ma non la sostituisce in quanto anche i musulmani aspettano il ritorno di Ges\u00f9, chiamato nell'Islam profeta Isa).\nCome tutti i messianismi, il mahdismo trova il proprio fondamento sul rifiuto di una realt\u00e0 storica, che si ritiene negativa e bisognosa di un cambiamento radicale. \nIl mahdismo si \u00e8 sviluppato in particolari momenti di crisi e nel tentativo di un rinnovamento totale della societ\u00e0. \nIl primo a essere considerato Mahd\u012b fu il figlio che il quarto califfo 'Al\u012b ibn Ab\u012b T\u0101lib ebbe da una donna della trib\u00f9 dei Ban\u016b Han\u012bfa: Muhammad ibn \u2018Al\u012b, detto anche Muhammad ibn al-Hanafiyya.\nLa sua morte infatti non fu accettata da tutti quegli alidi che si riconoscevano suoi discepoli e seguaci (\"Kaysaniyya\") che credevano egli si fosse occultato al mondo vivendo fino al momento della sua epifania in una localit\u00e0 presso Medina.\nTra i mahdismi che hanno pi\u00f9 influenzato la storia dei paesi musulmani in tempi pi\u00f9 recenti ci sono invece quello del fondatore della dinastia fatimide, \u02bfUbayd All\u0101h (la citt\u00e0 da lui fondata in Tunisia si chiama ancora Mahdia, \"citt\u00e0 del \"Mahdi\"\"), e quello del marocchino Ibn T\u016bmart, iniziatore della dinastia degli Almohadi. \nIl mahdismo ha assunto anche una funzione anticoloniale. In particolare, Muhammad Ahmad ibn \u02bfAbd All\u0101h, noto come il Mahd\u012b di Khartum, o del movimento insurrezionale di Muhammad \u02bfAbd All\u0101h ibn Hasan, detto Mad Mull\u0101h.\nLa Ahmadiyya \u00e8 una forma di mahdismo modernista nato e diffusosi a Lahore, in Pakistan, ma la sua fede nella riapertura del ciclo profetico nella persona del suo fondatore, Mirza Ghulam Ahmad, lo fa considerare del tutto eretico da tutto il mondo islamico sunnita e sciita. La Ahmadiyya si divise in 2 correnti, una che comprende la stragrande maggioranza dei fedeli la quale considera Mirz\u00e0 Ghulam Ahmad come Profeta (anche se subordinato al Profeta Muhammad) e una minoranza, la \u201cLahore Ahmadiyya Movement for the Propagation of Islam\u201d, che lo considera un rinnovatore religioso, senza una riapertura del ciclo profetico.\nLa differenza tra il Mahdismo Sciita e Sunnita \u00e9 relativa al fatto che in ambito sciita si aspetta il ritorno del \"Al-Q\u0101\u02beim\", ossia del dodicesimo imam che deve essere necessariamente della discendenza di F\u0101\u1e6dima bint Muhammad, figlia del Profeta dell'Islam."}
{"id": "249303", "revid": "1494169", "url": "https://it.wikipedia.org/wiki?curid=249303", "title": "Hengelo", "text": ""}
{"id": "249304", "revid": "13495", "url": "https://it.wikipedia.org/wiki?curid=249304", "title": "Hengelo (Gelderland)", "text": ""}
{"id": "249311", "revid": "74801", "url": "https://it.wikipedia.org/wiki?curid=249311", "title": "Hengelo (Overijssel)", "text": "Hengelo (basso sassone: \"Hengel\") \u00e8 una citt\u00e0 e un comune neerlandese nella regione di Twente nel sudest della provincia di Overijssel. Hengelo confina nell'est col comune di Enschede, nel sud col comune di Haaksbergen, nell'ovest col comune di Hof van Twente, nel nordovest col comune di Borne e nel nordest col comune di Dinkelland. Il comune conta abitanti (1\u00ba gennaio 2010, fonte: CBS). \nLa citt\u00e0 annualmente \u00e8 sede in un importante meeting di atletica leggera, del circuito IAAF World Athletics Tour, denominato Fanny Blankers-Koen Games, in omaggio alla sportiva olandese, Fanny Blankers-Koen."}
{"id": "249314", "revid": "122922509", "url": "https://it.wikipedia.org/wiki?curid=249314", "title": "Happy Hour (disambigua)", "text": ""}
{"id": "249315", "revid": "409613", "url": "https://it.wikipedia.org/wiki?curid=249315", "title": "Inkscape", "text": "Inkscape \u00e8 un software libero di grafica vettoriale basato sul formato Scalable Vector Graphics (SVG), multipiattaforma ma particolarmente focalizzato per i sistemi GNU/Linux. Esiste sia la versione per l'architettura a 64 bit che per la vecchia architettura a 32 bit.\nL'obiettivo del progetto \u00e8 quello di fornire un potente strumento grafico, che offra una piena compatibilit\u00e0 con gli standard XML, SVG e CSS e che dia retro-compatibilit\u00e0 ai formati proprietari di Adobe Illustrator, Macromedia FreeHand, Corel Draw.\nStoria.\nLo sviluppo di Inkscape cominci\u00f2 nel 2003, come un \"fork\" del programma Sodipodi, causato dalle divergenze sullo sviluppo futuro del progetto. Sodipodi \u00e8 esso stesso \"fork\" di \"Gill\", un software di grafica creato da Raph Levien per le applicazioni da ufficio per GNOME.\nInkscape \u00e8, tra l'altro, passato dal linguaggio di programmazione C a C++, e ai binding C++ della libreria grafica GTK (Gtkmm). Delle modifiche sono state fatte a livello di interfaccia utente e nuove funzionalit\u00e0 sono state aggiunte (lo sviluppo \u00e8 tuttora attivo).\nL'attenzione \u00e8 stata messa particolarmente sull'ergonomia e la facilit\u00e0 d'uso dell'interfaccia del programma, anche attraverso una maggiore conformit\u00e0 con la Guida per l'interfaccia umana del desktop GNOME, usando le scorciatoie da tastiera universale, ecc.\nDopo l'annuncio di Xara, in ottobre 2005, della liberazione dei sorgenti del proprio software di disegno vettoriale \"Xara Xtreme\", con il loro rilascio sotto licenza GPL, \u00e8 nata una volont\u00e0 di lavoro in collaborazione con il team di sviluppo di Inkscape. Entrambi i software intendono condividere il loro codice e coordinare i loro sforzi al fine di raggiungere il livello di sviluppo dei software di disegno vettoriale commerciali.\nStrumenti.\nInkscape \u00e8 dotato di strumenti molto potenti che, inoltre, migliorano di qualit\u00e0 e aumentano di numero ad ogni versione. Al momento gli strumenti che il software offre sono:\nAltre operazioni possibili con Inkscape.\nInkscape permette, come altri programmi simili, un gran numero di operazioni sugli oggetti e ha diversi strumenti utili.\nPossono essere create delle guide, di cui si possono regolare la posizione (in diverse unit\u00e0 di misura) e l'inclinazione; possono anche essere create a partire da un poligono. Il programma permette di gestire oggetti su diversi livelli.\nLe operazioni possibili con gli oggetti in Inkscape sono di Unione (anche multipla), Differenza, Intersezione, Esclusione, Divisione, Taglia tracciato, Combina e Separa; inoltre si possono applicare azioni come Intrudi, Estrudi, Proiezione dinamica, Proiezione collegata e operazioni come Semplifica tracciati o inverti. Gli oggetti si possono raggruppare, allineare, distribuire, incolonnare, selezionare, spostare, riflettere, duplicare, clonare, trasformare in altezza, larghezza, inclinazione e rotazione.\nInkscape permette di gestire il colore e di creare gradienti con singoli colori in percentuale di trasparenza alpha. Permette di diminuire l'opacit\u00e0 dell'intero oggetto e di sfocarlo in percentuale. Questa opzione \u00e8 utile per creare figure curve pi\u00f9 realistiche. Lo strumento \"effetto su tracciato\" permette di deformare l'oggetto e di creare duplicazioni di oggetti lungo una tracciato.\nInkscape pu\u00f2 gestire il testo, che pu\u00f2 essere disposto lungo un tracciato anche curvo, ma non ha un controllo ortografico.\nDispone di un editor XML che permette di modificare a mano i nodi che compongono il documento. Questo rende possibile l'utilizzo di trucchi che non sono possibili con il solo editor grafico, a patto di conoscere la sintassi XML e quella SVG (\u00e8 utile anche conoscere lo standard CSS). Tuttavia, anche una persona non esperta in questi linguaggi pu\u00f2 intuitivamente eseguire alcune operazioni comuni (ad esempio controllare le propriet\u00e0 del documento; modificare l'ordine con cui vengono disegnati gli elementi, riordinando i corrispettivi nodi XML; eccetera).\nInterazione di Inkscape con altri software.\nGIMP.\nCon GIMP \u00e8 possibile aprire un file SVG, importandolo come immagine raster o estraendone i singoli tracciati, i quali sono modificabili e si possono riesportare da GIMP.\nBlender.\nIl formato SVG \u00e8 importabile sia in Blender, grazie al filtro Paths che converte il tracciato in curva Bezier, che in Scribus, un software di desktop publishing.\nSozi.\nCon Sozi \u00e8 possibile creare una presentazione, basata su tutti i contenuti del file SVG, che pu\u00f2 essere salvata in html e presentata nel browser.\nRicezione.\n\"TechRadar ha\" assegnato a Inkscape una valutazione positiva di quattro stelle su cinque. Ha lodato l'ampia gamma di strumenti di modifica e il supporto per molti formati di file, ma ha notato che l'elaborazione dell'applicazione pu\u00f2 essere lenta. Considerava Inkscape una buona alternativa gratuita agli editor grafici proprietari come Adobe Illustrator. Il giudizio di \"PC Magazine\" \u00e8 stato piuttosto contrastante, dando all'applicazione tre su cinque. Ha criticato la grafica dell'interfaccia e la mancanza di ottimizzazione per il supporto dello stilo, la scarsa interoperabilit\u00e0 dell'applicazione con altri editor grafici, i controlli di formattazione del testo ingombranti e la qualit\u00e0 della versione per Mac. Tuttavia, ha elogiato la possibilit\u00e0 di aggiungere filtri ed estensioni personalizzati, la passione della comunit\u00e0 di Inkscape per crearli e condividerli e il percorso preciso e gli strumenti di posizionamento. Ha scoperto che Inkscape ha usi limitati nella professione rispetto ad Adobe Illustrator e CorelDRAW. Nel 2012 il premio Best of Open Source Software, \"InfoWorld\" ha assegnato a Inkscape un premio per essere una delle migliori applicazioni desktop open source, lodando i suoi controlli tipografici e la capacit\u00e0 di modificare direttamente il testo XML dei suoi documenti. \nCritiche.\nL'attuale implementazione degli standard SVG e CSS \u00e8 al momento incompleta; nello specifico non sono stati ancora implementati tutti i filtri SVG, le animazioni e i font SVG.\nAltre importanti lacune riguardano la stampa professionale, poich\u00e9 il software utilizza unicamente lo spazio colore RGB e non permette l'esportazione in formato PDF/X-4, non consentendo la stampa in quadricromia direttamente da Inkscape. Gli stessi sviluppatori consigliano di importare il tracciato svg in Scribus per produrre file con spazio colore CMYK e in formato PDF/X-4).\nNon supporta nativamente i file EPS se non tramite plugin."}
{"id": "249316", "revid": "729019", "url": "https://it.wikipedia.org/wiki?curid=249316", "title": "Pilum", "text": "Il pilum (latino, plurale: \"pila\") era un particolare tipo di giavellotto utilizzato dall'esercito romano nei combattimenti a breve distanza. Normalmente ognuno dei soldati (\"pilani\") ne portava due, uno leggero ed un secondo pi\u00f9 pesante. Fra i commentatori antichi che ne parlano maggiormente vi sono Giulio Cesare, Vegezio e Plutarco.\nDescrizione.\nEsiste una grande variet\u00e0 di \"pila\" risalenti a varie epoche e ritrovati un po' in tutte le parti dei territori conquistati dai Romani. La lunghezza poteva variare, in base anche alle diverse caratteristiche costruttive, da 150 a 190 centimetri. L'elemento che accomunava i diversi tipi di \"pilum\" era il gambo in ferro pi\u00f9 o meno lungo che aveva lo scopo di attraversare lo scudo nemico e di raggiungere il corpo del nemico che si proteggeva dietro di esso. Ci\u00f2 che invece poteva differire di molto tra un tipo di \"pilum\" e un altro era la modalit\u00e0 di raccordo tra la parte in legno e quella in ferro. Alcuni \"pila\" avevano inoltre delle protezioni per le mani nel caso il legionario avesse voluto utilizzarlo in corpo a corpo, ma non sembra che tal utilizzo fosse comune.\nSecondo alcune raffigurazioni scultoree pervenute il \"pilum\" era talvolta appesantito con una sfera di metallo appena sotto la giuntura tra il metallo e il legno, probabilmente per aumentarne la forza di penetrazione oppure per rafforzare la parte dell'innesto.\nAl tempo della Seconda Guerra Punica, Polibio ci informa che esistevano due tipi di \"pilum\", utilizzati nella legione romana, sia dagli \"Hastati\", sia dai \"Principes\": uno grosso, con forma rotonda o quadrata del diametro anche di un palmo, ed uno sottile, simile ad una lancia da caccia di media lunghezza, la cui asta di legno in quest'ultimo caso \u00e8 lunga tre cubiti mentre la parte in ferro (munita di uncini) era della stessa lunghezza dell'asta di legno.\nUsi.\nDal punto di vista tattico, il \"pilum\" era solamente una delle tante armi da lancio a disposizione dei Romani e si presume che esso venisse lanciato da una distanza variabile di 10-25 metri dal bersaglio; inoltre si presume che potesse anche essere usato a distanza ravvicinata, anche se questo utilizzo \u00e8 meno documentato.\nI lanci di \"pila\", se correttamente effettuati, erano disastrosi per i nemici ed erano in grado di infliggere loro numerose perdite, prima che si venisse al contatto, aumentando la possibilit\u00e0 di rotta del nemico e del panico che poteva prendere le file oggetto di un simile poderoso lancio.\nLo stesso Giulio Cesare nel \"De bello Gallico\" narra di questo accorgimento:\nDa questo brano di Cesare si deducono i seguenti effetti del lancio del \"pilum\":\nStoria del \"pilum\".\nLe origini di quest'arma non sono certe. Secondo alcune testimonianze il \"pilum\" fu inventato dagli Etruschi per fermare gli attacchi delle trib\u00f9 Celtiche nell'Italia Settentrionale.\nLe prime evidenze del \"pilum\" come arma romana partono, invece, dal IV secolo a.C. I Romani adottarono questa nuova arma durante le guerre con i Celti e successivamente la impiegarono con successo anche contro le altre popolazioni del centro e sud Italia. Plutarco racconta, infatti, che 13 anni dopo la battaglia del fiume Allia, in un successivo scontro con i Galli (databile al 377-374 a.C.), i Romani riuscirono a battere le armate celtiche, e ne fermarono una nuova invasione:\nLe prime versioni di \"pilum\" erano costituite da un bastone relativamente corto e da una punta pi\u00f9 piccola di quella delle lance e probabilmente era chiamato \"iacula\", ossia \"oggetto da lancio\", e adoperato per lo pi\u00f9 dalle truppe da interdizione, i \"Velites\". Le sue successive evoluzioni del II e I secolo a.C. lo portano ad essere un'arma pi\u00f9 pesante e lunga in dotazione ai primi due ordini di soldati: i \"Principes\" e gli \"Hastati\".\nIn questo periodo il \"pilum\" gode della sua fortuna e vive la sua massima evoluzione con l'invenzione dell'accoppiata \"codolo piatto - anello antirottura\" come nell'esempio di Oberaden, al fine di impedire che possa smorzare parte dell'energia nel piegamento o nella rottura.\nL'uso tattico del \"pilum\" aveva un'importante conseguenza: il lancio congiunto dalle prime file poteva fermare l'assalto del nemico con un urto letale creando grande scompiglio.\nLe truppe avversarie che si opponevano ai Romani dotati di \"pilum\" erano spesso truppe di fanteria leggera con scarse protezioni e quindi drammaticamente esposti ad una simile arma letale. Questo spiega la fortuna avuta nell'uso contro i celti in epoca repubblicana.\nLa tattica di utilizzo in epoca repubblicana prevedeva una o pi\u00f9 possibili fasi di interdizione della fanteria leggera \"Velites\", quindi il lancio congiunto dei \"pilum\" dalla prima fila di \"Hastati\" per arrestare l'impeto dell'assalto nemico e poi procedere con il gladio in pugno.\nL'utilizzo delle seconde e terze file \"Principes\" e \"Triarii\" avveniva solo se l'ordine precedente \"rompeva\".\n\u00c8 nel periodo anteriore a Giulio Cesare, quello della Seconda e Terza Guerra Punica che quest'arma conosce la sua massima fortuna poi si assiste ad un lentissimo declino che termina durante III secolo d.C.\nIl progressivo disuso in epoca Imperiale \u00e8 da individuarsi nel variato scenario geografico e per il fatto di dovere fronteggiare nemici maggiormente protetti e mobili. I nuovi nemici provenienti dall'est, infatti, basavano sulla mobilit\u00e0 a cavallo la loro forza e ci\u00f2 li rendeva particolarmente difficili da colpire per i romani che invece erano per lo pi\u00f9 appiedati.\nSi assiste ad un lento, ma inesorabile, processo di abbandono della fanteria come punto di forza e con questo anche delle armi ad esso associate come il \"pilum\" a favore dell'arcieria e dell'artiglieria. Inoltre durante le guerre civili (frequenti in et\u00e0 imperiale) presero piedi le armi ad asta, simili alla picca (come la lancea), utili visto che gli scontri si riducevano sovente a massicci scontri tra falangi contrapposte che manovravano poco rispetto agli eserciti tardo-repubblicani e della prima et\u00e0 imperiale, e vincevano soprattutto grazie alla pressione della fanteria pesante. Queste picche erano anche utili per tenere a distanza la cavalleria nemica e servivano, collettivamente, per difendere la fanteria dal tiro di sbarramento degli arcieri a cavallo. Il ruolo di arma da lancio in appoggio delle lance, oltre che dei gladi e delle spade, fu preso dal martiobarbulum o plumbata.\nTuttavia quest'arma resta quella pi\u00f9 rappresentata dall'iconografia romana anche nei periodi in cui altre armi vengono a rimpiazzarlo come ad esempio le \"plumbatae\".\nIpotesi alternative sull'utilizzo del \"pilum\".\nNota: i seguenti riferimenti sono derivati dell'archeologia sperimentale moderna e sono da considerarsi come ipotesi. Infatti la versione ufficiale (accettata dalla maggior parte degli storici) resta quella descritta da Cesare."}
{"id": "249317", "revid": "367445", "url": "https://it.wikipedia.org/wiki?curid=249317", "title": "\u00c9ric Cantona", "text": "Soprannominato \"King Eric\" o \"The King\", \u00e8 ricordato principalmente per i suoi trascorsi nel Manchester Utd, squadra in cui ha militato dal 1992 al 1997 (anno in cui decise di ritirarsi, a 31 anni non ancora compiuti), e la personalit\u00e0 forte da leader e trascinatore carismatico dentro e fuori dal campo. \u00c8 stato il protagonista della rinascita sportiva del club di Manchester negli anni 1990: con lui, infatti, i \"Red Devils\" hanno vinto quattro Premier League e due FA Cup nell'arco di cinque stagioni, mentre nell'annata in cui \u00e8 stato sospeso per il famoso \"incidente\" di Selhurst Park (1994-1995) non hanno conquistato alcun trofeo. Nel 2001 i sostenitori dei \"Red Devils\" lo hanno eletto \"Calciatore del secolo del club\". Inoltre, insieme al connazionale N'Golo Kant\u00e9, \u00e8 l'unico calciatore ad aver vinto la Premier League per due stagioni consecutive con due squadre diverse.\nCantona ha sempre avuto un rapporto controverso con la nazionale francese, ma con i \"Bleus\" ha comunque collezionato 45 presenze e 20 reti tra il 1987 e il 1995, disputando anche l'Europeo del 1992 tenutosi in Svezia. \u00c8 stato definitivamente sospeso dalla sua Nazionale in seguito all'episodio di Selhurst Park del 25 gennaio 1995, quando colp\u00ec con un calcio al volto Matthew Simmons, un tifoso del Crystal Palace che l\u2019aveva ingiuriato, al termine di una partita tra gli \"Eagles\" e il suo Manchester Utd.\nBiografia.\nCantona \u00e8 stato sposato con Isabelle Ferrer e insieme hanno avuto due figli; successivamente ha sposato l'attrice Rachida Brakni. Anche suo fratello Jo\u00ebl \u00e8 stato un calciatore, cos\u00ec come suo nipote, Sacha Opinel.\nCantona ha origini sarde da parte di padre. Il bisnonno nacque ad Ozieri in provincia di Sassari, e madre di origine catalana: i suoi nonni fuggirono da Martorell durante la guerra civile spagnola e si stabilirono a Marsiglia.\nCaratteristiche tecniche.\nConsiderato uno dei migliori giocatori della sua epoca, era una seconda punta che aveva grande personalit\u00e0 e foga agonistica, che talvolta portavano a commettere interventi molto duri. Dotato di ottima tecnica, aveva un buon fiuto del goal, oltre ad avere un'ottima visione di gioco che gli consentiva di fornire assist ai compagni.\nCarriera.\nClub.\nAuxerre.\nIl primo club di \u00c9ric Cantona fu l'Auxerre, dove trascorse due anni nelle giovanili prima di fare il debutto nella squadra professionistica. La sua carriera si arrest\u00f2 momentaneamente nel 1984, a causa della chiamata del servizio di leva francese. Dopo aver passato il suo periodo militare, fu prestato al Martigues, nella seconda divisione francese. Torn\u00f2 all'Auxerre nel 1986 e firm\u00f2 il suo primo contratto professionistico.\nOlympique Marsiglia.\nSubito dopo il successo al campionato europeo Under-21 1988 si trasfer\u00ec all'Olympique de Marseille, squadra per cui tifava da ragazzo, grazie a un trasferimento per una cifra record per il mercato francese. Con la sua nuova squadra, Cantona dimostr\u00f2 di avere un temperamento impulsivo, che lo port\u00f2 ad avere diversi problemi per tutta la sua carriera: in un'amichevole del gennaio 1989 contro la , gett\u00f2 a terra la sua maglia nel momento in cui venne sostituito e il club decise di sospenderlo per un mese. Subito dopo il suo rientro, venne sospeso dalle competizioni internazionali per aver insultato il commissario tecnico della Nazionale durante uno show televisivo.\nDopo questi problemi, venne spedito in prestito prima al Bordeaux per il resto del 1989 e poi al per tutta la stagione 1989-1990. Durante il prestito al Montpellier, fu coinvolto in una rissa con il compagno di squadra Jean-Claude Lemoult e lo colp\u00ec con un calcio in faccia. L'incidente port\u00f2 sei membri della squadra a chiedere di mettere Cantona fuori rosa, ma grazie all'appoggio di alcuni leader dello spogliatoio come Laurent Blanc e Carlos Valderrama, il club decise di lasciare in squadra il calciatore perch\u00e9 ritenuto fondamentale. Il Montpellier vinse poi la Coppa di Francia e le prestazioni di \u00c9ric convinsero il Marsiglia a chiedere la restituzione dal prestito.\nTornato a Marsiglia, Cantona gioc\u00f2 inizialmente sotto gli ordini del nuovo tecnico della squadra Franz Beckenbauer. Comunque, il presidente del Marsiglia non fu soddisfatto dai risultati e decise quindi di sollevare Beckenbauer dall'incarico per mettere al suo posto Raymond Goethals. Goethals non and\u00f2 mai d'accordo con Cantona che, nonostante avesse aiutato la sua squadra a vincere il campionato, fu ceduto al N\u00eemes Olympique per la stagione successiva.\nNel dicembre 1991, durante una partita col N\u00eemes, arrabbiatosi per alcune delle decisioni dell'arbitro, gli lanci\u00f2 addosso la palla. Venne punito dalla Federcalcio francese e sospeso per un mese. Cantona si arrabbi\u00f2 con i membri della commissione che lo avevano squalificato, definendoli tutti idioti. Per tutta risposta, la commissione gli aument\u00f2 la squalifica a tre mesi. Questa decisione port\u00f2 Cantona, sempre nel dicembre 1991, ad annunciare il suo ritiro dal calcio giocato. Durante il periodo lontano dal calcio, si dedic\u00f2 all'arte, in particolar modo alla pittura.\nIl commissario tecnico della Nazionale francese, Michel Platini, convinse per\u00f2 Cantona a ripensarci, essendo un suo accanito tifoso. Su invito di G\u00e9rard Houllier, si trasfer\u00ec in Inghilterra per ricominciare la sua carriera.\nLeeds Utd.\nIl 6 novembre 1991 gli inglesi del vennero in Francia per disputare una partita nel secondo turno della Coppa UEFA contro l'Auxerre. Al termine dell'incontro, Michel Platini parl\u00f2 di Cantona a Graeme Souness, all'epoca tecnico dei Reds, spiegandogli che conosceva un giocatore francese che avrebbe potuto giocare nel Liverpool. Souness, che conosceva le qualit\u00e0 di Cantona, ringrazi\u00f2 Platini ma gli spieg\u00f2 che non voleva avere alcun tipo di problema nello spogliatoio e con la stampa, declinando quindi l'offerta. Nel gennaio 1992, Cantona and\u00f2 in Inghilterra per effettuare un provino con lo Sheffield Wednesday, allenato da Trevor Francis. Gli venne offerto un secondo provino, ma ci\u00f2 provoc\u00f2 il risentimento del giocatore, che si ritenne offeso e decise di firmare per il , diventando una colonna della squadra che vinse il titolo nel 1992. Fu decisivo anche nella vittoria per 4 a 3 sul Liverpool nel Charity Shield, segnando una tripletta.\nLasci\u00f2 comunque Leeds, da campione d'Inghilterra, prima della fine della stagione 1992-1993, accasandosi al Manchester Utd nel novembre 1992, per un trasferimento dal prezzo contenuto (1,2 milioni di sterline). Si guadagn\u00f2 anche l'odio sportivo dei tifosi del Leeds, che se la presero anche con il tecnico Howard Wilkinson, colpevole, ai loro occhi, di averlo lasciato andare.\nManchester Utd.\nEsord\u00ec con i mancuniani a Lisbona contro il Benfica, in un incontro amichevole per festeggiare il cinquantesimo compleanno di Eus\u00e9bio. Il suo debutto in partite ufficiali arriv\u00f2 il 6 dicembre 1992, nel secondo tempo del derby di Manchester contro il , vinto dai \"Red Devils\" per 2-1.\nLa stagione del Manchester Utd fu piena di problemi, soprattutto in attacco: Brian McClair e Mark Hughes erano fuori forma, mentre l'acquisto estivo Dion Dublin si ruppe una gamba all'inizio della stagione. Nonostante tutto, per\u00f2, Cantona aiut\u00f2 la sua squadra a risolvere questo problema, non segnando molto ma creando tante occasioni da goal per i suoi compagni di squadra. La prima rete di \u00c9ric arriv\u00f2 il 19 dicembre 1992, nel pareggio per 1 a 1 con il a Stamford Bridge. Ma fu contro il che Cantona mostr\u00f2 a tutti la sua classe: segn\u00f2 una rete e aiut\u00f2 i suoi compagni a segnare nel 4 a 1 finale. Nei successivi due anni, i mancuniani iniziarono una corsa fantastica che li port\u00f2 a vincere l'edizione inaugurale della Premier League del 1993.\nAnche nella stagione successiva il Manchester Utd vinse il campionato e, grazie a una doppietta su rigore di Cantona che sanc\u00ec il 4-0 sul , si aggiudic\u00f2 anche l'FA Cup. \u00c9ric fu poi votato giocatore dell'anno della PFA. La stagione fu comunque pesante dal punto di vista disciplinare: Cantona venne infatti espulso ben quattro volte.\nNel campionato 1994-1995 il Manchester United rivaleggi\u00f2 per la conquista del titolo con il , a lungo leader della classifica e poi laureatosi campione, con Cantona protagonista in vari match, anche della vittoria per 4-2 ottenuta a Ewood Park sui rivali nell'ottobre del 1994. Il francese and\u00f2 a segno anche il mese seguente, nella memorabile partita vinta per 5-0 contro i rivali cittadini del , e il 22 gennaio 1995 decise con un proprio gol la sfida di ritorno contro il Blackburn, portando a 12 le proprie marcature stagionali. Nel frattempo, durante il calciomercato di gennaio, al Manchester United era arrivato l'attaccante Andy Cole dal , facendo aumentare la concorrenza in attacco.\nIl 25 gennaio 1995, durante una partita in trasferta contro il Crystal Palace, Cantona fu al centro di un episodio che avrebbe avuto un'eco mediatica enorme in tutto il mondo. Il francese venne espulso dall'arbitro per aver colpito con un calcio il difensore avversario Richard Shaw che lo aveva trattenuto e, a dire di Cantona, preso di mira durante tutta la partita. Avviatosi verso gli spogliatoi, il giocatore del Man United fu provocato da un tifoso del Crystal Palace e militante del Fronte Nazionale Britannico di nome Matthew Simmons, che dinanzi a lui fece il saluto fascista e gli grid\u00f2: \"Vattene nel tuo paese!\". Cantona rispose colpendolo con un calcio in stile kungfu. Il tifoso fu successivamente processato per aver insultato il francese e fu condannato a sette giorni di carcere, anche se usc\u00ec soltanto ventiquattro ore dopo la sentenza.\nDopo diversi giorni di assoluto silenzio, Cantona organizz\u00f2 una conferenza stampa per parlare dell'accaduto e accus\u00f2 il mondo dei media, in particolare stampa e giornalisti:\nRiguardo al tifoso, nel 2017 Cantona ebbe a dire:\nIl giocatore fu rinviato a giudizio e il processo divenne un caso mediatico. In primo grado fu condannato a due settimane di carcere, sentenza ridotta in appello a 120 ore di servizio civile. Fu poi sospeso dalla federcalcio inglese per nove mesi, fino all'ottobre successivo. Privi della loro stella, i \"Red Devils\" persero il campionato, appannaggio del Blackburn.\nDurante la sua assenza, il dibattito sull'opportunit\u00e0 della sua permanenza a Manchester fu acceso. Fu Alex Ferguson a chiudere le polemiche convincendo il giocatore a restare: a fine aprile Cantona rinnov\u00f2 infatti il suo contratto con lo United fino al 1998, mettendo fine alle speculazioni di mercato che lo davano vicino, tra le altre squadre, all'Inter. In estate la squadra decise di vendere alcune delle sue stelle (a Milano, ad esempio, approd\u00f2 invece Paul Ince) per puntare su dei giocatori del vivaio come David Beckham, Paul Scholes, Gary Neville e Ryan Giggs. All'inizio del campionato 1995-1996 le prospettive per il Manchester non erano favorevoli. Ci fu grande attesa, per\u00f2, per il ritorno in campo di Cantona, avvenuto contro il Liverpool il 1\u00ba ottobre 1995. Durante la partita, \u00c9ric permise a Nicky Butt di segnare un gol tramite un assist e poi trasform\u00f2 in rete un calcio di rigore che si era procurato Ryan Giggs. Otto mesi di inattivit\u00e0, ovviamente, influirono sulla condizione fisica dell'attaccante e il francese torn\u00f2 in forma intorno al periodo natalizio. Aiut\u00f2 la propria squadra ad avvicinarsi alla testa della classifica con la vittoria per 1-0 contro il Newcastle Utd, dopo che il club mancuniano si era trovato, nel corso della stagione, a dodici punti dalla vetta. Fu, per\u00f2, con la vittoria per 3-0 al Riverside Stadium, contro il , che fu deciso il campionato. Nella stessa stagione il Manchester vinse anche l'FA Cup, battendo in finale il per 1-0 proprio grazie a una rete di Cantona, che rester\u00e0 probabilmente uno dei suoi gol pi\u00f9 famosi. Il francese divenne quindi il primo straniero a vincere l'FA Cup da capitano di una squadra inglese. Il Man Utd fu anche la prima squadra inglese a ottenere per due volte il \"double\" (gi\u00e0 raggiunto infatti due anni prima) ossia l'accoppiata campionato-coppa.\nLe prestazioni di Cantona galvanizzarono tutto l'ambiente: il Manchester Utd vinse anche il titolo del 1996-1997, che per Cantona fu il quarto campionato vinto con il Manchester in cinque stagioni (sesto campionato in sette stagioni, se si considerano anche le vittorie a Marsiglia e Leeds). In sostanza, Cantona non vinse il campionato soltanto nell'anno della propria squalifica.\nDopo l'eliminazione dalla UEFA Champions League nelle semifinali a opera del , Cantona preannunci\u00f2 il proprio ritiro dall'attivit\u00e0 agonistica al termine della stagione, a soli trent'anni. La notizia port\u00f2 molto sconcerto tra i tifosi del Manchester. La sua ultima partita ufficiale fu contro il West Ham Utd, l'11 maggio 1997.\nGioc\u00f2 una partita di beneficenza per David Busst contro il Coventry City a Highfield Road, in cui segn\u00f2 una doppietta che sanc\u00ec il 2-2 finale.\nPer i \"Red Devils\", Cantona segn\u00f2 64 reti in Premier League, 11 reti nelle coppe nazionali e 5 reti in Champions League.\nNel 2004 rilasci\u00f2 una dichiarazione sui propri tifosi:\nSempre nel 2004 \u00e8 stato incluso nella FIFA 100, una lista dei 125 pi\u00f9 grandi giocatori viventi, selezionata da Pel\u00e9 in occasione delle celebrazioni del centenario della FIFA.\nNel 2006 il quotidiano britannico \"The Sun\" riport\u00f2 una dichiarazione di Cantona secondo cui il Manchester Utd aveva ormai perso la propria anima e i giocatori attuali non erano all'altezza dell'Old Trafford; riconobbe che i tempi di figure carismatiche come la sua e quella di George Best erano alle spalle, ma aveva paura che quella mancuniana potesse diventare una squadra uguale alle altre.\nCantona si oppose anche all'acquisizione della societ\u00e0 da parte di Malcolm Glazer, dicendo che se questi fosse diventato il proprietario del club, egli non sarebbe mai tornato nella societ\u00e0, neanche come allenatore, spegnendo cos\u00ec le speranze dei tifosi che nel 2000 lo avevano indicato come erede di Alex Ferguson.\nIntervenne anche nel luglio 2008, sostenendo che la nuova stella Cristiano Ronaldo sarebbe stato stupido se avesse lasciato il Manchester Utd. Aggiunse che avrebbe potuto capire se avesse scelto di andare via per trovare nuovi stimoli, ma se il motivo non fosse stato questo, avrebbe fatto un'idiozia. Lo defin\u00ec comunque un \"artista del pallone\".\nNazionale.\nNazionali giovanili.\nFece parte della spedizione che si aggiudic\u00f2 il titolo europeo Under-21 al campionato di categoria del 1988.\nNazionale maggiore.\nCantona debutt\u00f2 nella nazionale maggiore nel 1987, sotto la guida del tecnico Henri Michel. Nel settembre 1988, insofferente al fatto di essere stato accantonato dai \"Bleus\", accus\u00f2 in diretta televisiva il tecnico e fu quindi sospeso dalla nazionale. Michel fu in ogni caso licenziato nel momento in cui fall\u00ec la qualificazione ai campionato del mondo del 1990.\nA sostituirlo sulla panchina della Francia fu Michel Platini, grande estimatore di Cantona: fu, infatti, lui a consigliare al giocatore di lasciare la Francia per spostarsi in Inghilterra, oltre a richiamarlo in nazionale. La nazionale francese si qualific\u00f2 al campionato d'Europa del 1992, ma non riusc\u00ec ad aggiudicarselo. Platini lasci\u00f2 la nazionale al termine della rassegna europea e fu sostituito da G\u00e9rard Houllier.\nSotto la guida di Houllier la Francia manc\u00f2 clamorosamente la qualificazione al campionato del mondo del 1994, dopo aver perso la partita decisiva del girone contro la nazionale bulgara in casa per 1-2, quando ai \"Bleus\" sarebbe bastato un pareggio. Houllier rassegn\u00f2 le dimissioni e il suo posto fu preso da Aim\u00e9 Jacquet.\nJacquet cerc\u00f2 di ricostruire la squadra in vista del campionato europeo del 1996 e nomin\u00f2 Cantona capitano della squadra, che rimase tale fino al giorno del sopraccitato episodio di Selhurst Park del gennaio 1995. Dal giorno della squalifica, per\u00f2, Cantona non avrebbe pi\u00f9 vestito la maglia della nazionale.\nIl suo posto fu preso da Zin\u00e9dine Zidane, intorno al quale Jacquet costru\u00ec una squadra di giovani per aprire un nuovo ciclo. Cantona, Jean-Pierre Papin e David Ginola non furono pi\u00f9 convocati in nazionale, ma fu soprattutto la decisione di escludere \u00c9ric a creare non poche polemiche, dalle quali Jacquet si difese dicendo che la squadra aveva fatto bene anche senza di loro. A confermare la bont\u00e0 della scelta di Jacquet venne la prima vittoria al mondiale di calcio nella storia dei \"Bleus\", ottenuta nell'edizione casalinga del 1998, seguita dal successo al campionato d'Europa del 2000 con un nuovo CT, Roger Lemerre, che mantenne il blocco di giocatori selezionati da Jacquet.\nCantona non accett\u00f2 di buon grado l'esclusione: sia in vista del campionato d'Europa del 2004 che del campionato del mondo del 2006 dichiar\u00f2 che avrebbe tifato per la nazionale inglese.\nDirigente sportivo.\nIl 18 gennaio 2011 viene ingaggiato come nuovo direttore tecnico dei New York Cosmos, glorioso club americano scioltosi nel 1985. Nel 2009 infatti, Paul Kemsley, ex vicepresidente del Tottenham ha convinto G. Peppe Pinton, ex general manager dei Cosmos, a cedergli l'uso legale del nome della squadra con l'intento di rilanciare il club. Nel progetto di rinascita Kemsley ha coinvolto l'ex stella brasiliana Pel\u00e9, nel ruolo di presidente onorario, Giorgio Chinaglia in quello di \"ambasciatore\" e appunto Cantona nelle vesti di direttore tecnico. Ad aprile si aggiungono a loro l'attore Robert De Niro e il campione del mondo 1970 Carlos Alberto.. Fu licenziato nel 2014, a seguito di una rissa.\nDopo il ritiro.\nDopo il ritiro dall'attivit\u00e0 agonistica Cantona si \u00e8 dedicato al cinema francese, prima recitando e poi dirigendo un cortometraggio dal titolo \"Apporte-moi ton amour\" nel 2002. Fuori dalla Francia ha ricoperto il ruolo dell'ambasciatore francese nel film \"Elizabeth\", che ha avuto tra i suoi protagonisti Cate Blanchett. Ha recitato anche in \"Le Deuxieme souffle\" al fianco di Monica Bellucci. Nel corso del 2008 \u00e8 tornato a Manchester in veste di produttore e attore del film \"Il mio amico Eric\", dedicato ai tifosi del Manchester Utd, con la regia di Ken Loach.\nDal suo ritiro in poi Cantona \u00e8 stato protagonista di diversi spot pubblicitari, soprattutto per la Nike. Ha, infatti, preso parte alle pi\u00f9 memorabili campagne pubblicitarie dell'azienda statunitense: nel primo spot insieme a Ronaldo, Paolo Maldini, Rui Costa, Lu\u00eds Figo, Patrick Kluivert, Edgar Davids affronta una formazione guidata dalle forze del Male in un'arena simile al Colosseo. Memorabile la frase di Cantona che, prima di trapassare l'estremo difensore della formazione del Male con una cannonata delle sue, si aggiusta il colletto della maglietta ed esclama: \"au revoir!\". Lo spot successivo lo vede con la Nazionale brasiliana giocare a calcio all'interno di un aeroporto, mentre in un'altra era in programma una sfida tra il Brasile e il . In una campagna pubblicitaria a livello mondiale, organizzata dalla Nike nel periodo della Coppa del Mondo 2002, Cantona era l'organizzatore di un torneo \"underground\" (sponsorizzato dalla Nike come \"Scorpion KO\") che vedeva tra i protagonisti calciatori come Thierry Henry, Roberto Carlos, Francesco Totti, Lu\u00eds Figo e Hidetoshi Nakata per la regia di Terry Gilliam. Nel corso della campagna pubblicitaria organizzata per i Mondiali 2006, Cantona era lo speaker di una societ\u00e0 che si proponeva come obiettivo l'eliminazione della simulazione e del falso dal calcio, chiamata \"Joga Bonito\".\nPoco dopo la separazione dal Manchester Utd, Cantona divenne capitano della Nazionale francese di beach soccer. Ha continuato a interessarsi al beach soccer, giocando nel 2005 la Coppa del Mondo di Beach Soccer. Allen\u00f2 poi la stessa Nazionale francese alla Coppa del Mondo 2006 di beach soccer.\nNel 1998, la Football League, durante le celebrazioni per il centesimo campionato disputato, incluse Cantona nella lista dei Football League 100 Legends.\nNel 2002, Cantona fu incluso nella neonata Hall of Fame del calcio inglese.\nNel 2010 l'ex calciatore si fa portatore di una crociata contro le banche invitando i cittadini francesi a ritirare contemporaneamente il 7 dicembre tutti i propri risparmi dai conti corrente bancari. Nonostante il clamore mediatico suscitato dalla proposta (Cantona \u00e8 stato definito \"irresponsabile\" dal Presidente dell'UE Jean-Claude Juncker) il risultato si rivela un flop e pochi francesi seguono l'iniziativa.\nIl 13 marzo 2014 viene arrestato per aggressione dopo una lite avvenuta nel nord di Londra.\nNel 2014 recita, insieme a Mads Mikkelsen, nel film western danese \"The Salvation\", che ha partecipato fuori concorso al Festival di Cannes, diretto da Kristian Levring.\nIl 31 gennaio 2020 pubblicato il video del singolo \"Once\" del cantante Liam Gallagher. Protagonista della clip \u00e8 Cantona nei panni di un sovrano, mentre Gallagher interpreta il ruolo del suo maggiordomo e autista.\nDoppiatori italiani.\nNelle versioni in italiano dei suoi lavori, \u00c9ric Cantona \u00e8 stato doppiato da:"}
{"id": "249318", "revid": "729019", "url": "https://it.wikipedia.org/wiki?curid=249318", "title": "Optio", "text": "L'optio (dal verbo latino \"optare\") era un soldato dell'esercito romano con il ruolo di assistente del centurione, che ne aveva due per manipolo. Era anche l'assistente (o comandante della retroguardia) di ciascun decurione di cavalleria. Faceva parte di quel ristretto gruppo di sottufficiali chiamati \"principales\".\nFunzioni.\nSembra che avesse anche la responsabilit\u00e0 di sostituire il centurione nel caso in cui esso fosse stato ucciso o, comunque, impossibilitato a operare, ovvero ne era la sua \"opzione\". \u00c8 vero anche che l'optio aveva il ruolo determinante di tenere compatta, dalle retrovie (dove era solitamente posizionato), la centuria di competenza, controllandone allineamento evitando cos\u00ec arretramenti improvvisi o la rottura della formazione.\nL'optio appare anche come una scelta comune per la promozione a posti vacanti di centurione, in questi casi poteva addirittura essere praticamente nominato come diremmo oggi \"in pectore\" con la formula \"optio ad spem ordinis\" di cui, tuttavia, non si conosce l'esatta valenza.\nIl ruolo dell\"'optio\" \u00e8 tutt'altro che certo e, mentre si suppone che esso fosse una sorta di centurione \"dormiente\", vi \u00e8 letteratura che indica chiaramente come il centurione lo adoperasse per sgravarsi di una quantit\u00e0 di compiti che avrebbe dovuto compiere lui stesso o il suo \"Beneficiarius\" se ne avesse avuto a disposizione. Tuttavia, l'\"optio\" non pu\u00f2 essere considerato un vero \"secondo\" del centurione, cosa che era pi\u00f9 probabilmente il \"Tesserarius\" o altri che nella catena di comando possedevano incarichi di responsabilit\u00e0 come il \"signifer\" o il \"bucinator\".\nL\"'optio\" \u00e8 frequentemente raffigurato con un lungo bastone terminante con una sfera di materiale imprecisato simile alla lancia speculatoria. Dato che i centurioni erano facilmente identificabili dal nemico nello schieramento e, quindi, in battaglia morivano in percentuale maggiore, gli \"optiones\" assunsero un ruolo importante nell'organizzazione della centuria ed erano posti dietro lo schieramento per mantenere l'ordine tra le truppe. La loro paga era il doppio di quella di un normale legionario 1800 sesterzi annui nel 41 d.C.(una pagnotta all'epoca costava mezzo sesterzio). Inoltre, erano gli uomini che potevano pi\u00f9 facilmente ottenere una promozione dopo la morte del centurione.\nCon lo stesso termine di \"optio\" si identificava anche nell'ambito del Genio militare, l'assistente del \"magister\", a cui era affidato il compito di dirigere i laboratori/\"fabricae\" dove erano prodotte le armi o i mattoni delle legioni (\"tegulae\"), per la costruzione delle fortezze legionarie."}
{"id": "249324", "revid": "135224", "url": "https://it.wikipedia.org/wiki?curid=249324", "title": "Legatus", "text": "Legatus \u00e8 un termine latino attribuito a membri dell'ordine senatorio che designava ruoli di comando in ambito del governo e dell'esercito romano.\nEtimologia.\nL'accezione originaria del termine \"legatus\", participio perfetto del verbo \"legare\", \u00e8 quella di \"delegato, incaricato da un superiore a rappresentarlo\".\nRuoli.\nIn et\u00e0 repubblicana il \"legatus\" era il comandante in seconda dopo il console, i \"legati\" furono posti al comando delle legioni in sostituzione dei consoli con Giulio Cesare.\nGli uomini che potevano attendere alla carica di legato appartenevano alla classe senatoria.\nVi erano sostanzialmente tre \"legati\":\nAnche durante l'impero il legatus Augusti pro praetore era il governatore di provincia imperiale presidiata da almeno una legione (da 1 a 3).\nL'imperatore Gallieno smise il reclutamento dei \"legati\" dalla classe senatoria e\nfurono creati nuovi funzionari come i \"correctores\", \"duces\", \"comites\" e altri con compiti analoghi ai vari livelli cui potevano accedere i vecchi legati.\nIn un'altra accezione, il termine \"legatus\" designava l'ambasciatore, messaggero privo di poteri militari ma latore di messaggi, risposte o proposte di trattativa tra eserciti o governanti, e in quanto tale dotato della stessa inviolabilit\u00e0 che contraddistingueva ad esempio il \"tribunus plebis\"."}
{"id": "249326", "revid": "2175", "url": "https://it.wikipedia.org/wiki?curid=249326", "title": "Petit-Quevilly", "text": ""}
{"id": "249327", "revid": "2175", "url": "https://it.wikipedia.org/wiki?curid=249327", "title": "Poterie-Cap-d'Antifer", "text": ""}
{"id": "249328", "revid": "2175", "url": "https://it.wikipedia.org/wiki?curid=249328", "title": "Remu\u00e9e", "text": ""}
{"id": "249331", "revid": "287204", "url": "https://it.wikipedia.org/wiki?curid=249331", "title": "Saint-Aubin-Epinay", "text": ""}
{"id": "249332", "revid": "287204", "url": "https://it.wikipedia.org/wiki?curid=249332", "title": "Saint-Etienne-du-Rouvray", "text": ""}
{"id": "249333", "revid": "287204", "url": "https://it.wikipedia.org/wiki?curid=249333", "title": "Saint-Germain-d'Etables", "text": ""}
{"id": "249334", "revid": "287204", "url": "https://it.wikipedia.org/wiki?curid=249334", "title": "Saint-Maurice-d'Etelan", "text": ""}
{"id": "249336", "revid": "287204", "url": "https://it.wikipedia.org/wiki?curid=249336", "title": "Saint-Sauveur-d'Emalleville", "text": ""}
{"id": "249337", "revid": "287204", "url": "https://it.wikipedia.org/wiki?curid=249337", "title": "Saint-Vaast-d'Equiqueville", "text": ""}
{"id": "249338", "revid": "2175", "url": "https://it.wikipedia.org/wiki?curid=249338", "title": "Thil-Riberpr\u00e9", "text": ""}
{"id": "249341", "revid": "2175", "url": "https://it.wikipedia.org/wiki?curid=249341", "title": "Tilleul", "text": ""}
{"id": "249342", "revid": "2175", "url": "https://it.wikipedia.org/wiki?curid=249342", "title": "Torp-Mesnil", "text": ""}
{"id": "249343", "revid": "2175", "url": "https://it.wikipedia.org/wiki?curid=249343", "title": "Trait", "text": ""}
{"id": "249344", "revid": "1543377", "url": "https://it.wikipedia.org/wiki?curid=249344", "title": "Istituto missioni Consolata", "text": "L'Istituto missioni Consolata (in latino \"Institutum missionum a Consolata\") \u00e8 un istituto religioso maschile di diritto pontificio: i membri di questa congregazione clericale, detti comunemente missionari della Consolata, pospongono al loro nome la sigla I.M.C.\nStoria.\nLa congregazione venne fondata dal sacerdote italiano Giuseppe Allamano (1851-1926), rettore del santuario della Consolata di Torino: desideroso di continuare l'azione evangelizzatrice del cardinale Guglielmo Massaia in Etiopia, ma impossibilitato a recarsi all'estero per motivi di salute, nel 1885 inizi\u00f2 a dedicarsi alla formazione dei sacerdoti da mandare in terra di missione. Allamano era intenzionato ad aggregare la sua opera all'istituto dei Santi Pietro e Paolo di Roma (poi confluito nel PIME), ma l'arcivescovo di Torino Agostino Richelmy e altri diciassette vescovi del Piemonte gli diedero mandato di fondare un nuovo istituto, cosa che avvenne formalmente il 29 gennaio 1901. Richelmy approv\u00f2 l'istituto il 12 ottobre 1905.\nI primi cinque missionari della Consolata giunsero presso i Kikuyu, in Kenya, il 3 maggio 1902. L'istituto ottenne il pontificio decreto di lode il 28 dicembre 1909 e le sue costituzioni vennero approvate definitivamente dalla Congregazione de Propaganda fide il 7 settembre 1923.\nEsiste anche il ramo femminile delle suore missionarie della Consolata, fondato dallo stesso Allamano nel 1910.\nIl fondatore \u00e8 stato beatificato da papa Giovanni Paolo II il 7 ottobre 1990.\nAttivit\u00e0, carisma e diffusione.\nI missionari della Consolata, sacerdoti e laici consacrati di voti perpetui, si dedicano essenzialmente all'evangelizzazione dei popoli.\nSono presenti in Africa (Costa d'Avorio, Etiopia, Gibuti, Kenya, Mozambico, Repubblica Democratica del Congo, Sudafrica, Tanzania) in America Latina (Argentina, Brasile, Colombia, Ecuador, Messico, Venezuela), in Asia (Corea del Sud, Mongolia, Taiwan) ed Europa (Italia, Polonia, Portogallo, Regno Unito, Spagna); la sede generalizia \u00e8 a Roma.\nAl 31 dicembre 2005, la congregazione contava 232 case e 992 religiosi, 777 dei quali sacerdoti."}
{"id": "249345", "revid": "2175", "url": "https://it.wikipedia.org/wiki?curid=249345", "title": "Tr\u00e9port", "text": ""}
{"id": "249346", "revid": "2175", "url": "https://it.wikipedia.org/wiki?curid=249346", "title": "Trinit\u00e9-du-Mont", "text": ""}
{"id": "249347", "revid": "2175", "url": "https://it.wikipedia.org/wiki?curid=249347", "title": "Trois-Pierres", "text": ""}
{"id": "249348", "revid": "2175", "url": "https://it.wikipedia.org/wiki?curid=249348", "title": "Vaupali\u00e8re", "text": ""}
{"id": "249349", "revid": "2175", "url": "https://it.wikipedia.org/wiki?curid=249349", "title": "Vieux-Rue", "text": ""}
{"id": "249350", "revid": "2175", "url": "https://it.wikipedia.org/wiki?curid=249350", "title": "Villy-le-Bas", "text": ""}
{"id": "249351", "revid": "640389", "url": "https://it.wikipedia.org/wiki?curid=249351", "title": "Alenia G.222", "text": "LAlenia G.222 Panda, in precedenza Aeritalia G.222, \u00e8 un bimotore a turboelica da trasporto tattico di costruzione italiana, pi\u00f9 piccolo del Lockheed C-130 Hercules e caratterizzato da una forte vocazione tattica e STOL, cio\u00e8 la capacit\u00e0 di operare su piste molto corte. Nel 1990 10 esemplari furono acquisiti dalla United States Air Force, acquisendo la designazione C-27A Spartan, designazione poi mutuata dalla successiva evoluzione del progetto, lAlenia C-27J Spartan.\nStoria.\nSviluppo.\nLe sue origini risalgono infatti ai lavori dell'ingegner Giuseppe Gabrielli con la stretta collaborazione degli ingegneri Sacerdote e Vercelli. Giuseppe Gabrielli fu lo stesso ingegnere che disegn\u00f2 il G.50, il G.55 ed il G-91, che puntava a realizzare un progetto molto ambizioso, quello di un aereo da trasporto medio-leggero con capacit\u00e0 STOVL (decollo corto ed atterraggio verticale); tale progetto avrebbe dovuto chiamarsi G.222 Cervino. L'iniziativa non and\u00f2 in porto ed a tutt'oggi l'unico progetto di aereo da trasporto ad atterraggio verticale \u00e8 il complesso convertiplano statunitense Bell Boeing V-22 Osprey.\nAccantonata l'idea, si punt\u00f2 ad un aereo da trasporto tattico il cui sviluppo fu molto lento, tanto che passarono circa 8 anni tra il primo volo dell'aereo e la prima consegna ad un reparto dell'Aeronautica Militare, cliente di lancio.\nPrimo a ricevere l'aereo fu nel 1978 il 98\u00ba Gruppo della 46\u00aa Brigata aerea, seguito poi dal 2\u00ba Gruppo.\nTecnica.\nIl G.222 \u00e8 un aereo in grado di operare da piste molto corte e semipreparate, quali sono quelle in terra battuta. A titolo di esempio, a Timor Est, durante la Operation Warden, la missione ONU a supporto della forza di peacekeeping INTERFET, il G.222 fu l'unico aereo a garantire il collegamento con l'aeroporto di Dili, immerso nella foresta.\nLe sue doti acrobatiche sono tali da vederlo sovente partecipare con una propria presentazione alle manifestazioni aeree internazionali, mentre le capacit\u00e0 STOL e la buona condotta di volo in bassa quota ne fanno un aereo molto adatto al trasporto di incursori ed alle operazioni di trasporto in teatro di guerra. A seguito di scenari operativi configuratisi in Bosnia, negli anni 1990 venne sviluppata la modifica AAA (Ammodernamento Avionico e Autoprotezione) per l'autoprotezione attiva e passiva (AECM/PECM) all\u2019avanguardia, confluita poi nel nascente C27J.\nIl vano di carico \u00e8 molto razionale e permette di sfruttare al meglio lo spazio. Il G.222 pu\u00f2 trasportare 44 passeggeri o 32 paracadutisti. L'equipaggio \u00e8 costituito da 2 piloti, uno specialista ed un \"loadmaster\" addetto al carico ed al lancio dei paracadutisti.\nImpiego operativo.\nItalia.\nL'Aeronautica Militare, negli anni 1977-1979, immise in servizio i primi G-222 per la 46\u00aa Brigata aerea, al posto dei vetusti C-119G e C-119J. Ricevette in tutto 52 aerei, inclusi 4 esemplari modificati per eseguire la calibrazione dei radio-ausili alla navigazione (G.222 RM), consegnati al 14\u00ba Stormo di Pratica di Mare nel 1984 insieme con un G.222 VS (Versione Speciale) impiegato per le missioni di intelligence elettronica (ricevuto nel 1981).\nA questi reparti va aggiunto il Reparto Sperimentale di Volo, che impieg\u00f2 alcuni di questi aeroplani.\nNel 1982 vennero ceduti all'Aeronautica Militare anche 5 esemplari in precedenza in carico alla Protezione Civile e modificati per la lotta aerea antincendio, equipaggiati con un serbatoio predisposto per il lancio di acqua mista a liquido ritardante.\nL'attivit\u00e0 del \"Gigio\" (cos\u00ec \u00e8 stato soprannominato, affettuosamente) nel corso degli anni \u00e8 stata costantemente focalizzata sugli interventi a carattere umanitario, di protezione civile e in missioni di pace fuori area. \u00c8 stato, a tali propositi, utilizzato dalle strisce in terra battuta di Etiopia, Somalia ed Eritrea e nella giungla tropicale di Timor Est.\nDurante le operazioni in Somalia un G-222 venne opportunamente modificato con l'aggiunta di diverse postazioni e radio supplementari per fungere da posto di comando volante.\nIl 10 settembre 2005, al termine di una cerimonia presso l'aeroporto di Pisa-San Giusto, l'Aeronautica Militare Italiana ha terminato l'impiego operativo del G.222 presso la 46\u00aa Aerobrigata. Restano operativi i due esemplari residui presso il 14\u00ba Stormo.\nIl 29 settembre 2008, 18 esemplari ex Aeronautica Militare sono stati ceduti per 287 milioni di dollari all'USAF. Quest'ultima provveder\u00e0 poi a fornirli alle forze aeree afghane (Afghan National Army Air Force).\nPerdite.\nL'Aeronautica Militare Italiana ha subito, nel corso dell'intensa attivit\u00e0 di volo del G.222, 5 perdite gravi, con la morte degli equipaggi:\nAfghanistan.\nIl servizio del velivolo in Afghanistan ha avuto un inizio molto travagliato. Per due volte, nel dicembre 2012 e nel marzo 2012, gli aerei sono stati messi a terra per problemi di sicurezza. Nel gennaio 2013 l'USAF non ha rinnovato il contratto di ricondizionamento all'Alenia per i 20 esemplari, 4 dei quali rimasero in Italia per problemi tecnici, a causa dei molteplici problemi che hanno flagellato il programma, il che ha portato l'USAF a dichiarare che Alenia non ha prodotto un numero di velivoli sufficienti a dare alla Forza Aerea Afghana sufficienti capacit\u00e0 operative di trasporto tattico. Gli aerei consegnati sono andati incontro al degrado e sono stati infine rottamati a met\u00e0 del 2014, entro cinque anni dalla consegna dei primi esemplari all'Aeronautica Afghana. Gli ultimi quattro sono stati accantonati nella base aerea di Ramstein. Un ispettore governativo statunitense ha chiesto conto all'USAF per i 487 milioni di dollari USA spesi per il programma terminato con la rottamazione dei velivoli venduti per $26.000, in seguito all'incapacit\u00e0 dell'Alenia di fornire parti di ricambio nella misura necessaria a mantenere operativi i mezzi, ed un portavoce del Pentagono ha spiegato che la misura \u00e8 stata presa nell'ottica di \"minimizzare l'impatto dell ritiro delle forze USA dall'Afghanistan\"; per gli altri quattro secondo la stessa fonte erano allo studio opzioni tra cui anche la vendita a terze parti; l'operazione, oggetto di investigazione anche da parte del Pentagono, \u00e8 stata definita dalla organizzazione non governativa Project on Government Oversight \"un brillante esempio dei miliardi buttati in Afghanistan\"; durante il periodo tra il gennaio ed il settembre 2012, gli aerei avevano volato per 234 delle 4500 ore operative programmate. Gli aerei non erano stati accettati volentieri dalle forze aeree afghane, riluttanti ad abbandonare i loro Antonov-26 e 30 obsolescenti, e comunque non sono stati mai molto operativi, con un massimo di velivoli contemporaneamente in servizio tra i quattro e i sei; a questo proposito un rappresentante di Alenia in una intervista sul Wall Street Journal ha dichiarato che \"\u00e8 un po' sorprendente che questa decisione sia stata presa adesso che il piano di rimedio era stato completamente implementato. Gli aerei sono stati sostituiti con quattro Lockheed C-130H per la cui adozione l'USAF ha \"spinto aggressivamente\".\nArgentina.\nTre esemplari vennero acquistati dall'Ej\u00e9rcito Argentino nel 1977; il primo esemplare, con marca AE-260, venne consegnato il 29 marzo 1977; i tre aerei vennero inquadrati nell'Escuadron de Aviacion de Apoyo General 603. Durante la guerra delle Falkland vennero rischierati a Comodoro Rivadavia per missioni di collegamento, e proprio l'esemplare con marca AE-260 venne impiegato il 29 aprile 1982 in un viaggio di rifornimento verso Port Stanley, missione solitamente svolta dai Lockheed C-130 Hercules della Fuerza A\u00e9rea Argentina. I tre mezzi, dei quali a maggio 1990 nessuno volava, sono stati radiati tutti, l'ultimo nel 2006.\nLibia.\nI velivoli consegnati alla Al Quwwat al-Jawwiya al Libiyya, dotati di motori RR Tyne e classificati Fiat G-222T, sono stati in buona parte abbandonati presso la base aerea di Al Jufrah dopo la guerra civile libica e la caduta di Mu\u02bfammar Gheddafi, anche se risultano \"in deposito\" o senza sorte nota; i loro seriali erano 4034, 4038, 4040, 4052,4053,4054, 4056, e dal 4058 al 4068.\nThailandia.\nI sei velivoli, classificati localmente come B.L.14 e con numero di cellula dal 4107 al 4012, risultano \"in deposito\", quindi inattivi, a tutto ottobre 2016."}
{"id": "249352", "revid": "484362", "url": "https://it.wikipedia.org/wiki?curid=249352", "title": "Otturatore", "text": ""}
{"id": "249353", "revid": "4106", "url": "https://it.wikipedia.org/wiki?curid=249353", "title": "Roquille", "text": ""}
{"id": "249355", "revid": "728843", "url": "https://it.wikipedia.org/wiki?curid=249355", "title": "Hart Memorial Trophy", "text": "LHart Memorial Trophy, in origine noto come Hart Trophy, il pi\u00f9 antico premio individuale dell'hockey su ghiaccio, \u00e8 un premio istituito dalla National Hockey League che viene assegnato al miglior giocatore della stagione regolare nella NHL. L'Hart Memorial Trophy \u00e8 stato consegnato 90 volte a 56 giocatori diversi fin dalla sua creazione nel 1924. Ogni anno i membri della Professional Hockey Writers' Association votano per determinare il giocatore migliore nel corso della stagione regolare. Analogo \u00e8 il Ted Lindsay Award, il quale tuttavia viene determinato dai membri della NHL Players Association.\nStoria.\nL'Hart Memorial Trophy deve il suo nome al dottore canadese David Hart, il quale don\u00f2 la coppa originale alla NHL; il figlio Cecil Hart fu allenatore e general manager dei Canadiens de Montr\u00e9al. Il primo Hart Trophy fu consegnato al termine della stagione 1923-24 a Frank Nighbor, giocatore degli Ottawa Senators. L'Hart Trophy originale fu ritirato nella Hockey Hall of Fame nel 1960, e la NHL da quell'anno al suo posto present\u00f2 un nuovo trofeo intitolato \"Hart Memorial Trophy\".\nWayne Gretzky conquist\u00f2 in carriera il trofeo per ben nove volte, otto delle quali consecutive. Gretzky fu nominato MVP per il maggior numero di volte di tutte le altre leghe professionistiche nordamericane (Major League Baseball, National Basketball Association e National Football League). Barry Bonds \u00e8 il secondo con sette titoli di MVP conquistati nella Major League Baseball. Gretzky ed il suo compagno di squadra agli Edmonton Oilers Mark Messier sono stati gli unici giocatori in grado di vincere l'Hart Trophy con due squadre diverse.\nI giocatori dei Canadiens de Montr\u00e9al hanno vinto il trofeo per diciassette volte; quelli dei Boston Bruins sono secondo con dodici successi, mentre i giocatori ri Detroit Red Wings ed Edmonton Oilers hanno vinto il titolo per nove volte. Joe Thornton fu il primo vincitore dell'Hart Trophy winner ad aver vestito due maglie diverse nella stessa stagione, nel 2005-06, vestendo prima quella dei Boston Bruins e successivamente quella dei San Jose Sharks.\nIl voto, condotto al termine della regular season dagli esperti della Professional Hockey Writers Association, prevede che ciascun giurato esprima cinque preferenze, indicando per ognuno di essi un diverso punteggio basato sulla scala 10-7-5-3-1.\nVincitori.\n&lt;/onlyinclude&gt;\n&lt;onlyinclude&gt;"}
{"id": "249361", "revid": "2175", "url": "https://it.wikipedia.org/wiki?curid=249361", "title": "Authieux", "text": ""}
{"id": "249362", "revid": "2175", "url": "https://it.wikipedia.org/wiki?curid=249362", "title": "Barils", "text": ""}
{"id": "249364", "revid": "729019", "url": "https://it.wikipedia.org/wiki?curid=249364", "title": "Pugio", "text": "Il pugio o, italianizzato, pugione \u00e8 un piccolo coltello-pugnale utilizzato in epoca antica dai soldati romani come arma. Sembra probabile che il pugio venisse utilizzato come arma ausiliaria o arma di riserva oltre a trovare molti altri impieghi come coltello. I funzionari dell'impero presero l'abitudine di indossare pugi decorati nello svolgimento dei loro uffici oltre a nasconderli sotto le vesti quali difesa contro gli imprevisti. Il pugio era un'arma comunemente utilizzata negli assassini e nei suicidi, per esempio, i cospiratori pugnalarono Giulio Cesare utilizzando dei pugi.\nUtilizzo.\nCome il gladio, il pugio \u00e8 stato una delle armi preferite dai Romani.\nEtimologia.\nLa parola \"p\u016bgi\u014d\", \"-\u014dnis\" discende dalla radice indoeuropea *\"pew\u01f5\" (scritta anche *\"peug\"), \u00abcolpire\u00bb, successivamente \u00abpungere\u00bb; ci sono collegamenti e probabilmente anche con l'area germanica (protogermanico *\"funkstiz\", da cui tedesco \"Faust\" e inglese \"fist\").\nTarda et\u00e0 repubblicana.\nIl primo reperto archeologico di \"pugio\" in dotazione al legionario romano, risalirebbe all'assedio di Numanzia del 133 a.C., mentre non sarebbe menzionato da Polibio nella descrizione che fa dell'esercito romano di poco prima dell'inizio della seconda guerra punica. L'adozione di quest'arma avvenne, pertanto, nel periodo compreso tra il 218 a.C. ed il 133 a.C.\nOriginariamente, il pugnale aveva una grossa lama a forma di foglia di 18-28\u00a0cm di lunghezza e di 5\u00a0cm o pi\u00f9 di larghezza. Il filo della lama si estendeva per tutta la lunghezza di ogni bordo; la faccia della lama poteva essere liscia o percorsa da una scanalatura su entrambi i lati. Il codolo era inizialmente ampio e piatto, e il manico era inchiodato su di esso.\nSecondo i dizionari latini, il termine pugio appare per la prima volta nell'epoca tardo repubblicana: lo cita Marco Tullio Cicerone, con riferimento al pugnale utilizzato da Marco Giunio Bruto per pugnalare Giulio Cesare. \nSvetonio conferma che tutti i cospiratori utilizzarono il pugio in quella occasione. Nelle pagine di Cicerone il pugio sembra essere stata l'arma preferita negli assassinii di persone di alto rango e nei suicidi, perch\u00e9 era facile da nascondere nelle pieghe dei vestiti.\nPrima et\u00e0 imperiale.\nCome per le altre attrezzature del legionario il pugnale ha sub\u00ecto alcune modifiche nel corso del I secolo d.C. Nella prima met\u00e0 del I secolo d.C. fu introdotto un codolo a verga, e l'elsa non era pi\u00f9 rivettata alla base della lama. Questi cambiamenti di per s\u00e9 non causarono grandi cambiamenti estetici, ma ne diminuirono la resistenza. Quest'ultimo dato parrebbe essere provato dal ritrovamento di due pugi da due siti diversi, ambedue con impugnature sostituite, una di esse da un'elsa di una spada.\nI riferimenti al pugio sono pi\u00f9 comuni in letteratura dell'impero, in particolare da Tacito e Svetonio. Tacito scrive che Gneo Domizio Corbulone aveva fatto giustiziare un soldato perch\u00e9 non indossava una spada mentre scavava una trincea e un altro perch\u00e9 indossava solo un pugio mentre compiva la stessa attivit\u00e0. Questo non vuol dire che il pugio fosse portato da tutti i militari, infatti uno studio delle lapidi figurate mostra che alcuni soldati non portavano il pugio. Non \u00e8 noto se quest'arma fosse opzionale o se fosse data in dotazione solo ad alcuni soldati. Una tavoletta dello stesso periodo indica che anche alcuni cavalieri portavano il pugio.\nIndossare un pugio divenne una consuetudine tra dignitari e alti funzionari, gli imperatori lo portavano per simboleggiare il potere di vita e di morte. L'imperatore Vitellio tent\u00f2 di rassegnare le dimissioni offrendo il suo pugnale al console Primo, ma la guardia pretoriana glielo imped\u00ec costringendolo a ridepositare il pugio imperiale nel tempio della Concordia. Tacito ci riferisce anche che il centurione Sempronio Denso della Guardia Pretoriana us\u00f2 un pugio per cercare di salvare Lucio Calpurnio Pisone Liciniano.\nIn tempi moderni, la dittatura fascista in Italia ha cercato di ritrovare lo spirito dei militari romani introducendo il saluto del pugnale: una doppia linea di soldati che sollevavano dei pugnali al di sopra delle teste dei dignitari che passavano tra le loro file."}
{"id": "249367", "revid": "1543377", "url": "https://it.wikipedia.org/wiki?curid=249367", "title": "Maurice Richard Trophy", "text": "Il Maurice Richard Trophy, noto anche come Maurice \"Rocket\" Richard Trophy, \u00e8 un premio istituito dalla National Hockey League e consegnato al giocatore capace di segnare il maggior numero di reti nella stagione regolare. Fu donato alla NHL da parte dei Montreal Canadiens nella stagione 1998-99 e deve il suo nome alla leggenda della formazione canadese, l'ala destra Maurice Richard. Il detentore del trofeo \u00e8 il giocatore dei Washington Capitals Aleksandr Ove\u010dkin, capace di segnare 50 reti nel corso della stagione 2015-16.\nStoria.\nIl Maurice \"Rocket\" Richard Trophy fu donato dai Montreal Canadiens alla NHL nel 1999, ed il primo giocatore ad essere premiato fu il finlandese Teemu Sel\u00e4nne, autore di 47 reti. Il trofeo \u00e8 dedicato alla memoria di Maurice \"Rocket\" Richard, giocatore che trascorse tutta la sua carriera, diciotto stagioni, con la maglia dei Canadiens. Per cinque volte fu il miglior marcatore della NHL e fu il primo giocatore della lega a superare la quota delle 500 reti segnate. Nella stagione 1944-45 Richard divent\u00f2 il primo giocatore capace di segnare 50 reti in una singola stagione regolare, riuscendovi in 50 partite disputate. Nonostante le numerose reti segnate Richard non vinse mai l'Art Ross Trophy, premio assegnato al giocatore con pi\u00f9 punti raccolti in stagione.\nNonostante spesso i vincitori dell'Art Ross Trophy si impongano anche nell'Hart Memorial Trophy come MVP della lega, solo Aleksandr Ove\u010dkin e Corey Perry sono riusciti a conquistare sia il Richard che l'Hart nella stessa stagione; Ove\u010dkin vi riusc\u00ec per due stagioni consecutive nel 2007-08 e nel 2008-09. Prima della creazione del Richard Trophy furono undici i giocatori a conquistare l'Hart Trophy nella stessa stagione in cui si classificarono al primo posto per numero di reti segnate.\nA differenza dell'Art Ross Trophy per il Richard Trophy non esistono norme specifiche in caso di parit\u00e0. Al termine della stagione 2003-04 furono addirittura tre i giocatori ad aver messo a segno lo stesso numero di reti, Jarome Iginla, Il'ja Koval'\u010duk e Rick Nash. La seconda occasione in cui vi fu un'assegnazione a pari merito fu nella stagione 2009-10, quando sia Sidney Crosby che Steven Stamkos segnarono 51 reti. Rick Nash \u00e8 il giocatore pi\u00f9 giovane che abbia mai vinto il trofeo, conquistandolo a soli 19 anni. Pavel Bure, Jarome Iginla, Steven Stamkos e Sidney Crosby hanno conquistato il trofeo per due volte, mentre Aleksandr Ove\u010dkin \u00e8 l'unico ad aver vinto il titolo per otto volte."}
{"id": "249368", "revid": "125543110", "url": "https://it.wikipedia.org/wiki?curid=249368", "title": "Santa Barbara", "text": "Santa Barbara \u00e8 una martire cristiana. Il luogo e l'epoca in cui \u00e8 vissuta, a causa delle numerose leggende sorte intorno al suo nome, non sono chiaramente identificabili, ma il suo culto \u00e8 attestato presso le comunit\u00e0 cristiane d'Oriente (Egitto, Costantinopoli) e Occidente (Roma, Francia) sin dal VI-VII secolo e conobbe una grande popolarit\u00e0 nel Medioevo grazie alla \"Legenda Aurea\"; rimossa dal calendario romano generale nel 1969 a causa dei dubbi sulla sua storicit\u00e0, rimane una santa molto popolare grazie al numero dei suoi patronati (vigili del fuoco, marina militare, artificieri, artiglieri, genieri, minatori, architetti, ecc.).\nAgiografia.\nDella vita di questa santa esistono varie agiografie, nessuna delle quali coeva, che presentano notevoli differenze tra loro.\nBarbara \u00e8 figlia di Dioscoro o Dioscuro, un uomo di religione pagana. In alcune agiografie, Dioscoro decide di rinchiuderla in una torre a causa della sua grande bellezza, per proteggerla dal mondo esterno e dai pretendenti (che ella comunque respinge sistematicamente): Barbara va quindi a vedere i progetti per la costruzione della torre e, notando che sono presenti solo due finestre, una a nord e una a sud, ordina ai muratori di costruirne una terza, per richiamare la Trinit\u00e0; prima di entrare nella torre, inoltre, si immerge tre volte in una piscina adiacente, battezzandosi da sola.\nIn altre versioni, Barbara viene segregata come punizione per la sua disobbedienza; nella torre, la giovane viene istruita da filosofi, oratori e poeti e, studiando, giunge alla conclusione che il politeismo \u00e8 una farsa; temporaneamente liberata da suo padre, si converte al cristianesimo; quando suo padre decide di costruirle un'imponente piscina con due finestre, ella fa aggiungere una terza finestra a questo edificio (e non alla torre, come nella versione precedente); altre versioni specificano che Barbara aderisce al cristianesimo studiando i testi di Origene e, una volta fuori dalla torre, si reca proprio da lui, ad Alessandria, per farsi battezzare.\nAd ogni modo, quando Dioscoro scopre la nuova fede della figlia tenta di ucciderla: Barbara riesce a sfuggirgli miracolosamente, trapassando le pareti della torre oppure volando su una montagna (in questo caso, viene vista volare da due pastori, uno dei quali la tradisce rivelando a Dioscoro la sua posizione; maledetto da Barbara, egli viene trasformato in pietra, e il suo gregge di pecore in uno sciame di locuste); riacciuffatala, suo padre la trascina davanti a un magistrato (o prefetto) di nome Martiniano o Marziano. La giovane rifiuta per\u00f2 di abiurare e viene quindi torturata pi\u00f9 volte: viene avvolta da panni ruvidi irti di spine che le lacerano la carne, ma Cristo, apparendole di notte, cura le sue ferite. I carnefici tentano quindi di ustionarla, ma le fiamme accese ai suoi fianchi si spengono subito; le vengono poi tagliati i seni, viene colpita alla testa con un martello e poi fatta sfilare nuda per le strade. Alla fine il padre la conduce in cima a una montagna e la decapita, assieme ad un'altra giovane cristiana, Giuliana. Sceso a valle, Dioscoro viene incenerito da un fulmine o da un fuoco venuto dal cielo come punizione per l'omicidio.\nLe spoglie di Barbara e Giuliana vengono quindi seppellite da un uomo di nome Valentino e presso la loro tomba cominciano ad avvenire guarigioni miracolose.\nStoricit\u00e0 e culto.\nDi santa Barbara non esiste alcuna menzione nei documenti dell'antichit\u00e0 cristiana, cos\u00ec come nella versione originale del martirologio geronimiano; la sua storia, inoltre, presenta notevoli somiglianze con quella di santa Cristina, ed \u00e8 probabile che l'autore della \"passio\" di Barbara abbia ricopiato quella di Cristina, esagerandone gli aspetti inverosimili. Ci\u00f2 ha portato alcune fonti, anche autorevoli, a dubitare dell'esistenza stessa di questa figura.\nLe varie agiografie differiscono per molti particolari, compresi il tempo e il luogo in cui visse Barbara; riguardo alla data del martirio, esso sarebbe avvenuto sotto un \"imperatore Massimino\" o \"Massimiano\", ma non \u00e8 chiaro se si tratti di Massimino il Trace, Massimino Daia o Massimiano. Per quanto concerne il luogo, invece, le fonti riportano diverse citt\u00e0 natali, fra cui Nicomedia, Antiochia, Eliopoli in Egitto, Eliopoli in Libano e un'altra Eliopoli presso Euchaita, nonch\u00e9 la Toscana e Roma, una diversit\u00e0 che testimonia l'adattamento della sua leggenda ai vari luoghi in cui era venerata.\nIl suo culto \u00e8 ben attestato a partire dal VII secolo, periodo in cui appaiono i primi \"Acta\" del suo martirio, di origine forse egiziana, che funsero da base per diverse agiografie composte nei secoli seguenti da vari autori, quali Simeone Metafraste, Usuardo e Adone di Vienne; esistono per\u00f2 anche testimonianze precedenti di una sua venerazione, come un monastero a Edessa nel IV secolo e una basilica copta al Cairo nel VII secolo dedicati a lei. La santa era venerata a Roma gi\u00e0 nel VII-VIII secolo, periodo a cui sono datate sue immagini nella chiesa di Santa Maria Antiqua, e il suo culto \u00e8 attestato in Sabina e Umbria prima dell'anno 1000. \nIntorno al IX secolo Barbara era venerata pubblicamente e ampiamente tanto nell'Oriente quanto nell'Occidente cristiano, e durante il Medioevo si diffuse, grazie al suo culto, l'uso del nome proprio Barbara; tra il XV (quando la sua storia raggiunse l'apice della popolarit\u00e0 in Occidente) e il XVI secolo, era venerata in Germania come una delle quattro \"grandi vergini\", assieme alle sante Dorotea, Caterina d'Alessandria e Margherita d'Antiochia. Il suo culto scem\u00f2 progressivamente dopo il concilio di Trento (forse anche perch\u00e9 la giovane era considerata, nella storia, eccessivamente \"ribelle\" verso suo padre e l'autorit\u00e0 costituita).\nUna tradizione vuole che la Santa sia stata martirizzata in Sabina, nei pressi dell'odierna Scandriglia, e che nell'Alto Medioevo, temendo incursioni saracene, il suo corpo sia stato traslato a Rieti, dove ancora si conserva sotto l'Altare Maggiore della Cattedrale. Da allora la Citt\u00e0 ha eletto santa Barbara a sua Patrona.\nSecondo altre fonti, il corpo della santa fu invece portato a Costantinopoli nel VI secolo; da l\u00ec, nel XII secolo, Barbara Comnena lo trasfer\u00ec a Kiev, dove ora riposa nella cattedrale di San Vladimiro.\nSecondo altre fonti ancora, le reliquie sarebbero invece state prelevate da Costantinopoli e portate a Venezia da Maria Argyropoula quando, verso il 1004, and\u00f2 in sposa a Giovanni Orseolo; pi\u00f9 avanti, durante il dogato di Ottone Orseolo, due fratelli di Giovanni, Orso e Felicita, fecero spostare le reliquie dalla basilica di San Marco dov'erano custodite al monastero di San Giovanni evangelista di Torcello. Con la secolarizzazione dei beni ecclesiastici voluta da Napoleone, le reliquie furono nuovamente spostate e collocate nella chiesa di San Martino di Burano, dove si trovano a tutt'oggi.&lt;br&gt;Il corpo della santa \u00e8 oggi conservato anche a Piacenza nella chiesa di San Sisto, Roma in San Lorenzo in Damaso, Il Cairo, mentre la testa \u00e8 venerata a Novgorod in Russia (insieme al suo seno pietrificato), in Pomerania e a Montecatini. Altre reliquie della santa sono presenti a Roma nel Tesoro di San Giovanni in Laterano, nella chiesa di Santa Maria in Traspontina, nella basilica dei Santi Cosma e Damiano e nella chiesa di Santa Barbara alle Capannelle; altri resti della santa sono anche nella chiesa della Real Casa della Santissima Annunziata a Napoli, a Pisa, Cremona, Mantova e Trapani.\nNegli antichi martirologi greci, cos\u00ec come nell'attuale martirologio romano, la data di commemorazione di santa Barbara \u00e8 il 4 dicembre, ma va notato che tutti i martirologi del IX secolo la collocano invece al 16 dicembre. La santa \u00e8 stata rimossa dal Calendario romano generale con la riforma del 1969, per via del suo carattere leggendario, ma \u00e8 ancora presente nel Martirologio romano e la continuazione del suo culto \u00e8 stata permessa.\nPatronati.\nDai vari elementi citati nella sua leggenda \u00e8 derivata, col tempo, una quantit\u00e0 spropositata di patronati: la prigionia nella torre da parte di suo padre associ\u00f2 la sua figura alle torri, a tutto ci\u00f2 che concerneva la loro costruzione e manutenzione e quindi il loro uso militare; da qui il fatto di essere considerata patrona di architetti, stradini, tagliapietre, muratori, cantonieri, campanari, nonch\u00e9 di torri e fortezze. Parimenti, per via della morte di Dioscoro, essa venne considerata protettrice contro i fulmini e il fuoco, e di conseguenza contro le morti causate da esplosioni o da colpi d'artiglieria; da qui deriva il suo patronato su numerose professioni militari (artiglieri, artificieri, genio militare, membri della marina) e sui depositi di armi e munizioni (al punto che le polveriere vengono chiamate anche \"santebarbare\"). Per quanto riguarda la marina militare (di cui fu confermata patrona da Pio XII con il breve pontificio del 4 dicembre 1951), la santa fu scelta in particolare perch\u00e9 simboleggiante la serenit\u00e0 del sacrificio di fronte a un pericolo inevitabile. \u00c8 inoltre patrona di tutto ci\u00f2 che riguarda il lavoro in miniera e dei vigili del fuoco. Il patronato sugli artiglieri e sui minatori risale almeno al XV secolo.\nViene invocata per scongiurare i pericoli del fulmine e della morte improvvisa e priva dei conforti sacramentali, il che l'ha fatta entrare nel numero dei santi ausiliatori, un gruppo di quattordici santi alla cui intercessione la tradizione popolare attribuisce una particolare efficacia in determinate necessit\u00e0: la devozione \u00e8 attestata per la prima volta in Germania nel 1284 e si diffuse notevolmente nel corso del Trecento anche in Austria, Svizzera e varie regioni italiane.\nAnche i racconti di miracoli operati per intercessione della santa fecero molto per aumentare la sua popolarit\u00e0 (un esempio citato spesso \u00e8 quello avvenuto a Gorkum nel 1448, in cui tal Henry Kock venne gravemente ustionato in un incendio e, appellandosi a santa Barbara -di cui era sempre stato devoto-, riusc\u00ec a uscire dall'edificio e a sopravvivere fino a ricevere l'estrema unzione).\nCome patrona delle attivit\u00e0 principali del gruppo Eni le \u00e8 stata dedicata la grande nuova chiesa costruita a Metanopoli, quartier generale del gruppo, per decisione di Enrico Mattei.\nIconografia.\nNel XV e XVI secolo si assiste a una fioritura di rappresentazioni di santa Barbara in opere artistiche, specialmente fra autori italiani, fiamminghi e, in minor misura, tedeschi. La sua leggenda e la variet\u00e0 di cose a cui \u00e8 associata hanno dato vita a un gran numero di elementi con i quali ella viene rappresentata. Il simbolo pi\u00f9 comune e significativo \u00e8 indubbiamente la torre a tre finestre, raffigurata tanto come ambiente in cui la santa viene collocata, quanto come \"miniatura\" tenuta in mano o poggiata ai piedi. Il pi\u00f9 antico, per\u00f2, testimoniato da un affresco nella chiesa di Santa Maria Antiqua a Roma, \u00e8 il pavone, simbolo di lunga vita, apoteosi o immortalit\u00e0 (o, in alternativa, richiamante alcune versioni della leggenda in cui, quando i suoi carnefici si apprestarono a torturarla con delle verghe, queste si tramutarono in piume di pavone). La piuma di questo animale (o di struzzo), inoltre, \u00e8 un attributo presente nelle opere prodotte nell'area dei Paesi Bassi e della Germania, ma il suo significato non \u00e8 chiaro: oltre che ricondursi all'episodio appena citato, potrebbe anche rappresentare la fenice, simbolo di Eliopoli (dove, secondo alcune agiografie, la santa sarebbe nata). Gaiffier sosteneva invece che derivasse dal \"Dicta Origenis de beata Barbara\", un'agiografia in cui Cristo appare come bambino a santa Barbara e le d\u00e0 una piuma di struzzo, animale che, secondo Origene, \u00e8 pi\u00f9 degno di tutti gli altri.\nIn quanto martire, a santa Barbara vengono associate spesso la palma, una corona o un diadema (specie nelle opere pi\u00f9 tarde) e la spada, l'arma con cui \u00e8 stata uccisa. Altri attributi comuni, specie dopo il XV secolo, sono il calice e l'ostia (o anche la pisside), entrambi simboleggianti l'accompagnamento cristiano alla morte, cio\u00e8 che nessuno dei suoi devoti sarebbe morto senza aver ricevuto il viatico (va notato che santa Barbara e santa Chiara sono le uniche donne, tra i santi, a cui viene attribuita l'ostia nelle rappresentazioni sacre). Il concilio di Trento, citando un decreto del precedente concilio di Cambrai, band\u00ec l'uso di questi due simboli, in quanto promettevano una \"grazia scontata\", specie a coloro che avevano vissuto in maniera peccaminosa (essi rimasero comunque comuni nell'iconografia ortodossa e anglicana). Oltre a questi, \u00e8 occasionalmente affiancata da cannoni o catapulte, il cui attacco richiama la morte subita da Dioscoro e il patronato di santa Barbara sull'artiglieria; pi\u00f9 rare invece le rappresentazioni in cui tiene un libro (rappresentazione della sua vita studiosa), una torcia (richiamante un episodio del suo martirio) o in cui suo padre Dioscoro appare ai suoi piedi (simbolo della sua vittoria contro il paganesimo).\nGeneralmente, santa Barbara \u00e8 rappresentata riccamente vestita, spesso in tinte di rosso, ma fino a prima del concilio di Trento (dove Molanus fece bandire tutte le immagini \"lascive\") esistevano anche opere ove era raffigurata seminuda, in particolare in quelle che richiamavano la parte del suo martirio in cui le viene tagliato il seno; dopo il concilio il culto e le rappresentazioni occidentali di santa Barbara calarono notevolmente, concentrandosi maggiormente sull'episodio finale del martirio, la decapitazione."}
{"id": "249371", "revid": "287204", "url": "https://it.wikipedia.org/wiki?curid=249371", "title": "Thomisidae", "text": "I tomisidi (Thomisidae , 1833) sono una famiglia di ragni appartenente all'infraordine Araneomorphae.\nDescrizione.\nSono detti comunemente ragni-granchio, (in inglese \"crab spiders\") in primo luogo per la somiglianza fisica in quanto hanno le due paia anteriori di zampe allargate verso l'esterno come le chele di un granchio; in secondo luogo per la forma del corpo appiattita e spesso spigolosa, e inoltre per la capacit\u00e0 che hanno di camminare di lato e anche all'indietro. Vengono anche chiamati \"ragni dei fiori\" perch\u00e9 l'habitat principale \u00e8 nei fiori, o sotto le corolle, dei prati e dei giardini di tutto il mondo.\nLe misure variano da 4 a 14 millimetri. Hanno un addome breve spesso troncato all'estremit\u00e0 e il carapace tondeggiante. Le prime due paia di arti servono per la caccia e sono forti, pi\u00f9 grandi e spinose, mentre le altre due paia sono pi\u00f9 piccole e prettamente legate alla deambulazione. I colori possono essere svariati come bianco, rosa, giallo, adatti per mimetizzarsi sui fiori dove cacciano; alcune specie possono cambiare colore.\nLa loro vista \u00e8 eccellente, comparabile a quella dei Salticidae. Normalmente hanno due grandi occhi in vista frontale e altri sei pi\u00f9 piccoli in vista laterale su due file fino a coprire un campo visivo di 360\u00b0.\nSono capaci di uccidere le api con la loro forza e si nutrono anche del nettare dei fiori e di altri insetti pi\u00f9 piccoli di loro. Le femmine hanno il torace rosa, mentre i maschi l'hanno marrone. Si trovano nei boschi, nei giardini e nelle coltivazioni. Sono pi\u00f9 frequenti in primavera e in estate, nascosti nelle corolle dei fiori o negli alberi e arbusti.\nEtologia.\nQuesti ragni non costruiscono ragnatele per intrappolare la preda, ma sono cacciatori e tendono agguati. \u00c8 tipico di varie specie appostarsi sulle foglie, nei fiori o sotto di essi e all'avvicinarsi di un insetto, scattare, afferrarlo con le zampe e immobilizzarlo con un morso velenoso. Questo tipo di attacco risulta estremamente efficiente. Ben poche prede riescono a divincolarsi e fuggire quando le zampe anteriori si chiudono sul collo e sull'attaccatura delle ali del malcapitato insetto.\nIn ci\u00f2 alcuni di loro, come la \"Misumena vatia\", sono facilitati dalla possibilit\u00e0 di variare il colore del proprio corpo mimetizzandosi perfettamente al fiore ospitante; gli \"Xysticus\", invece, si appostano fra le foglie e i rametti. Non \u00e8 molto chiaro se si tratta di mimetismo vero e proprio, o piuttosto un adattamento al periodo di fioritura di determinate specie di piante: ad esempio sui cardi e sui papaveri, appena cambiano colore e col passare del tempo ingialliscono, i ragni ospiti scendono dalla pianta e ne vanno a cercare un'altra che \u00e8 in procinto di fiorire.\nLa tipologia di preda comprende qualsiasi insetto osi avvicinarsi ai fiori: annoverano fra esse anche \"Xylocopa\" (grosse api nerastre con ali iridescenti) e cavallette lunghe oltre 4 centimetri.\nSe riescono a prendere pi\u00f9 prede di quante ne possano suggere, le conservano nei pressi del luogo di appostamento.\nRiproduzione.\nLe uova vengono attaccate alle piante in un piccolo astuccio piatto e la femmina le sorveglia fino alla morte. Come per altre famiglie di ragni, i piccoli, gi\u00e0 dalla nascita fanno lavoro di gruppo: se una preda capita nelle vicinanze del nido l'assaltano in massa e la divorano. Poi, poco tempo dopo la prima muta, nelle ore pi\u00f9 calde della giornata salgono sulla parte pi\u00f9 alta dell'arbusto e, secreto un sottilissimo filo, alla prima corrente d'aria si lasciano trasportare verso altri lidi, abbandonando il nido nat\u00eco per sempre.\nVeleno.\nI Thomisidae non sono nocivi per gli esseri umani. Diversamente, gli appartenenti al genere \"Sicarius\", della famiglia Sicariidae, di dimensioni maggiori e designati anch'essi a volte come \"ragni-granchio\", hanno un morso abbastanza velenoso.\nDistribuzione e habitat.\nSono ragni diffusi in tutto il mondo.\nTassonomia.\nLa famiglia \"Aphantochilidae\" fu incorporata nei Thomisidae solo nei tardi anni ottanta del secolo scorso: \"Aphantochilus\" \u00e8 il nome del genere che preda esclusivamente formiche \"cefalotine\", dette cos\u00ec in quanto le loro valve proventricolari sono sclerotizzate.\nAttualmente, a novembre 2020, si compone di 169 generi e 2150 specie; per la suddivisione in sottofamiglie si segue la classificazione adottata dall'entomologo Joel Hallan:\nGeneri in ordine alfabetico.\nDi seguito l'elenco dei 169 generi in ordine alfabetico:\nGeneri fossili.\nSono stati individuati anche i seguenti 14 generi esclusivamente fossili:"}
{"id": "249372", "revid": "2175", "url": "https://it.wikipedia.org/wiki?curid=249372", "title": "Barre-en-Ouche", "text": ""}
{"id": "249373", "revid": "110157", "url": "https://it.wikipedia.org/wiki?curid=249373", "title": "Roger Crozier Saving Grace Award", "text": "Il Roger Crozier Saving Grace Award, chiamato anche per motivi di sponsorizzazione MBNA/Mastercard Roger Crozier Saving Grace Award, \u00e8 stato un premio istituito dalla National Hockey League, che veniva consegnato al portiere che concludeva la stagione regolare con la migliore percentuale di parate. Possono vincere il trofeo solo i portieri che hanno disputato almeno 25 partite. La statistica delle parate effettuate da un portiere \u00e8 la percentuale di tiri che riesce a bloccare, ed \u00e8 calcolata dividendo il numero totale di tiri parati dal portiere per il numero dei tiri totali diretti verso la porta.\nStoria.\nIl trofeo fu introdotto per la prima volta al termine della stagione 1999-2000, e prende il proprio nome dall'ex portiere di Detroit Red Wings, Buffalo Sabres e Washington Capitals Roger Crozier, capace in carriera di vincere il Calder Memorial Trophy ed il Conn Smythe Trophy, attivo in NHL dal 1964 al 1977. La sponsorizzazione del trofeo \u00e8 offerta dalla MBNA, banca controllata da Bank of America, per la quale lavor\u00f2 Crozier al termine della propria carriera, prima di morire l'11 gennaio 1996. Il vincitore del trofeo riceve un trofeo commemorativo in cristallo ed un assegno dal valore di 25.000 dollari da destinare ad attivit\u00e0 di beneficenza riguardanti l'hockey su ghiaccio giovanile o ad un altro programma educativo a discrezione del vincitore.\nIl trofeo non fu consegnato solo in occasione del lockout che port\u00f2 alla cancellazione della stagione 2004-2005. Al termine della stagione 2006-2007 il premio \u00e8 stato sospeso, l'ultimo vincitore \u00e8 stato Niklas B\u00e4ckstr\u00f6m."}
{"id": "249374", "revid": "2175", "url": "https://it.wikipedia.org/wiki?curid=249374", "title": "Baux-de-Breteuil", "text": ""}
{"id": "249375", "revid": "2175", "url": "https://it.wikipedia.org/wiki?curid=249375", "title": "Baux-Sainte-Croix", "text": ""}
{"id": "249376", "revid": "2175", "url": "https://it.wikipedia.org/wiki?curid=249376", "title": "Bec-Hellouin", "text": ""}
{"id": "249377", "revid": "2175", "url": "https://it.wikipedia.org/wiki?curid=249377", "title": "Bec-Thomas", "text": ""}
{"id": "249378", "revid": "56620", "url": "https://it.wikipedia.org/wiki?curid=249378", "title": "Stanza", "text": ""}
{"id": "249379", "revid": "599013", "url": "https://it.wikipedia.org/wiki?curid=249379", "title": "B\u00e9zu-Saint-Eloi", "text": ""}
{"id": "249380", "revid": "290948", "url": "https://it.wikipedia.org/wiki?curid=249380", "title": "Otturatore (fotografia)", "text": "In fotografia, un otturatore, a cui ci si pu\u00f2 riferire anche con il termine inglese shutter, \u00e8 un dispositivo meccanico o elettronico, che consente alla luce di passare per un determinato periodo, esponendo alla luce una pellicola fotografica o un sensore digitale fotosensibile per catturare un'immagine permanente di una scena. Un otturatore pu\u00f2 essere utilizzato anche per consentire agli impulsi di luce di passare verso l'esterno, come si vede in un proiettore cinematografico o in una lampada di segnalazione. Un otturatore a velocit\u00e0 variabile viene utilizzato per controllare il tempo di esposizione della pellicola. L'otturatore \u00e8 costruito in modo che si chiuda automaticamente dopo un determinato intervallo di tempo richiesto. La velocit\u00e0 dell'otturatore \u00e8 controllata da un anello esterno alla fotocamera, sul quale sono segnati vari tempi.\nStoria.\nDalle prime camere oscure fino alla met\u00e0 dell'Ottocento l'otturatore era da un semplice tappo con cui il fotografo copriva l'obiettivo e che utilizzava per regolare il tempo di esposizione, in genere nell'ordine di alcuni minuti.\nIl progresso dei materiali sensibili richiese tempi di esposizione sempre pi\u00f9 ridotti e si rese quindi necessario un sistema pi\u00f9 raffinato per gestire lo scatto. A questa esigenza William England rispose progettando nel 1861 il primo otturatore sul piano focale, montato poi nel 1883 sulla Goerz Anschutz. Questo otturatore era costituito da una tendina di stoffa che formava una fessura per la luce e che poteva raggiungere il tempo di 1/1000 di secondo.\nNel 1878 Eadweard Muybridge riusc\u00ec a catturare su pellicola 12 fotogrammi raffiguranti il galoppo di un cavallo. A tale scopo utilizz\u00f2 una batteria di apparecchi fotografici. Il passaggio del cavallo spezzava dei fili metallici che azionavano le elettrocalamite collegate agli otturatori delle fotocamere. Gli otturatori erano due lastre di cartone che scorrevano davanti l'obiettivo, temporizzate da un meccanismo a orologeria che, secondo Muybridge, permettevano un tempo di 1/2000 di secondo. Nel 1902 fu progettato il sistema Compound, utilizzato poi nel 1912 con il nome di Compur.\nTipologia.\nGli otturatori possono essere classificati in due tipi:\nAl primo tipo corrispondono tutti gli otturatori dotati di varie lamelle concentriche disposte a raggiera (da 1 a 5 o pi\u00f9 elementi), in modo simile a quelle di un diaframma e posizionate generalmente nel centro ottico della lente, vicino al diaframma. Questi otturatori permettono una sicronizzazione con lampade flash fino al tempo pi\u00f9 rapido che possono raggiungere (circa 1/2000s per i modelli pi\u00f9 raffinati) e vengono utilizzati praticamente per le ottiche di grande e medio formato, offrendo notevoli vantaggi in molti ambiti; infatti anche progetti per formati tendenzialmente pi\u00f9 compatti, tipo la Fujifilm FinePix X-100 in tutte le sue versioni, lo utilizzano.\nEsistono anche otturatori centrali da posizionare o posizionati tra l'ottica e il corpo, ottenendo cos\u00ec una maggior economicit\u00e0 per le ottiche di quel sistema, ma incontrando alcuni difetti tipici degli otturatori a tendina. \nQuest'ultimo tipo \u00e8 invece un otturatore composto da due superfici di stoffa o di metallo, disposte nei pressi del piano focale (anche piano pellicola o piano sensore) che scorrono orizzontalmente o verticalmente. \nSe il tempo richiesto \u00e8 pi\u00f9 lento di quello di sincronizzazione del flash la prima tendina raggiunge il fine corsa lasciando scoperto tutto il fotogramma a prender luce. Conseguentemente parte la seconda tendina che andr\u00e0 a coprire la pellicola o il sensore, concludendo cos\u00ec l'esposizione. In caso di tempi pi\u00f9 rapidi della sincronizzazione flash, la seconda tendina viene azionata durante la corsa della prima, quindi la superficie sensibile non viene esposta tutta contemporaneamente, ma sequenzialmente attraverso la \"fessura\" formatasi dal ritardo fra la prima e la seconda tendina. Questa \"fessura\" sar\u00e0 via via sempre pi\u00f9 stretta con il decrescere del tempo di otturazione selezionato, ma il tempo totale in cui il meccanismo completa l'esposizione, resta sempre pari al tempo massimo di sincronizzazione del flash, e questo causa la distorsione dell'immagine riprendendo oggetti in rapido movimento. Da notare tuttavia che tale distorsione in pratica \u00e8 evidente solo con otturatori lenti o su grandi formati.\nUso.\nL'otturatore, insieme al diaframma (che regola l'intensit\u00e0 della luce), \u00e8 un fattore indispensabile per determinare la corretta esposizione: la giusta regolazione dell'apertura del diaframma, combinata con la giusta regolazione del tempo di otturazione, consentiranno di impressionare la pellicola o il sensore esattamente con la quantit\u00e0 di luce richiesta (intensit\u00e0 x tempo) per ogni esposizione desiderata. Il tempo di otturazione pu\u00f2 essere utilizzato anche in modo creativo: scegliendo infatti un tempo lento \u00e8 possibile esaltare il movimento di un soggetto (mosso creativo), oppure con un tempo molto rapido si pu\u00f2 \"congelare\" un soggetto in movimento ed aumentarne la nitidezza nell'immagine. I vari tempi di otturatore delle moderne macchine fotografiche, sono selezionabili da una ghiera oppure, negli apparecchi elettronici, da pulsanti e/o comandi digitali.\nQuella seguente rappresenta una tipica serie dei tempi (o velocit\u00e0) di otturazione, in frazioni di secondo, a passi di 1 stop:\n 30 15 8 4 2 1s 1/2 1/4 1/8 1/15 1/30 1/60 1/125 1/250 1/500 1/1000 1/2000 1/4000 1/8000\nNella scala dei tempi ogni valore \u00e8 circa la met\u00e0 di quello che lo precede e circa il doppio di quello successivo. Di norma i valori inferiori ad 1 secondo vengono visualizzati soltanto con il divisore (es: 1/125 diviene 125), ma alcuni progetti sistemano una s (unit\u00e0 di misura = secondo) davanti o dietro al numero, in base all'unit\u00e0 o alla sua frazione: 30s = trenta secondi, oppure s30 = 1/30 di secondo. Come per la scala dei diaframmi, anche l'intervallo tra i diversi valori dei tempi di otturazione, viene indicato con l'espressione \"stop\". Aumentando/diminuendo di 1 stop il tempo di otturazione, raddoppia/dimezza la quantit\u00e0 di luce che arriva al supporto sensibile."}
{"id": "249381", "revid": "2175", "url": "https://it.wikipedia.org/wiki?curid=249381", "title": "Bois-Hellain", "text": ""}
{"id": "249382", "revid": "110157", "url": "https://it.wikipedia.org/wiki?curid=249382", "title": "Museo etnografico russo", "text": "Il Museo etnografico russo (), fondato nel 1902 per editto dello zar Nicola II (1894-1917), \u00e8 .\nNelle sue collezioni si conservano circa mezzo milione di reperti, tra i quali oggetti di uso quotidiano, materiali di archivio, disegni, pitture, litografie e fotografie di documentazione dei secoli dal XVIII al XX secolo.\nLo scopo del museo di San Pietroburgo \u00e8 documentare e conservare le culture tradizionali di oltre 150 popolazioni che vivevano nei territori dell'ex Unione Sovietica: Europa dell'Est, Siberia, Estremo Oriente Russo, Caucaso e Asia Centrale."}
{"id": "249384", "revid": "2175", "url": "https://it.wikipedia.org/wiki?curid=249384", "title": "Boissi\u00e8re (Eure)", "text": ""}
{"id": "249385", "revid": "125962451", "url": "https://it.wikipedia.org/wiki?curid=249385", "title": "Fabrizio Miccoli", "text": "Ha vestito le maglie di , , , , , , , e vincendo una Supercoppa italiana nel 2003 con la Juventus e una Supercoppa portoghese nel 2005 con il Benfica. Ha segnato pi\u00f9 di 200 reti in carriera, 81 delle quali con il Palermo, squadra di cui \u00e8 il miglior marcatore di tutti i tempi, il miglior marcatore in Serie A (74 reti) ed il giocatore con pi\u00f9 presenze (164) in massima serie. Con la maglia del Perugia \u00e8 stato, invece, capocannoniere della Coppa Italia 2002-2003.\nDal 2003 al 2004 ha fatto parte della nazionale italiana, totalizzando 10 presenze e 2 reti.\nBiografia.\nNativo di Nard\u00f2, ma originario di San Donato di Lecce, \u00e8 soprannominato \"Il Rom\u00e1rio del Salento\" e il \"Pibe di Nard\u00f2\".\nSposato dal 2002 con Flaviana Perrone, ha due figli, Swami (nata nel 2003) e Diego (nato nel 2008), chiamato cos\u00ec in onore di Diego Armando Maradona. Ha un fratello, Federico (nato nel 1984), anch'egli attaccante, che fu acquistato dal Perugia insieme a lui.\nIl 24 settembre 2009 \u00e8 stato insignito della cittadinanza onoraria del comune di Corleone, in provincia di Palermo, per meriti sportivi, riconoscimento revocatogli il 1\u00ba luglio 2013 in seguito alle polemiche suscitate dagli insulti proferiti dal giocatore nei confronti di Giovanni Falcone.\nGestisce uno stabilimento balneare a Santa Maria di Leuca, mentre a San Donato, il paese di cui \u00e8 originario, nel 2010 ha aperto una scuola calcio per bambini, l'A.S.D. Fabrizio Miccoli.\n\u00c8 stato uno dei testimonial di Nike. Dal settembre 2009 fa parte dell'azienda Pik\u00e0 insieme all'ex compagno di squadra Giovanni Tedesco. Il 30 novembre 2011 ha stretto un accordo con l'azienda automobilistica francese Citro\u00ebn: al decimo gol segnato nella stagione 2011-2012 sarebbe diventato designer per la realizzazione di un modello di Citro\u00ebn DS3 Just Black, da devolvere in beneficenza.\n\u00c8 appassionato di wrestling e di poker Texas hold 'em.\nNel gennaio 2010 ha acquistato all'asta per 25 000 euro un orecchino sequestrato a Maradona. In seguito Miccoli ha dichiarato di volerlo restituire al suo proprietario originale, a patto che la consegna avvenisse di persona. Il 26 febbraio 2013 Maradona, in visita a Napoli, in conferenza stampa ha ringraziato Miccoli per aver acquistato il suo orecchino pignorato con l'intento di restituirglielo.\nPoliticamente schierato a sinistra, sostiene il Partito Comunista dei Lavoratori e sulla gamba sinistra ha un tatuaggio di Che Guevara. Miccoli ha dichiarato: \u00abLo avevo visto su Maradona, ma non sapevo chi fosse Che Guevara\u00bb.\nProcedimenti giudiziari.\nIl 22 giugno 2013 riceve un avviso di garanzia dalla procura di Palermo per tentata estorsione, concorso in tentata estorsione ed accesso abusivo a sistema informatico (per l'uso di schede telefoniche cellulari intestate a persone ignare); nello stesso contesto le intercettazioni telefoniche rivelano insulti al giudice Giovanni Falcone, qualificato come \u00abfango\u00bb, durante conversazioni con Mauro Lauricella, il figlio del boss del quartiere Kalsa di Palermo. La FIGC apre un'inchiesta sul caso. Il 27 giugno seguente Miccoli tiene una conferenza stampa in cui in lacrime chiede scusa \u00aballa citt\u00e0 di Palermo\u00bb per il proprio comportamento; il giorno successivo affida al quotidiano \"la Repubblica\" una lettera idealmente indirizzata a Falcone stesso, scritta di propria mano. In conseguenza di tali fatti, il 1\u00ba luglio il comune di Corleone gli revoca la cittadinanza onoraria. Successivamente, durante la stagione 2013-2014, la Procura Federale della FIGC chiede per lui una giornata di squalifica e un'ammenda di 50 000 euro, quindi il 27 febbraio 2014 viene prosciolto dalla Commissione disciplinare della Federcalcio.\nIl 20 aprile 2015 viene indagato con l'accusa di estorsione aggravata perch\u00e9 avrebbe contattato sempre Mauro Lauricella per recuperare un credito di 12 000 euro che l'ex fisioterapista del Palermo aveva nei confronti di un imprenditore dopo avergli ceduto la propriet\u00e0 della discoteca \"il Paparazzi\" di Isola delle Femmine (PA), di cui era socio Andrea Barzagli, ex giocatore del Palermo. Nell'ottobre 2017 viene condannato dal tribunale di Palermo a 3 anni e 6 mesi di reclusione, con rito abbreviato, per estorsione aggravata dal metodo mafioso, condanna confermata in appello a gennaio 2020.\nIl 23 novembre 2021 diventa definitiva la condanna a tre anni e sei mesi di reclusione dopo che la seconda sezione penale della Corte di Cassazione ha rigettato il ricorso e ha confermato la sentenza decisa nel gennaio 2020 dalla Corte di Appello di Palermo per estorsione aggravata dal metodo mafioso. Il giorno successivo si costituisce presso il Carcere di Rovigo.\nIl 5 dicembre 2021, dodici giorni dopo la condanna del giocatore, in occasione della partita di calcio di Serie C Palermo-Monopoli, i tifosi palermitani hanno intonato cori in favore di Miccoli, al quale \u00e8 stato dedicato anche uno striscione: \u201cSempre con te, nativi di Palermo col sangue rosanero\u201d. Non risulta alcun comunicato ufficiale del Palermo Football Club S.p.A. con cui la Societ\u00e0 abbia preso le distanze da tale comportamento, che ha avuto risalto su quotidiani a diffusione regionale.\nCaratteristiche tecniche.\nTrequartista o attaccante tecnico, rapido e scattante, dal tiro potente e ottimo nel dribbling, giocava prevalentemente come seconda punta, posizione dalla quale forniva anche svariati assist. Le sue doti risaltavano soprattutto durante i contropiede, in quanto era molto abile con la palla al piede preferendo allargarsi e partire dall'esterno del campo. Molto freddo sotto porta, era un valido rigorista e tiratore di punizioni, solitamente battute con la tecnica della palla a giro sopra la barriera. Era anche molto abile nel gesto tecnico del \"cucchiaio\", simile a quello di Francesco Totti, ed eseguiva i rigori interrompendo la rincorsa e inscenando delle finte fino a quando non arrivava alla distanza utile per calciare.\nCarriera.\nGiocatore.\nClub.\nInizi.\nSi dimostra portato per il calcio fin da bambino, tanto che nelle giovanili giocava con ragazzi pi\u00f9 grandi: i dirigenti del San Donato, la sua prima squadra, falsificavano i suoi documenti incollando la sua foto in tesserini di altri ragazzini che rientravano nella categoria giusta, ad esempio un certo Gianluca Luceri, cosicch\u00e9 dei sei anni reali gliene facevano dimostrare otto.\nNel 1992, a quattordici anni, entr\u00f2 nel settore giovanile del , che lo acquist\u00f2 per dieci milioni di lire, restandovi per due anni. In maglia rossonera si distinse: vinse il campionato nella categoria Giovanissimi segnando 28 gol in una stagione e facendo anche il raccattapalle a San Siro. Nostalgico di casa, decise quindi di tornare, ma nelle giovanili del , squadra per la quale Fabrizio ha sempre tifato, i dirigenti non poterono garantirgli il posto da titolare in squadra. Pass\u00f2 cos\u00ec, a soli diciassette anni, al del direttore sportivo Pantaleo Corvino, con cui dapprima vinse uno scudetto con la categoria Berretti, quindi esord\u00ec in Serie C1 a 16 anni diventando titolare fin dal suo primo anno, nel quale mise a segno 8 reti. Ripet\u00e9 anche la stagione successiva i risultati del suo esordio nel calcio professionistico, tanto che nel 1998 fu acquistato dalla , in Serie B. In quattro stagioni con la Ternana, tutte in serie cadetta, Miccoli realizz\u00f2 32 gol, di cui 15 solo nell'ultima stagione: tale cifra \u00e8 rimasta un record personale per il giocatore fino alla stagione 2009-2010, quando con la maglia del batte tale risultato; realizza la prima tripletta in carriera nella gara in trasferta contro il (1-3) nel campionato 2000-2001.\nPerugia, Juventus e Fiorentina.\nNell'estate 2002 viene acquistato dalla , che lo gira in prestito al Perugia del Presidente Luciano Gaucci, con il quale non ebbe un buon rapporto. Coi \"Grifoni\" debutt\u00f2 in Serie A conquistando un nono posto, segnando 9 reti in campionato e 5 in Coppa Italia; queste ultime, che contribuirono a portare i biancorossi allo storico traguardo delle semifinali, gli valsero il titolo di capocannoniere dell'edizione 2002-2003. L'allenatore che lo ha guidato in quella stagione, in cui si \u00e8 dimostrato rivelazione, era Serse Cosmi, suo mentore e, a detta dello stesso Miccoli, il miglior allenatore che il giocatore abbia mai avuto. Il 21 dicembre 2009 proprio Cosmi guid\u00f2 la squadra formata da Miccoli per un'amichevole di beneficenza per la raccolta fondi da destinare agli alluvionati di Messina di quasi tre mesi prima.\nTornato alla Juventus, gioc\u00f2 un discreto campionato nel quale, pur svolgendo il ruolo di rincalzo, si dimostr\u00f2 una buona alternativa alle punte titolari Alessandro Del Piero e David Trezeguet. Realizz\u00f2 8 reti nel campionato 2003-2004 pi\u00f9 una rete in Champions League contro l'.\nMai del tutto amato dalla dirigenza bianconera (allora guidata dalla \"triade\" Moggi-Giraudo-Bettega), con la quale ebbe diversi screzi, e dopo l'acquisto di Zlatan Ibrahimovi\u0107 da parte dei bianconeri che gli ha chiuso praticamente lo spazio in squadra, nel 2004-2005 fu ceduto a titolo definitivo alla neopromossa per \u20ac 14 milioni, e contemporaneamente fu stipulato un accordo di partecipazione per 7 milioni di euro. Solo successivamente dichiar\u00f2 che la sua annata in bianconero fu \u00abuna tragedia\u00bb.\nCon la maglia viola disput\u00f2 un'ottima stagione mettendo a segno 12 reti in 35 partite di campionato, risultando il capocannoniere della sua squadra contribuendo cos\u00ec alla salvezza della stessa ottenuta all'ultima giornata nella vittoria per 3-0 sul , sbloccando la partita su calcio di rigore. Alcuni mesi prima un suo errore dal dischetto alla lotteria dei rigori sanc\u00ec l'eliminazione della squadra dai quarti di finale di Coppa Italia contro la Roma.\nA fine annata viene riscattato alle buste dalla Juventus per 2 milioni di euro contro 1,5 milioni offerti dalla Fiorentina.\nIl rilancio al Benfica.\nNella stagione 2005-2006 pass\u00f2 in prestito oneroso (900\u00a0000 euro) al , nel campionato portoghese. Con la squadra di Lisbona si mise in luce anche in Champions League, segnando due gol.\nNell'estate 2006 il prestito al Benfica fu rinnovato per un'ulteriore stagione a fronte di un esborso di ulteriori 250\u00a0000 euro, nella quale Miccoli scese in campo 22 volte segnando 10 reti in campionato, disputando un campionato di alto livello e diventando uno dei giocatori preferiti della tifoseria del club lusitano. Collezion\u00f2 5 presenze e 2 reti in Champions League e 6 presenze e una rete in Coppa UEFA.\nL'esperienza lusitana \u00e8 stata per\u00f2 segnata da infortuni a catena che gli hanno fatto pensare seriamente di smettere di giocare, pensiero poi abbandonato grazie al supporto morale della moglie.\nPalermo.\nDopo la fine del prestito al Benfica e il rientro alla Juventus, nell'estate 2007 viene acquistato a titolo definitivo dal Palermo per 4,3 milioni di euro pagabili in tre anni. Con l'oriundo Amauri ha formato per una stagione una delle coppie offensive pi\u00f9 valide della Serie A.\nI primi gol con la maglia rosanero arrivano alla seconda giornata contro il , quando firma una doppietta. Nonostante le buone prestazioni, la sua stagione \u00e8 costellata da infortuni che non gli garantiscono una buona continuit\u00e0 di forma, chiudendo il campionato con 22 presenze ed 8 reti. Nella stagione 2008-2009 indossa anche la fascia di capitano nella partita giocata al Via del mare contro il Lecce. Il 15 agosto 2009 sigla due reti alla nel terzo turno di Coppa Italia. Nel novembre seguente, \u00e8 ufficialmente designato capitano del Palermo.\nIl 27 marzo 2010, nella vittoria casalinga per 3-1 contro il , realizza la sua prima tripletta in A, che \u00e8 anche la prima in maglia rosanero e la seconda in carriera. Segna due reti l'11 aprile seguente in Palermo-Chievo Verona (3-1). Termina l'annata con 22 reti complessive (3 in Coppa Italia) in 38 presenze. Nella stagione 2010-2011 debutta in Europa con la maglia del Palermo nella seconda giornata della fase a gironi di Europa League contro gli svizzeri del disputata il 30 settembre (sfida vinta 1-0). La stagione, che non lo ha visto in perfette condizioni fisiche e mentali, si chiude con 28 presenze e 10 gol fra campionato, Coppa Italia (persa in finale contro l'Inter per 3-1) ed Europa League; molte delle sue reti sono state decisive per le vittorie della sua squadra.\nIl 28 luglio 2011, in occasione della sfida di andata del terzo turno preliminare di Europa League al Barbera contro gli svizzeri del , realizza su calcio di punizione il suo primo gol internazionale col Palermo che vale il pareggio per 2-2 al 92'. Il 1\u00ba febbraio 2012, in Inter-Palermo (4-4), realizza la sua seconda tripletta in rosanero. Il 6 maggio, alla penultima giornata, fa tre gol al Chievo. Chiude la stagione con 30 presenze (28 in campionato e 2 in Europa League) e 17 gol (16 in campionato ed uno in coppa) che lo rendono il miglior marcatore della stagione del Palermo. Realizza anche 12 assist in campionato, risultando secondo in questa graduatoria. Il 18 agosto apre la stagione 2012-2013 con la doppietta nel 3-1 contro la in Coppa Italia. In questa annata fa tre reti al Chievo (4-1). Chiude la stagione con 29 presenze in campionato e una in Coppa Italia, mentre le reti sono rispettivamente 8 e 2, l'ultima delle quali all'ultima giornata contro il su punizione: sua \u00e8 la rete dei rosanero sconfitti per 3-1. Del Palermo \u00e8 il giocatore con pi\u00f9 assist vincenti, nove.\nIn scadenza di contratto, lascia il Palermo dopo sei stagioni con 179 partite e 81 gol.\n\u00c8 ritenuto, dalla stampa specializzata, il miglior giocatore della storia del Palermo.\nLecce.\nSvincolatosi dal Palermo, il 15 luglio raggiunge un accordo con il Lecce, squadra dei suoi luoghi d'origine per la quale ha sempre tifato, militante in Lega Pro Prima Divisione; il contratto, di durata annuale, viene formalizzato il 17 luglio. Della squadra diventa subito il capitano, per decisione del tecnico Francesco Moriero che lo reputa \u00ableader\u00bb della squadra.\nEsordisce in maglia giallorossa il 4 agosto 2013, in Lecce- (3-0), partita valevole per il primo turno di Coppa Italia, fornendo ad Edoardo Tundo l'assist per la prima rete. Segna il primo gol in giallorosso alla prima giornata di campionato, aprendo le marcature nella gara del 1\u00ba settembre persa per 2-1 sul campo della . Nell'incontro della quarta giornata, in casa contro il , esce dal campo per infortunio, avendo rimediato uno stiramento all'adduttore. Il 16 marzo 2014 segna una tripletta contro il , nella partita vinta per 3-0. La stagione si conclude con la sconfitta del Lecce nella finale dei play-off contro il che vale la promozione in Serie B; Miccoli colleziona 24 presenze nella stagione regolare e 3 nei play-off, con 14 reti complessive, a cui si aggiungono le 4 presenze fra Coppa Italia e Coppa Italia Lega Pro.\nRimasto svincolato il 30 giugno 2014, l'8 luglio seguente sottoscrive un nuovo contratto con il Lecce per una stagione.\nIn questa annata, chiusa da Lecce al sesto posto, segna in tutto 5 gol in 19 partite.\nComplessivamente con la maglia del Lecce ha collezionato 50 presenze e 19 gol.\nBirkirkara.\nDopo essere stato vicino agli ungheresi dell' di Budapest, il 24 giugno 2015 firma un contratto annuale con il club maltese del . Segna il primo gol con la maglia del Birkirkara il 9 luglio 2015, nel match valevole per il primo turno di qualificazione per l'Europa League 2015-2016 contro la squadra armena dell'. Segna nuovamente il 23 luglio, nel ritorno del secondo turno contro la squadra londinese del (vincitrice all'andata per 1-0); la squadra maltese viene sconfitta ed eliminata dal torneo ai tiri di rigore.\nTermina la propria esperienza nel campionato maltese 2015-2016 con 11 presenze e 6 gol, che si sommano a 4 presenze e 2 gol nei turni preliminari di Europa League. Il 16 dicembre 2015, all'et\u00e0 di 36 anni, si ritira ufficialmente dall'attivit\u00e0 agonistica.\nIn carriera conta complessivamente 615 presenze e 220 gol nei club e 10 presenze e 2 gol in nazionale maggiore.\nNazionale.\nNel 1996 esord\u00ec con l'Under-18, con cui collezion\u00f2 10 presenze in oltre un anno. Approd\u00f2 in nazionale maggiore sotto la conduzione di Trapattoni.\nFece il proprio debutto con l'Italia il 12 febbraio 2003, nell'amichevole vinta per 1-0 allo stadio Luigi Ferraris di Genova contro il . Il 31 marzo 2004, sempre contro i lusitani, segn\u00f2 la sua prima rete (direttamente da calcio d'angolo). Il 17 novembre successivo marc\u00f2 il gol decisivo nell'amichevole contro la (1-0) allo stadio San Filippo di Messina: questa fu anche l'ultima presenza in azzurro.\nNel 2010, pur reduce da una positiva stagione con la maglia del Palermo, non fu scelto da Lippi per il mondiale sudafricano. L'attaccante, che non avrebbe comunque potuto rispondere all'eventuale chiamata per un infortunio al ginocchio destro subito nel finale di stagione, espresse pi\u00f9 volte la propria delusione per non essere stato convocato.\nAllenatore e dirigente.\nIl 29 dicembre 2020 viene ingaggiato dalla nelle vesti di vice del neo-allenatore Francesco Moriero. Il 1\u00ba marzo 2021 Moriero annuncia le proprie dimissioni, congiuntamente a quelle di Miccoli, lasciando la squadra al primo posto della classifica della Kategoria e Par\u00eb.\nIl 22 luglio dello stesso anno entra nei quadri dirigenziali del settore giovanile della Triestina: si occuper\u00e0 in particolare della Primavera e funger\u00e0 da \"trait d'union\" con la prima squadra allenata da Cristian Bucchi. Tuttavia il 30 luglio si dimette a causa di alcuni commenti che rievocavano le sue vicende giudiziarie."}
{"id": "249386", "revid": "2175", "url": "https://it.wikipedia.org/wiki?curid=249386", "title": "Bonneville-sur-Iton", "text": ""}
{"id": "249387", "revid": "2175", "url": "https://it.wikipedia.org/wiki?curid=249387", "title": "Bosc-Roger-en-Roumois", "text": ""}
{"id": "249389", "revid": "486946", "url": "https://it.wikipedia.org/wiki?curid=249389", "title": "Dividucolo", "text": ""}
{"id": "249400", "revid": "2225", "url": "https://it.wikipedia.org/wiki?curid=249400", "title": "Trompe l'\u0153il", "text": ""}
{"id": "249401", "revid": "287204", "url": "https://it.wikipedia.org/wiki?curid=249401", "title": "Trompe-l'oeil", "text": ""}
{"id": "249405", "revid": "1369234", "url": "https://it.wikipedia.org/wiki?curid=249405", "title": "J\u00fcrgen Klinsmann", "text": "Con la nazionale tedesca, con cui ha partecipato a sei grandi tornei internazionali, ha vinto il (come Germania Ovest) e il . \u00c8 inoltre giunto secondo nella graduatoria del Pallone d'oro nel 1995 e nel 2004 \u00e8 stato inserito nella FIFA 100, lista dei 125 migliori calciatori viventi.\nDa allenatore ha guidato la nazionale tedesca al terzo posto al e la nazionale statunitense alla vittoria della Gold Cup 2013.\nBiografia.\nDal 1995 \u00e8 sposato con Debbie Chin, da cui ha avuto 2 figli: Jonathan e Laila. Anche il figlio \u00e8 un calciatore: nato a Monaco di Baviera, ha scelto di rappresentare gli Stati Uniti (in passato allenati da J\u00fcrgen).\nCarriera.\nGiocatore.\nClub.\n1973-1981: esordi.\nJ\u00fcrgen Klinsmann \u00e8 uno dei quattro figli del maestro panettiere Siegfried Klinsmann (deceduto nel 2005) e di sua moglie Martha.\nAll'et\u00e0 di otto anni debutt\u00f2 giocando per il TB Gingen, una squadra di calcio amatoriale del comune Gingen an der Fils. Sei mesi dopo segn\u00f2 16 gol in un solo incontro per il suo nuovo club. A dieci anni si trasfer\u00ec al SC Geislingen. Quando aveva quattordici anni suo padre compr\u00f2 un panificio a Stoccarda, dove si trasfer\u00ec con la famiglia. Klinsmann continu\u00f2 a giocare per il SC Geislingen an der Steige, nonostante fosse stato visto in una selezione giovanile del W\u00fcrttemberg.\nA sedici anni il giocatore firm\u00f2 un contratto con il Stuttgarter Kickers, con il quale divenne un professionista due anni dopo. Tuttavia i suoi genitori decisero che prima avrebbe finito l'apprendistato da panettiere nell'impresa familiare, per il quale super\u00f2 l'esame finale nel 1982.\n1981-1989: Stuttgarter Kickers e Stoccarda.\nJ\u00fcrgen Klinsmann cominci\u00f2 la sua carriera professionale nel 1982 con gli Stuttgarter Kickers, allora un club di seconda divisione. Horst Buhtz, un precedente allenatore degli Stuttgarter Kickers, ricorda che Klinsmann benefici\u00f2 di un allenamento intensivo di sprint che ricevette da Horst Allman, a quell'epoca uno dei migliori allenatori di sprint in Germania. All'inizio della nuova stagione aveva migliorato il suo tempo nei 100 metri da 11,7 a 11,0 secondi.\nNel 1984 si trasfer\u00ec allo in Bundesliga. Nella prima stagione, Klinsmann riusc\u00ec a segnare 15 gol, fu il miglior cannoniere dopo Karl Allg\u00f6wer (16 reti) e la squadra si piazz\u00f2 al decimo posto. Nella stagione 1985-86 segn\u00f2 16 gol e in quella successiva raggiunse la finale della Coppa di Germania, persa per\u00f2 contro il per 2-5. Klinsmann segn\u00f2 l'ultimo gol della partita.\nNella stagione 1987-88 segn\u00f2 altre 19 reti, tra cui una in rovesciata contro il Bayern Monaco, e fu capocannoniere del campionato. Sempre in questo periodo il giocatore entr\u00f2 nel mirino dell'Inter, dove giocavano i connazionali Matth\u00e4us e Brehme; l'anno seguente disput\u00f2 la finale di Coppa UEFA, persa dalla sua squadra contro il Napoli. Nel corso della gara di ritorno, conclusa 3-3, realizz\u00f2 un gol.\n1989-1992: il triennio all'Inter.\nNell'estate 1989 si trasfer\u00ec quindi in nerazzurro, venendo pagato circa 3 miliardi, per sostituire l'argentino Ram\u00f3n D\u00edaz. Dopo aver segnato due gol nei primi turni di Coppa Italia, trov\u00f2 la prima rete in Serie A contro il Bologna. Autore di 13 gol in campionato, vinse la Supercoppa italiana. Nel torneo successivo marc\u00f2 invece 14 reti, con i milanesi vincitori della Coppa UEFA.\nL'ultima stagione con la \"Beneamata\" si rivel\u00f2 deludente per il tedesco, che and\u00f2 a segno soltanto 7 volte in campionato. I nerazzurri conclusero all'ottavo posto, mancando la qualificazione alle coppe europee.\n1992-1995: Monaco e Tottenham.\nDopo il triennio in Italia, si accord\u00f2 inizialmente con il Real Madrid. L'affare non and\u00f2 tuttavia in porto, e il centravanti venne ceduto al Monaco. La compagine monegasca termin\u00f2 il campionato 1992-93 alle spalle del Marsiglia, ma uno scandalo riguardante gli stessi marsigliesi ne comport\u00f2 la squalifica dalla Champions League: il Monaco fu quindi ripescato nella massima competizione europea, raggiungendo le semifinali dove perse con il Milan.\nAl termine della stagione seguente, il Monaco arriv\u00f2 solamente al nono posto nella Ligue 1 e Klinsmann, che si era assentato due mesi dai campi di gioco per una lesione al legamento, fu impiegato spesso come unico attaccante. Cominci\u00f2 quindi a esprimere critiche sul comportamento dei suoi compagni di squadra. Nel 1995 lasci\u00f2 la squadra in anticipo, un anno prima dalla fine del contratto.\nKlinsmann si trasfer\u00ec nella stagione 1994-95 al Tottenham, cosa che i tifosi e la stampa recepirono in modo critico. Fu pagato al due milioni di sterline. Nel suo debutto contro lo Sheffield Wednesday segn\u00f2 con un colpo di testa. Rivalutato positivamente dalla stampa e dai tifosi, Klinsmann fu proclamato nel 1995 giocatore dell'anno della FWA (Football Writers' Association). Il museo delle cere Madame Tussauds gli ha dedicato una statua.\n1995-1998: ultimi anni.\nIl suo periodo di successo continu\u00f2 con il durante le stagioni 1995-96 e 1996-97: in entrambe fu il miglior marcatore della squadra, con la quale vinse la Coppa Uefa e miglior\u00f2 il record di gol segnati durante la competizione portandolo a 15 gol in 12 partite. Campione di Germania nel 1997, fece poi ritorno in Italia: la Sampdoria lo tesser\u00f2 per rimpiazzare Roberto Mancini. L'esperienza in blucerchiato fu di breve durata, poich\u00e9 gi\u00e0 a dicembre decise di rientrare agli \"Spurs\". I suoi gol salvarono il club dalla retrocessione, in particolare una quaterna messa a segno contro il Wimbledon, incontro vinto per 6-2 dai londinesi. L'ultima partita della sua carriera fu nel 1998 contro il Southampton.\nSi ritir\u00f2 dal calcio alla fine del 1998, ma alcuni anni pi\u00f9 tardi gioc\u00f2 nell'Orange County Blue Star, squadra californiana, con lo pseudonimo di \"Jay Goppingen\".\nNazionale.\nKlinsmann ebbe una brillante carriera internazionale, debuttando per la Germania Ovest nel 1987 contro il Brasile (1-1), e partecipando a 108 partite. Segn\u00f2 47 reti per la sua Nazionale, occupando attualmente il quarto posto nella classifica dei migliori marcatori tedeschi di tutti i tempi.\nPartecip\u00f2 anche al torneo olimpico di , ottenendo la medaglia di bronzo, nonch\u00e9 ai campionati d'Europa di , e , giocando la finale dell'edizione '92 e vincendo da capitano quella del '96. Klinsmann fu il primo giocatore che riusc\u00ec a segnare in tre differenti fasi finali dei campionati europei: solo altri quattro giocatori dopo di lui (Vladim\u00edr \u0160micer, Thierry Henry, Nuno Gomes e Zlatan Ibrahimovi\u0107) riuscirono a eguagliare questo record, battuto poi dal portoghese Cristiano Ronaldo nel 2016.\nDurante il in Italia segn\u00f2 tre reti, che contribuirono al titolo vinto dalla Germania Ovest, e prese parte ad altri due Mondiali con la Germania: quello di , nel quale segn\u00f2 cinque reti, e di , chiuso con tre reti. Fu il primo giocatore in grado di segnare almeno tre reti in tre edizioni consecutive dei Mondiali, record eguagliato poi dal brasiliano Ronaldo; inoltre con undici gol, \u00e8 il terzo goleador per la Germania nelle fasi finali della Coppa del Mondo, dopo Miroslav Klose e Gerd M\u00fcller, rispettivamente a quota 16 e 14.\nInizialmente non convocato per Euro '92, fu poi scelto per sostituire V\u00f6ller, infortunatosi a un braccio: nel corso del torneo segn\u00f2 una rete nella fase a gironi, approdando poi alla finale persa contro la . Due anni dopo, nonostante la sconfitta contro la Bulgaria nei quarti di finale dei Mondiali '94, questo torneo fu un successo per Klinsmann, che segn\u00f2 ben cinque reti e fu nominato per la seconda volta miglior giocatore tedesco dell'anno.\nAllenatore.\nDopo essersi ritirato dal calcio giocato, Klinsmann cominci\u00f2 la sua carriera dirigenziale. Fu nominato vicepresidente di una societ\u00e0 di consulenza sportiva negli Stati Uniti e fu coinvolto nella Major League Soccer (MLS) come parte della squadra Los Angeles Galaxy.\nNazionale tedesca.\nIl 26 luglio 2004 divent\u00f2 allenatore della squadra nazionale tedesca, succedendo a Rudi V\u00f6ller, suo vecchio compagno di squadra. Klinsmann intraprese in seguito un progetto ambizioso e aggressivo per modernizzare la gestione della squadra. Portando con s\u00e9 Oliver Bierhoff, altro ex attaccante tedesco, inizi\u00f2 a occuparsi anche di pubbliche relazioni. Durante i preparativi per i Mondiali del 2006, Klinsmann fu criticato dai tifosi tedeschi e dai media per i risultati mediocri ottenuti, come la sconfitta 4-1 contro l'Italia. Le critiche in particolare riguardavano la residenza di Klinsmann negli Stati Uniti. La sua tattica, in gran parte offensiva, irrit\u00f2 coloro che lamentavano l'ignoranza di Klinsmann sul calcio difensivo. Annunci\u00f2 una formazione di giovani giocatori per il Mondiale del 2006, basando la sua scelta sulle singole prestazioni e non sulla reputazione.\nDurante la Coppa delle Confederazioni FIFA del 2005 Klinsmann altern\u00f2 regolarmente la presenza in campo dei suoi portieri, indipendentemente dalle loro prestazioni, cosa che scaten\u00f2 l'ira di Oliver Kahn, giocatore del . Il 7 aprile 2006, Klinsmann decise infine di relegare Kahn in panchina e design\u00f2 Jens Lehmann dell'Arsenal primo portiere.\nNei Mondiali del 2006 le prestazioni della squadra di Klinsmann fecero tacere le critiche. Nella prima fase la squadra ottenne tre vittorie su tre, contro Costa Rica, Polonia ed Ecuador, portando la Germania al primo posto nel girone A. Negli ottavi di finale vinse contro la Svezia per 2-0 e nei quarti di finale sconfisse l'Argentina per 4-2 ai rigori.\nNella semifinale del 4 luglio, la Germania affront\u00f2 l'Italia, perdendo per 2-0 a seguito delle reti di Grosso e Del Piero, segnate negli ultimi minuti dei tempi supplementari. Al termine dell'incontro, Klinsmann elogi\u00f2 la prova della sua squadra. Batterono quindi il Portogallo 3-1 nella finale per il terzo posto, incontro nel quale Kahn gioc\u00f2 in porta al posto di Lehmann. Il giorno seguente, un'enorme parata si tenne a Berlino, durante la quale il pubblico rese onore a Klinsmann e alla sua squadra.\nSuccessivamente, Franz Beckenbauer, che era stato all'inizio estremamente critico nei confronti di Klinsmann, dichiar\u00f2 che desiderava avere ancora Klinsmann come allenatore. Anche da parte del pubblico ebbe grande appoggio per la sua tattica offensiva e per la sua abilit\u00e0 nel motivare i giocatori. Per il suo lavoro da allenatore, a Klinsmann fu conferito l'Ordine al merito di Germania, decorazione e unica onorificenza di carattere generale esistente in Germania e, pertanto, massima espressione di riconoscimento della Repubblica Federale Tedesca per meriti contratti per il bene comune, firmata dalla cancelliera Angela Merkel.\nNonostante le lodi e il riconoscimento ottenuto per la prestazione nei Mondiali, Klinsmann non rinnov\u00f2 il contratto, informando la Federazione della sua decisione il giorno 11 luglio 2006. Joachim L\u00f6w, suo assistente, fu designato nuovo allenatore nella stessa conferenza stampa. Klinsmann comment\u00f2: \u201cIl mio pi\u00f9 grande desiderio \u00e8 di tornare dalla mia famiglia e di riprendere una vita normale con loro. Dopo due anni dedicati con tanta energia alla squadra, sento che mi mancano le forze per poter continuare allo stesso modo\u201d.\nBayern Monaco.\nIl 1\u00ba luglio 2008 prese il posto di allenatore del Bayern Monaco, succedendo a Ottmar Hitzfeld. Per Klinsmann si trattava della prima posizione di allenatore di una squadra di club. Pensando di poter fare dei cambi nello stile di gioco e allenamento, decise di nominare diversi nuovi assistenti. Klinsmann contribu\u00ec al progetto di un nuovo centro per lo sviluppo delle prestazioni dei giocatori del Bayern. Sotto la sua guida il Bayern raggiunse i quarti di finale della Champions League, dove perse contro i futuri campioni del .\nNella Bundesliga 2008-2009 il Bayern era a tre punti dalla vetta con ancora cinque partite da giocare quando il 27 aprile 2009 Klinsmann fu esonerato, per divergenze di opinioni con la dirigenza del club, nonostante avesse vinto cinque delle precedenti sette partite e si trovasse solamente a tre punti di distanza dal , primo in classifica. Sotto la sua gestione il Bayern ottenne 16 vittorie, 6 pareggi e 7 sconfitte.\nNazionale statunitense.\nIl 29 luglio 2011 assume l'incarico di commissario tecnico della nazionale statunitense.\nVince la CONCACAF Gold Cup 2013 battendo il Panam\u00e1. Al Mondiale 2014 viene eliminato agli ottavi dal Belgio dopo i tempi supplementari. Arriva quarto nella CONCACAF Gold Cup 2015, sconfitto dalla Giamaica in semifinale e dai panamensi dopo i tiri di rigore nella finale per il terzo posto. Si piazza ancora quarto l'anno dopo alla Copa Am\u00e9rica Centenario, organizzata dagli USA, perdendo la semifinale contro l' e la finale per il terzo posto contro la Colombia.\nIl 21 novembre 2016 viene esonerato a seguito di due sconfitte (contro e ) rimediate nelle prime due partite del quinto turno delle qualificazioni della zona CONCACAF al .\nHertha Berlino.\nDopo un triennio d'inattivit\u00e0, torna in panchina nel novembre 2019 prendendo le redini dell', in Bundesliga, subentrando ad Ante \u010covi\u0107. Dopo 9 giornate di campionato (3 vittorie, 3 pareggi e 3 sconfitte) e l'eliminazione in Coppa di Germania contro lo , l'11 febbraio 2020 si dimette.\nDopo il ritiro.\nTerminata l'esperienza da allenatore del Bayern Monaco, Klinsmann fu opinionista in studio, insieme ad altri giocatori quali Ruud Gullit, Steve McManaman e Alexi Lalas, cos\u00ec come il commentatore Martin Tyler per il reportage in lingua inglese del campionato mondiale di calcio 2010 per l'emittente ESPN. Ha lavorato anche come co-commentatore per la rete televisiva tedesca RTL per 9 delle partite trasmesse del Mondiale 2010.\nIl 3 novembre 2010 fu nominato consulente del Toronto FC.\nNel marzo 2019 viene scelto dall'UEFA tra gli ambasciatori per il .\nStatistiche.\nTra club, nazionale maggiore, nazionale olimpica e nazionali giovanili, Klinsmann ha giocato 789 partite segnando 356 reti, alla media di 0,45 gol a partita."}
{"id": "249406", "revid": "21371", "url": "https://it.wikipedia.org/wiki?curid=249406", "title": "Bottereaux", "text": ""}
{"id": "249407", "revid": "2175", "url": "https://it.wikipedia.org/wiki?curid=249407", "title": "Boulay-Morin", "text": ""}
{"id": "249409", "revid": "944090", "url": "https://it.wikipedia.org/wiki?curid=249409", "title": "Ordine di battaglia", "text": "Un ordine di battaglia (spesso abbreviato come ORBAT, OdB o OOB) \u00e8 uno strumento che le organizzazioni governative di intelligence militare usano per listare e analizzare le unit\u00e0 militari nemiche. Nel quadro dell'Esercito degli Stati Uniti e delle forze della NATO, un ordine di battaglia deve riferire cosa un'unit\u00e0 alleata deve aspettarsi di trovare durante le operazioni sul campo. Gli ordini di battaglia analizzano le unit\u00e0, il personale e l'equipaggiamento nemico.\nLa pratica statunitense prevede che la stesura di un ordine di battaglia inizi sempre con una lista ben precisa:\nLa raccolta dei dati dell'ordine di battaglia \u00e8 responsabilit\u00e0 del comandante dell'unit\u00e0 alleata, attraverso (sempre nell'esperienza della US Army) l'ufficiale G-2/J-2 [ufficiale del servizio \"intelligence\", in servizio rispettivamente al reggimento o al battaglione). Si presume che ogni forza armata mantenga un ufficio apposito nelle istituzioni di intelligence militare, come sezione adibita agli ordine di battaglia.\nL'intelligence militare americana - l'unica che abbia in qualche modo divulgato il proprio \"modus operandi\" quanto alla raccolta e alla diffusione dei dati delle unit\u00e0 nemiche - stabilisce come procedura ordinaria che ogni unit\u00e0 segua le sottounit\u00e0 nemiche scendendo di due ordini di grandezza: quindi una divisione monitorer\u00e0 le azioni di ogni battaglione nemico, una brigata monitorer\u00e0 le compagnie nemiche, e un battaglione controller\u00e0 i plotoni nemici. \nIl primo ad adottare questa filosofia fu il generale George S. Patton.\nIl termine \"ordine di battaglia\" \u00e8 anche usato dagli storici e dai wargamers di tutto il mondo per listare l'organizzazione e la struttura delle unit\u00e0 in entrambi gli schieramenti prima di una battaglia."}
{"id": "249414", "revid": "287204", "url": "https://it.wikipedia.org/wiki?curid=249414", "title": "Cormier", "text": ""}
{"id": "249415", "revid": "2175", "url": "https://it.wikipedia.org/wiki?curid=249415", "title": "Couture-Boussey", "text": ""}
{"id": "249416", "revid": "2175", "url": "https://it.wikipedia.org/wiki?curid=249416", "title": "Croisille", "text": ""}
{"id": "249417", "revid": "2175", "url": "https://it.wikipedia.org/wiki?curid=249417", "title": "Croix-Saint-Leufroy", "text": ""}
{"id": "249418", "revid": "97944247", "url": "https://it.wikipedia.org/wiki?curid=249418", "title": "Tranvia a mano", "text": "Le Tranvie a mano rappresentavano una forma alternativa al tram nel XIX e nel XX secolo, in cui le carrozze venivano trainate dagli uomini. Requisito fondamentale era la presenza di forze lavoro a buon mercato. Erano diffuse soprattutto nell'area d'influenza giapponese di quest'epoca. Negli stati attuali del Giappone, della Corea e di Taiwan esistevano pi\u00f9 di 80 esercizi di questo tipo, 60 solo a Taiwan. Altre 18 ve n'erano in alcune colonie africane, come per esempio in Mozambico. Nonostante fosse lenta questa trazione, raggiunsero, come il tragitto tra Odaware e Atami, tratti della lunghezza di 30 km.\nNessuna eccetto una era ancora in esercizio alla fine della Seconda guerra mondiale. Soltanto la Tranvia di Shenten a Taiwan sopravvisse fino alla fine degli anni 90 come attrazione per turisti. Andava da Wulai, un paese a sud di Taipei fino alle cascate di Wulai, una meta di gite. \u00c8 vero che il tratto ferroviario stesso esiste ancora oggi, ma dovette essere riconvertito nel 2001 per ragioni di sicurezza (troppo pericoloso per i conducenti delle carrozze, incidenti frequenti) in un impianto a trazione Diesel.\nLe carrozze giapponesi per queste tranvie furono costruite quasi tutte con una modalit\u00e0 di costruzione leggera per poterle rendere il pi\u00f9 possibile efficienti. Le carrozze venivano trainate tramite maniglie ai lati anteriori. Per il viaggio in salita vi erano pedali. Venivano frenate tramite freni a mano. Lo scartamento di questi veicoli era in generale di 610 mm. Le ultime due carrozze rimaste di questo tipo di tranvie si possono vedere in un piccolo museo della citt\u00e0 di Matsuyama nella Prefettura di Miyagi. Una delle due \u00e8 tuttavia una ricostruzione. L'originale fu impiegato in circolazione su un tratto tra il 1922 e il 1928 fra il paese e la stazione di \"Matsuyama-Machi\"."}
{"id": "249420", "revid": "2175", "url": "https://it.wikipedia.org/wiki?curid=249420", "title": "Damps", "text": ""}
{"id": "249422", "revid": "124123", "url": "https://it.wikipedia.org/wiki?curid=249422", "title": "Gioacchino Cocchi", "text": "Biografia.\nMaestro di coro al Ospedale degli Incurabili a Venezia, nacque a Padova nel 1720. La sua prima opera, intitolata \"Adelaide\", fu rappresentata a Roma nel 1743. Nel 1750 Cocchi era a Napoli dove ottenne successi con pi\u00f9 opere. Fu poco tempo dopo quest'epoca che si rec\u00f2 a Venezia per prender possesso del posto di maestro di coro. Nel 1757 part\u00ec per l'Inghilterra, e vi fece rappresentare diverse opere, ma, non essendo riuscito a far gustare la sua musica, si dedic\u00f2, per quindici anni all'insegnamento del canto, cosa che gli consent\u00ec di accumulare ricchezze notevoli. Pubblic\u00f2 a Londra anche due \"suite\" di pezzi per clavicembalo, ouverture e cantate. Nel 1773 torn\u00f2 a Venezia e vi riprese le sue funzioni di maestro di coro al conservatorio, morendo in questa citt\u00e0, nel 1804.\nConsiderazioni sull'artista.\nSebbene questo compositore sia stato in voga per qualche tempo in Italia, soprattutto per il genere buffo e nonostante lo si sia paragonato addirittura a Galuppi, le sue opere denotano una scarsa inventiva, e si fanno notare pi\u00f9 che altro per una certa chiarezza del suo stile ed un brio abbastanza naturale.\nOpere.\nTra parentesi il nome del librettista, il luogo e l'anno della prima rappresentazione."}
{"id": "249433", "revid": "124777522", "url": "https://it.wikipedia.org/wiki?curid=249433", "title": "Stanley Williams", "text": "\u00c8 stato il fondatore, insieme a Raymond Washington, dei \"Crips\", una delle bande di strada di Los Angeles (California) pi\u00f9 celebri e famigerate.\nMentre stava nel \"braccio della morte\" Williams divenne un attivista contro le gang, scrivendo libri indirizzati ai ragazzi di strada, come era stato lui in giovent\u00f9. Pochi giorni prima dell'esecuzione, il Governatore della California Arnold Schwarzenegger rifiut\u00f2 di concedere la grazia che rappresentava l'ultima speranza per Williams. Sulla travagliata vita di Williams \u00e8 stato girato un film biografico nel 2004, con protagonista Jamie Foxx, intitolato \"\".\nBiografia.\nLe origini.\nCresciuto in un ghetto povero della periferia meridionale di Los Angeles, sin da giovane Williams si fa una reputazione di combattente e di leader. Lavora molto sulla forma fisica e si guadagna una certa fama anche nell'ambiente del bodybuilding, arrivando addirittura, secondo dichiarazioni dello stesso Williams, a ricevere i complimenti di Arnold Schwarzenegger, quando i due si incontrarono nei tardi anni settanta.\nLa formazione dei Crips.\nI Crips furono formati da Williams e Raymond Washington nel 1971, dopo che i due si stancarono della violenza casuale nel loro quartiere. Stando al racconto di Williams \"abbiamo cominciato \u2014 o almeno la mia intenzione era di, in un certo senso, rivolgersi alle cosiddette gang di quartiere della zona per, in un certo senso \u2014 Pensavo di ripulire il quartiere da queste, sapete, gang di predoni. Ma mi sbagliavo. E alla fine ci siamo trasformati nei mostri a cui ci rivolgevamo.\"\nIl nome originale della gang era \"Cribs\", dal primo nome del gruppo, gli \"Avenue Babies\", e in riferimento alla loro giovinezza. Il nome \"Crips\" fu introdotto per la prima volta dal \"Los Angeles Sentinel\" in una descrizione fatta da alcune vittime di un'aggressione da parte di giovani con bastoni, come se fossero zoppi (\"crippled\"). Il nome \u00e8 in seguito rimasto.\nLe accuse di omicidio.\nWilliams venne accusato dell'omicidio di Albert Owens, Tsai-Shai Yang, Yen-I Yang, e Yee Chen Lin nel 1979 durante due diverse rapine. Williams si dichiar\u00f2 sempre innocente, ma la corte neg\u00f2 la revisione del processo. L'omicidio di Albert Owens avvenne il 28 febbraio, 1979 al supermercato \"7-11\" di Whittier Blvd a Pico Rivera, in California. Secondo le autorit\u00e0 e i testimoni, Williams entr\u00f2 nel parcheggio del negozio con il complice Alfred \"Blacky\" Coward, mentre l'altro, Tony Sims, rifiut\u00f2 di continuare quando le cose si fecero pericolose.\nMentre Owens stava spazzando il pavimento, Williams estrasse un fucile a canne mozze che us\u00f2 per ordinare a Owens di andare in magazzino e stendersi a terra. Dopo non molto, Williams spar\u00f2 a una telecamera di sicurezza e uccise Owens steso a terra con due colpi alla schiena. Cowards afferma che Williams si vant\u00f2 dell'omicidio, imitando i suoni di Owens morente e ridendone istericamente. Secondo la testimonianza di Sims, quando venne chiesto a Williams perch\u00e9 avesse ucciso Owens, questo spieg\u00f2 che non voleva lasciare testimoni \"perch\u00e9 Owens era bianco e Williams voleva uccidere tutti i bianchi\".\nLa famiglia Yang, immigrata da Taiwan, era composta da Yen-Yi Yang e Tsai-Shai Yang, entrambi ultrasessantenni. Una delle loro figlie, Ye-Chen Lin li aveva raggiunti di recente da Taiwan. La famiglia lavorava insieme gestendo un motel chiamato \"Brookhaven\" a South Los Angeles, che all'epoca si chiamava South Central Los Angeles. Tutti e tre furono uccisi l'11 marzo 1979. Williams irruppe nell'edificio e con lo stesso fucile del primo delitto abbatt\u00e9 Yen-Yi, poi sua moglie e la figlia. Robert Yang, figlio di Yen-Yi e Tsai-Shai, dopo essere stato svegliato dai colpi, trov\u00f2 i suoi familiari ancora vivi. Williams se n'era gi\u00e0 andato, portando via una piccola somma e nonostante l'intervento dei medici non si pot\u00e9 fare nulla per le vittime, a causa della gravit\u00e0 delle ferite. Come con Owens, i complici testimoniarono che Williams si continuava a vantare di come avesse ucciso gli Yangs e di come usasse insulti razziali per descrivere le vittime. Williams fu accusato di tutti e quattro gli omicidi e condannato a morte. Inoltre, i suoi complici nel carcere di San Quintino hanno affermato che Williams era solito raccontare di aver ucciso dei poliziotti. Si ritiene che abbia anche ordinato degli assassinii dall'interno della prigione.\nLa carcerazione.\nLa condanna.\nStanley Williams fu condannato nel 1981 per quattro omicidi. La giuria lo condann\u00f2 anche per rapina, decretando che aveva fatto uso di una arma da fuoco. La giuria decret\u00f2 la sua colpevolezza e il giudice emise la condanna a morte. Fin dal momento della condanna Williams dichiar\u00f2 la sua innocenza.\nIn isolamento.\nNei successivi anni ottanta Williams trascorse sei anni e mezzo in isolamento a causa delle sue molte aggressioni alle guardie e agli altri detenuti. La seguente \u00e8 una lista di quello che successe a Stanley Williams in prigione fino al 1993: secondo un rapporto di classificazione trovato a pagina 8 delle archiviazioni dai suoi avvocati durante le procedure per la clemenza, datato il 5 agosto 2004, Williams non fece violazioni da quel tempo.\nAttivismo sociale.\nDal 1993 Williams si \u00e8 guadagnato l'attenzione a livello mondiale ed \u00e8 stato lodato per i suoi lavori in prigione, inclusa la pubblicazione di libri per bambini che sostengono la non-violenza e le alternative alle gang, un'autobiografia e un film di Hollywood su di lui (Redemption), con protagonista Jamie Foxx. Williams ricevette una lettera dal presidente statunitense George W. Bush che lo lod\u00f2 per il suo attivismo sociale.\nCandidature al premio Nobel.\nWilliams venne candidato al premio Nobel per la Pace ogni anno dal 2001. Nel 2001 fu candidato da Mario Fehr, un membro del parlamento svizzero; per altre quattro volte \u00e8 stato candidato dal professore di religione e di filosofia Phil Gasper (che insegna all'Universit\u00e0 Notre Dame de Namur di Belmont) e da altri professori. Fu candidato molte volte anche al premio Nobel per la letteratura da William Keach, professore di letteratura inglese che insegna alla Brown University. I critici sostengono che le candidature di Williams al premio Nobel siano irrilevanti per il suo caso e che chiunque possa essere candidato al premio da un gruppo di elettori, e Williams non vinse mai alcun premio.\nEsecuzione.\nL'esecuzione di Williams avvenne il 13 dicembre 2005, tramite iniezione letale. I suoi legali ottennero un'ultima udienza con il Governatore della California Arnold Schwarzenegger tenutasi l'8 dicembre 2005, che rappresentava l'ultima speranza per Williams. Il Governatore, nonostante le dichiarazioni di innocenza fatte dal condannato in quegli anni, decise che la condanna fosse eseguita. Dopo 22 minuti di agonia, alle 00:35, ora americana (9:35 ora italiana) Stanley Williams mor\u00ec nel carcere di San Quintino."}
{"id": "249435", "revid": "2225", "url": "https://it.wikipedia.org/wiki?curid=249435", "title": "Stanley Tookie Williams", "text": ""}
{"id": "249436", "revid": "2225", "url": "https://it.wikipedia.org/wiki?curid=249436", "title": "Tookie Williams", "text": ""}
{"id": "249437", "revid": "2225", "url": "https://it.wikipedia.org/wiki?curid=249437", "title": "Stanley &quot;Tookie&quot; Williams", "text": ""}
{"id": "249438", "revid": "2225", "url": "https://it.wikipedia.org/wiki?curid=249438", "title": "Stan Tookie Williams", "text": ""}
{"id": "249439", "revid": "2225", "url": "https://it.wikipedia.org/wiki?curid=249439", "title": "Tookie", "text": ""}
{"id": "249441", "revid": "1305772", "url": "https://it.wikipedia.org/wiki?curid=249441", "title": "Ultima Online", "text": "Ultima Online \u00e8 un MMORPG di genere fantasy ambientato nel mondo di Sosaria sviluppato da Origin Systems, software house successivamente acquistata da EA Games, e uscito nel 1997 per Windows. Il client di Ultima Online d\u00e0 al giocatore la possibilit\u00e0 di giocare sia in grafica 2D isometrica che in 3D isometrica.\nModalit\u00e0 di gioco.\nIl giocatore agisce nel mondo virtuale per mezzo di un personaggio (o avatar), interagendo con personaggi controllati dal server o con altri avatar controllati da altri utenti collegati nello stesso istante. Ogni \"account\" di gioco permette la creazione e la gestione di cinque giocatori e di una casa. La libert\u00e0 di movimento e di personalizzazione all'interno di Ultima Online \u00e8 assoluta, escludendo ovviamente quei comportamenti che sono vietati dal regolamento di ogni \"shard\".\nIl gioco non contempla classi precostruite (com'\u00e8 invece tipico di molti giochi di ruolo in stile \"D&amp;D\"): i giocatori hanno a disposizione punti da distribuire tra varie abilit\u00e0 e statistiche.\nPur in mancanza di vere e proprie classi i giocatori hanno elaborato diversi stili di gioco oggi definiti \"template\" e considerati di fatto alla stregua di classi.\nCombattimento.\nNel gioco \u00e8 possibile combattere contro i personaggi (persone, mostri, animali) controllati dall'IA oppure contro i personaggi controllati dagli altri giocatori. Non \u00e8 possibile attaccare liberamente altri giocatori in tutta Sosaria, ma solo su Felucca (uno dei \"mondi paralleli\"). Esistono diversi sistemi di combattimento organizzato che permettono di scontrarsi anche in altre zone del gioco:\nOrder &amp; Chaos.\nFazioni storiche di UO non pi\u00f9 disponibili. Prevedevano lo schieramento dei giocatori al seguito di due leader \"Lord British\" e \"Lord Blackthorn\". I giocatori appartenenti ai due gruppi potevano attaccare i nemici ovunque.\nFazioni.\nI giocatori fazionati possono attaccarsi solo su Felucca. L'obiettivo delle guerre tra fazioni \u00e8 la conquista delle citt\u00e0 di Felucca e le fazioni hanno una struttura gerarchica che permette al comandante di gestire i suoi sottoposti, le citt\u00e0 conquistate e la fortezza della fazione.\nPer acquistare le speciali risorse di fazione sono necessari i silver coin che solo gli appartenenti alle fazioni stesse possono guadagnare, uccidendo i nemici o i mostri di opposta fazione. Esistono quattro fazioni: I \"Minax\", i \"True Britannian\", il \"Council of Mages\" e gli \"Shadowlords\".\nPvP Consensuale.\nNella versione ufficiale il gioco prevede due ruleset (regole) chiamate \"facet\" (felucca/trammel). La differenza \u00e8 che nella prima il \"pvp non consensuale\" \u00e8 abilitato mentre nella seconda (introdotta nel 2000 con \"Renaissance\") \u00e8 di fatto vietato: i giocatori non possono attaccarsi tra loro a meno che non esista uno status che lo consenta (ad esempio: gilda alleata, gilda in guerra).\nI giocatori appartenenti alla stessa gilda possono sempre attaccarsi l'un l'altro.\nI giocatori possono, tramite un apposito menu, sfidare altri personaggi a duello evitando cos\u00ec di incorrere nelle penalit\u00e0 dovute all'assassinio: queste sfide avvengono sempre in apposite arene, dove ci si affronta in un 1 vs 1.\nPersonaggi.\nIl personaggio ottiene dei punti-abilit\u00e0 (punti-skill) per ogni azione che compie in quella particolare abilit\u00e0, come creare un oggetto (item) o uccidere dei mostri, grazie ai quali pu\u00f2 aumentare il proprio livello. Pi\u00f9 la skill \u00e8 alta, pi\u00f9 il personaggio pu\u00f2 avere facilit\u00e0 nella creazione di oggetti o nel compimento di azioni.\nOgni server ha un proprio skill cap, che sarebbe la cifra massima raggiungibile con la somma di tutte le skill.\nOgni personaggio \u00e8 caratterizzato da tre statistiche fisiche, che sono: Forza (che equivale poi anche ai propri punti ferita), Destrezza (che riguarda invece la velocit\u00e0 con cui si colpisce o la bravura nel realizzare oggetti) e Intelligenza (che equivale al mana che si ha a disposizione).\nIl numero massimo di punti stat (statistiche) che un personaggio pu\u00f2 avere \u00e8 a discrezione del server di gioco che un utente sceglie.\nOgni personaggio ha anche delle resistenze a tipologie di danni/effetti diversi.\nLe resistenze possono essere aumentate indossando armature, usando scudi o oggetti magici appropriati.\nMondi paralleli.\nLa leggenda narra che quando lo straniero sconfisse Mondain distruggendo la gemma dell'immortalit\u00e0, da ogni frammento della stessa vennero generati nuovi mondi identici tra loro, ognuno dei quali avrebbe poi seguito un suo destino differente dagli altri. \"Ultima Online\" con il corso del tempo e delle espansioni ha aggiunto altri mondi al primo creato. I mondi sono 5, ma bisogna precisare che solo i server ufficiali e alcuni non-ufficiali hanno tutti i mondi. Molti shard utilizzano delle mappe originali create ex novo.\nEconomia.\nIl server di gioco fornisce alcuni NPC che vendono oggetti di largo consumo. \u00c8 per\u00f2 possibile acquistare dei vendor (commercianti) e metterli all'interno delle abitazioni dei giocatori in modo tale da vendere item e oggetti vari in cambio di denaro. Il mercato \u00e8 anche gestito in una sorta di compravendita anche sui forum dei server di gioco nei quali gli utenti possono fare aste o vendere gli oggetti direttamente ai giocatori interessati.\nShard ed emulatori.\nI fan di Ultima Online hanno studiato il gioco fino a costruire emulatori dei server originali EA, chiamati \"shard\" (in inglese \"frammento\"). Con gli emulatori pi\u00f9 moderni, \u00e8 possibile personalizzare moltissimi aspetti del gioco e possono supportare un gran numero di giocatori connessi a una singola macchina. Questi shard gratuiti non sono sostenuti da EA ma permettono di non pagare la quota d'iscrizione mensile e di giocare al gioco nello stato in cui era in uno specifico periodo del suo sviluppo.\nAggiornamenti.\n10\u00ba anniversario.\nNell'agosto 2006 Electronic Arts annunci\u00f2 la pubblicazione di un'espansione per il decennale del gioco. Il 27 luglio fu reso disponibile gratuitamente l'espansione \"\". L'espansione si avvale di un nuovo motore grafico che comunque utilizza una modalit\u00e0 grafica bidimensionale. Electronic Arts ha giustificato la scelta con la volont\u00e0 di mantenere accessibile il videogioco anche ai computer non recenti.\n\"Ultima Worlds Online: Origin\".\n\"Ultima Worlds Online: Origin\", inizialmente intitolato \"Ultima Online 2\", \u00e8 il sequel di \"Ultima Online\", annunciato nel 1999 ma interrotto due anni pi\u00f9 tardi. Il gioco doveva essere ambientato in una Sosaria alternativa, dove passato e futuro si incontravano per dare vita ad un mix di elementi steampunk e fantasy. Dotato di un motore grafico tridimensionale, \"Ultima Worlds Online\" \u00e8 stato inizialmente posticipato da EA che non voleva competere con lo stesso \"Ultima Online\", e in seguito annullato.\nEredit\u00e0 spirituale.\n\"Ultima Online\" ha gettato le dinamiche e meccaniche di gioco di molti giochi di ruolo online nati negli anni successivi. L'ex team di sviluppatori principali, inoltre, nel 2020 hanno dato vita a un \"erede spirituale\" di Ultima Online: \"Legends of Aria\"."}
{"id": "249446", "revid": "119454435", "url": "https://it.wikipedia.org/wiki?curid=249446", "title": "Raccolta di fondi", "text": "Una raccolta di fondi, anche denominata con l'anglicismo fundraising ( ) \u00e8 l'azione di raccogliere soldi per sostenere o finanziare qualche progetto o causa, spesso per attivit\u00e0 a scopo sociale, anche da enti e servizi pubblici o da aziende. Il concetto trova le sue origini nell'azione delle organizzazioni non a scopo di lucro, quelle organizzazioni che hanno l'obbligo di non destinare i propri utili ai soci, ma di reinvestirli per lo sviluppo delle proprie finalit\u00e0 sociali. Attualmente la raccolta fondi viene praticata anche da enti e servizi pubblici.\nDefinizioni.\nIl professionista che raccoglie i fondi in inglese \u00e8 definito \"fundraiser\": egli deve saper gestire la relazione con il donatore, deve avere competenze nella gestione del database attraverso strumenti informatici, deve avere un'ampia conoscenza di tutte le modalit\u00e0 per raccogliere fondi (marketing diretto, telemarketing, invio di messaggio per posta elettronica, marketing web, faccia a faccia).\nAccanto alle raccolte di fondi che lavorano stabilmente all'interno di organizzazioni nonprofit vi \u00e8 il consulente della raccolta fondi, ovvero colui che svolge attivit\u00e0 di consulenza presso organizzazioni non a scopo di lucro. I suoi compiti possono riguardare sia la stesura di un piano strategico di raccolta fondi sia lo svolgimento operativo della raccolta fondi attraverso strumenti come il \"mailing\", il telemarketing, gli incontri faccia a faccia con i potenziali donatori. Il consulente della raccolta fondi in Italia svolge attivit\u00e0 come libero professionista o come partner di studi di consulenza.\nSecondo alcuni le raccolte di fondi \u00e8 nato storicamente in Europa, i sacerdoti e la Chiesa stessa sono stati i primi \"fundraiser\", cio\u00e8 coloro che raccolgono fondi per una precisa causa con scopi sociali. Lo sviluppo maggiore si \u00e8 avuto per\u00f2 negli Stati Uniti grazie a Henry Rosso, fondatore della prima scuola di raccolta di fondi al mondo. Rosso sosteneva che la raccolta di fondi \u00e8 l'arte di insegnare alle persone la gioia di donare.\nSecondo i pi\u00f9 recenti approcci la raccolta di fondi pi\u00f9 che essere legato semplicemente alla cultura della carit\u00e0 o a quella filantropica e del mecenatismo, fonda il suo significato nel fenomeno della responsabilit\u00e0 sociale diffusa che spinge i soggetti sociali e collettivi ad effettuare investimenti di risorse per il raggiungimento di comuni benefici sociali. Per raccolta di fondi quindi si pu\u00f2 intendere l'insieme delle teorie e delle tecniche necessarie a garantire la sostenibilit\u00e0 di una causa sociale e dell'organizzazione che la persegue e di promuoverne lo sviluppo costante nel tempo verso una molteplicit\u00e0 di interlocutori pubblici e privati.\nPer raccolta di fondi politica si intendono le campagne di finanziamento privato per i partiti politici. L'utilizzo delle tecniche di fundraising in politica si \u00e8 diffuso nei Paesi di cultura anglosassone, soprattutto negli Stati Uniti, ovvero in contesti nei quali si ha maggiore dimestichezza con le raccolte fondi.\nI mercati della raccolta fondi.\nTradizionalmente vengono individuati i seguenti mercati per le attivit\u00e0 di fundraising:\nLe categorizzazioni ovviamente nella prassi sono meno rigide, in quanto le categorie sono pi\u00f9 labili: una donazione ottenuta da una fondazione \"corporate\" \u00e8 classificabile in almeno due categorie\nI canali della raccolta fondi.\nIl canale \u00e8 lo strumento attraverso il quale effettuer\u00f2 le mie azioni di raccolta fondi e solleciter\u00f2 la donazione. A seconda del mercato utilizzer\u00f2 il canale o i canali pi\u00f9 appropriato.\nIl fundraising politico in Italia.\nIn Italia, il tema \u00e8 oggetto di una messe di proposte di intervento dagli esiti molto discussi: l'esperienza referendaria del 1993 si espresse a favore dell'abolizione del finanziamento pubblico con il 90,25% a favore del s\u00ec, ma \u00e8 altrettanto noto che in realt\u00e0 il sistema non mut\u00f2 in maniera sostanziale in quanto i \u00abfinanziamenti\u00bb vennero sostituiti dai \u00abrimborsi\u00bb, con meccanismi pressoch\u00e9 analoghi. \nIl Decreto Legge 28 dicembre 2013 n.149 (recentemente convertito nella legge n.13/2014) apre uno scenario in cui diviene operativa (gradualmente) la cosiddetta abolizione del finanziamento pubblico."}
{"id": "249452", "revid": "339392", "url": "https://it.wikipedia.org/wiki?curid=249452", "title": "Inferno Match", "text": ""}
{"id": "249454", "revid": "124668807", "url": "https://it.wikipedia.org/wiki?curid=249454", "title": "Leishmaniosi umana", "text": "La Leishmaniosi umana \u00e8 una parassitosi, un'antropo-zoonosi pressoch\u00e9 cosmopolita che presenta un ampio spettro di sindromi, sia localizzate sia sistemiche, causate da protozoi del genere \"Leishmania\" (Regno Protista, Phylum Sarcomastigophora, Classe Zoomastigophorea, Ordine Kinetoplastida). Serbatoi dei parassiti sono varie specie di mammiferi infettati cronicamente (vedi leishmaniosi animale).\nI vettori sono ditteri ematofagi di generi diversi (Phlebotomus papatasi). L'uomo \u00e8 ospite definitivo accidentale e, in alcuni casi, \u00e8 anche serbatoio. Le leishmaniosi cutanee colpiscono a tutte le et\u00e0 soprattutto maschi, adolescenti e giovani adulti. La leishmaniosi viscerale colpisce pi\u00f9 spesso i bambini (che sono pi\u00f9 spesso a contatto con i cani serbatoi) e gli adulti non immuni o immunodepressi.\nStoria.\nNel 1885, David D. Cunningham trov\u00f2 in una lesione cutanea detta \u201cbottone di Delhi\" o \"bottone d'Oriente\u201d un \u201cparticolare parassita\u201d: vide macrofagi contenenti gli amastigoti di leishmania e li interpret\u00f2 erroneamente come amebe contenenti spore. Nel 1891, Robert H. Firth rivide i cosiddetti \u201c\"corpi di Cunningham\"\u201d (che poi verranno chiamati \"\"corpi di Leishman-Donovan\") in un bottone d'Oriente e, pensando che fossero sporozoi, li chiam\u00f2 \u201c\"Sporozoa furunculosa\"\u201d. Nel 1898, P\u00ebtr Foki\u0107 Borovskij, ufficiale medico all'ospedale militare di Tashkent in Uzbekistan, descrisse in modo particolareggiato, in un bottone d'Oriente, quella che ci \u00e8 oggi nota come \"Leishmania tropica\", ma il lavoro fu scritto in russo su una rivista poco conosciuta e fu pubblicato sulla rivista della Societ\u00e0 di medicina tropicale di Londra solo nel 1938. Nel 1903, in Inghilterra, William Leishman esegu\u00ec un'autopsia su un soldato morto per cachessia al Victoria Hospital di Netley: il milite proveniva dalla stazione di Dum-Dum, in India, ed era stato rimpatriato per un grave malessere, dissenteria ed epato-splenomegalia. La malattia era chiamata \u201cfebbre di Dum-Dum\u201d. In un preparato istologico di polpa splenica, Leishman trov\u00f2 una grandissima quantit\u00e0 di \u00abcorpuscoli tondeggianti mai descritti in precedenza (!?)\u00bb. Leishman li vide simili agli amastigoti di \"Trypanosoma lewisi\" e pens\u00f2 di avere scoperto una nuova tripanosomiasi umana. Nello stesso anno Charles Donovan trov\u00f2 lo stesso reperto in un individuo che gli era stato detto essere morto di \u201cmalaria cronica\u201d, ma lo confuse con il \"Trypanosoma brucei\", agente eziologico della malattia del sonno.\nBruce, Leveran e Mesnil fecero la prima schematica descrizione del nuovo protozoo che chiamarono \u201cPiroplasma donovani\u201d, agente eziologico della \u201cfebbre indiana\u201d o \u201c\"kala-azar\"\u201d (parola Hindi che significa \u201cfebbre nera\u201d). Il protozoo fu poi chiamato \u201cLeishmania\u201d da Ronald Ross ed \u00e8 l'agente della leishmaniosi viscerale nel Sub-continente indiano. James H. Wright descrisse \"L. tropica\", agente della leishmaniosi cutanea del \u201cVecchio Mondo\u201d; Charles Nicolle descrisse \"L. infantum\", agente della leishmaniosi viscerale nel Mediterraneo.\nNel 1904, Leonard Rogers isol\u00f2 il protozoo in coltura e descrisse le forme flagellate (promastigoti). Nel 1908, Charles Nicolle scopr\u00ec l'ospite serbatoio delle leishmanie: il cane. Nel 1911, Gaspar Vianna descrisse \"L. brasiliensis\", agente eziologico di leishmaniosi tegumentarie americane: in suo onore venne intitolato il sottogenere \"Viannia\"\" di \"Leishmania\". Nel 1912, Gaspar Vianna impieg\u00f2 il primo trattamento farmacologico di una forma tegumentaria americana, con tartaro emetico (tartrato di sodio e antimonio). Il composto si rivel\u00f2 poi efficace anche per le forme viscerali. Nel 1913, in Paraguay, Mignone descrisse il primo caso di leishmaniosi viscerale americana, in un paziente proveniente dal Mato Grosso (Brasile): fino al 1934, solo altri due casi americani vennero descritti da Salvad\u00f2r Mazza e Cornejo, poich\u00e9 la leishmaniosi viscerale in Sudamerica era misconosciuta. Nel 1921, Edmond e Sargent dimostrarono la trasmissione delle leishmanie a opera della puntura dei pappataci. Nel 1922, Arag\u00e3o riprodusse sperimentalmente la forma tegumentaria americana in un cane, inoculando un estratto di pappatacio che aveva punto un paziente con lesioni cutanee. Nel 1924, Knowles, Napier e Smith identificarono le \u201cleptomonas\u201d (i promastigoti) di \"Leishmania\" nell'intestino di un pappatacio (\"Phlebotomus argentipes\"). Nel 1936, Evandro Chagas e Cunha descrissero il primo caso sudamericano \u201cin vivo\u201d di leishmaniosi viscerale, causato da una nuova sottospecie di Leishmania che chiamarono \"L. donovani chagasi\".\nEpidemiologia.\nLe leishmaniosi si trovano praticamente in tutto il mondo, tranne che in Oceania e in Antartide. Il numero totale di individui a rischio raggiunge i 350 milioni. L'OMS-WHO stima che ci siano 12 milioni di persone infettate nel mondo con 1,5 milioni di nuovi casi ogni anno. Di questa quota circa il 25% sono forme viscerali soprattutto nel Sub-continente indiano, nel Sudan e in Brasile. Le forme cutanee sono pi\u00f9 numerose nel Medio Oriente (Afghanistan, Arabia, Siria, Iran) e nelle Americhe (tranne il Canada, il Cile e l'Uruguay).\nIn Eurasia ed Africa, le leishmaniosi si trovano in ambiente rurale, di macchia mediterranea (Bacino del Mediterraneo), nelle zone semidesertiche (Medio Oriente, Asia centrale, Sahel), nelle valli dei grandi fiumi asiatici (Fiume Giallo, Fiume Azzurro, Gange, Brahmaputra). \"L. aethiopica\" si trova negli altopiani dell'Africa Orientale, tra 1,500 e 2,700 metri di altitudine sul livello del mare. In America le leishmaniosi predominano in regioni a clima caldo-umido, solitamente sotto gli 800 metri di altitudine, con alcune eccezioni per le regioni andine di Per\u00f9, Ecuador e Venezuela, dove si possono trovare fino a 1,800 metri. Sono presenti nelle zone rurali e in quelle silvestri a recente insediamento umano. Le leishmaniosi tegumentarie americane si comportano come una malattia professionale: colpiscono i coltivatori del caucci\u00f9 (\"chicleros\" e \"seringueiros\") e del cacao, i minatori (\"garimpeiros\"), i disboscatori e i taglialegna, i costruttori di strade nelle foreste. Sono sempre pi\u00f9 frequenti epidemie di leishmaniosi viscerale nelle periferie dell grandi citt\u00e0 sudamericane, e anche le leishmaniosi tegumentarie da silvestri e rurali che erano, stanno diventando sempre di pi\u00f9 peri-urbane.\nIn Italia sono presenti \"L. tropica\" (responsabile di forme cutanee) e \"L. infantum\" (responsabile di forme viscerali). \"L. infantum\" infesta in modo importante i cani randagi (fino al 25% del totale), soprattutto nelle regioni meridionali, in Liguria e Toscana, (per es. isola d'Elba), dove \u00e8 presente la macchia mediterranea. In Italia le leishmanie sono trasmesse da pappataci delle specie \"Phlebotomus perfiliewi\" e \"P. perniciosus\".\nEziologia.\nL'uomo \u00e8 parassitato da varie specie di \"Leishmania\", protozoi emoflagellati asessuati e dixeni (con due ospiti), che gli sono trasmessi da insetti ematofagi. I protozoi emoflagellati si chiamano cos\u00ec perch\u00e9 possiedono un flagello, che \u00e8 il mezzo di locomozione che permette loro di muoversi nel circolo sanguigno. Sono creature monocellulari diploidi, con un accumulo discoidale di DNA, detto cinetoplasto. La loro moltiplicazione avviene per divisione binaria.\nLe leishmanie possiedono varie forme: \nDiverse specie sono responsabili delle varie sindromi:\nLe leishmanie sono trasmesse dalla puntura di ditteri ematofagi (pappataci) dei generi \"Phlebotomus\", nel \"Vecchio Mondo\", e \"Lutzomya\" (\"mosquito palha\") e \"Psychodopygus\" (pi\u00f9 raro), nelle Americhe. Almeno una trentina di specie sono possibili vettori. I pappataci crescono in luoghi umidi e ombrosi, occupati da detriti organici (fogliame del sottobosco, tane di piccoli mammiferi, letame, cumuli di pietre e fessure di murature a secco). Le femmine hanno bisogno di nutrirsi di sangue per la maturazione delle uova: pungono l'ospite, pi\u00f9 spesso al crepuscolo, nelle zone glabre della pelle, e si nutrono del sangue che esce dalla ferita.\nNelle zone tropicali la trasmissione avviene tutto l'anno. Nelle regioni temperate la trasmissione avviene prevalentemente nella stagione estiva: i pappataci vivono due mesi, quelli infettati di meno e hanno bisogno di molti pasti ematici (4-6) perch\u00e9 hanno la proboscide ostruita da una grande moltitudine di promastigoti di leishmania, quindi pungono pi\u00f9 spesso, con maggiore diffusione dell'infezione.\nNel Sudan i flebotomi vivono nei termitai: sono particolarmente feroci nel pungere gli uomini e sono responsabili di grandi epidemie.\nLa leishmaniosi \u00e8 mantenuta nell'ambiente da un ciclo zoonotico. In America c'\u00e8 un ciclo silvestre mantenuto da mammiferi selvatici, almeno 40 specie tra roditori, sdentati (bradipi e formichieri), marsupiali (gamb\u00e0), canidi (volpi) e primati. Il serbatoio domestico pi\u00f9 importante \u00e8 il cane. Per la maggior parte dei serbatoi silvestri le leishmanie sono poco o per nulla patogene e mantengono un equilibrio con il loro ospite. Nel cane la leishmaniosi \u00e8 una parassitosi cronica, spesso incurabile. \u00c8 possibile anche un ciclo antroponotico: l'uomo solitamente \u00e8 ospite accidentale, ma per \"L. donovani\" (nel Sub-continente indiano) funge da vero e proprio serbatoio.\nClassificazione.\nLe diverse forme di leishmaniosi sono:\nPatogenesi.\nLe leishmanie, in forma di promastigote, vengono iniettate nell'ospite definitivo dal pappatacio femmina durante il pasto ematico. Il promastigote entra dalla ferita prodotta dalla puntura, nel circolo sanguigno periferico, viene ricoperto dalle proteine del complemento che richiamano i macrofagi che lo fagocitano. Nel macrofago il promastigote si trasforma in amastigote; senza essere distrutto, si moltiplica fino a dare la lisi della cellula che lo ha fagocitato. Gli amastigoti poi si liberano in circolo in grandi quantit\u00e0 per infettare altre cellule del sistema reticolo-endoteliale. I pappataci si infettano con gli amastigoti durante il pasto ematico quando pungono un ospite infetto; nell'intestino dell'insetto gli amastigoti si trasformano in promastigoti e cominciano a moltiplicarsi per scissione binaria, migrando verso le ghiandole salivari. I promastigoti diventano promastigoti metaciclici, forme infettanti pronte per essere iniettate in un nuovo ospite.\nForme cutanee e mucose.\nI promastigoti penetrati dalla ferita prodotta dal flebotomo vengono fagocitati dai macrofagi della cute. Se i promastigoti diventati amastigoti vengono uccisi dai macrofagi, l'infezione non progredisce e la malattia non si manifesta: l'individuo diventa immune a successive reinfezioni da parte della specie di leishmania in questione. Se invece gli amastigoti resistono alla distruzione, si ha la formazione di una lesione nel punto di inoculo, infiltrata da macrofagi ricchi di leishmanie. La lesione guarisce molto lentamente, ma l'infezione \u00e8 limitata.\nSe il sistema immunitario non riesce a contenere l'infezione, le leishmanie si disseminano per via ematogena a tutta la cute o alle mucose delle vie respiratorie superiori e possono persistere indefinitamente nei linfonodi satelliti delle lesioni.\nForme viscerali.\nLa progressione della malattia \u00e8 favorita da condizioni di immunodepressione dell'ospite, in parte aggravata dalla leishmania. Vengono interessati gli organi pi\u00f9 ricchi di cellule del sistema reticolo-endoteliale, che diventa iperplastico, per la presenza di grandi quantit\u00e0 di macrofagi infettati. La milza raggiunge dimensioni notevoli. Si ingrandiscono anche il fegato, i linfonodi e le stazioni linfatiche dell'apparato digerente. Anche il midollo osseo viene infiltrato dai macrofagi infettati, che ostacolano l'emopoiesi. Dopo la guarigione spesso l'immunit\u00e0 cellulare si ristabilisce, con una protezione nei confronti di recidive e reinfezioni. Nelle coinfezioni con HIV \u00e8 quasi impossibile eradicare l'infezione e, se i pazienti non muoiono, mantengono parassitemie anche di notevole entit\u00e0.\nComplicanze.\nLa leishmaniosi cutanea diffusa \u00e8 conseguenza di una risposta cellulo-mediata inefficace, che non contiene la diffusione dell'infezione: le lesioni cutanee sono ricche di macrofagi con grande carica parassitaria. \u00c8 provocata da \"L.aethiopica\" e pi\u00f9 spesso da \"L. amazonensis\", \"L. pifanoi\", \"L. garnhami\" e \"L. venezuelensis\".\nLa lesione principale non \u00e8 un'ulcera, ma una macula ipopigmentata, una placca o un nodulo rilevato che si esulcera. L'infezione si diffonde lentamente per contiguit\u00e0 e per via ematica, a tutto il corpo, soprattutto alle parti pi\u00f9 fredde (estremit\u00e0, genitali). Le mucose e gli organi interni sono solitamente risparmiati. La malattia non guarisce quasi mai: ricorda la lebbra lepromatosa e causa deformit\u00e0 molto simili. A differenza della lebbra, nella leishmaniosi non si ha il coinvolgimento delle strutture nervose.\nLeishmaniosi viscerale in malattia da HIV.\nIl problema della coinfezione HIV-leishmania \u00e8 particolarmente sentito nelle zone geografiche dove le endemie si sovrappongono, quindi Africa, Brasile ed Europa meridionale. Nei pazienti con malattia da HIV, la coinfezione da leishmania pu\u00f2 presentarsi, oltre che nelle forme classiche, anche con manifestazioni atipiche.\nIn alcuni casi \u00e8 data dall'attivazione di un'infezione latente da leishmania oppure, pi\u00f9 spesso, da una nuova infezione con risposta cellulo-mediata scarsamente efficace, a causa dell'immunodepressione da HIV. Si pu\u00f2 avere un coinvolgimento gastroenterico (ulcere) e respiratorio (versamento pleurico), non tipico delle forme classiche. Spesso le leishmanie vengono trovate in campioni biologici anomali (per es. broncolavaggio o biopsia rettale). La risposta al trattamento \u00e8 per lo pi\u00f9 scarsa e lenta e le recidive sono frequenti. I pazienti con malattia da HIV molto avanzata, in alcuni casi, possono mantenere una significativa parassitemia, anche in condizione di relativo benessere.\nClinica.\nLeishmaniosi cutanea (del \"Vecchio Mondo\").\n\u00c8 anche detta \"bottone d'Oriente\", \"bottone di Creta\", \"bottone d'Aleppo\", \"bottone di Baghdad\", \"ulcera di Kandahar\", \"ulcera di Lahore\" e \"bottone di Delhi\": le denominazioni rispecchiano in modo grossolano la distribuzione geografica delle forme cutanee del \"Vecchio Mondo\".\nIl periodo d'incubazione della malattia varia da 4 a 8 settimane e dipende dall'entit\u00e0 della carica infettante. Compaiono una o pi\u00f9 lesioni cutanee, nelle sedi delle punture dei flebotomi (viso, collo, braccia, gambe). All'inizio \u00e8 un nodulo eritematoso, che cresce e si copre di una crosta, la quale poi pu\u00f2 staccarsi e lasciare un'ulcera a margini rilevati. Dopo un tempo variabile la lesione guarisce, lasciando una cicatrice, anche deturpante.\nLa lesione \u00e8 solitamente poco dolente: quando duole spesso \u00e8 segno di una sovrinfezione batterica.\nPossono aversi recidive in tarda et\u00e0 o in condizioni di immunodepressione o per reinfezione con diversi zimodemi.\nLe lesioni cutanee di \"L. major\" tendono a essere rapidamente essudatizie e necrotiche e possono raggiungere dimensioni fino a 6\u00a0cm; evolvono in poche settimane e guariscono in 3-5 mesi.\nLe lesioni da \"L. tropica\" (presente anche in Italia) sono meno gravi (dimensioni massime di 2\u00a0cm circa) e hanno un'evoluzione pi\u00f9 lenta: l'incubazione \u00e8 di 2-4 mesi e possono persistere anche per 2 anni.\nLe lesioni da \"L. aethiopica\" interessano il viso: sono tante piccole papule che confluiscono in un'unica lesione nodulare o una placca, che pu\u00f2 anche non ulcerarsi, ma guarisce molto lentamente (anche dopo 5 anni). Se la lesione interessa il confine muco-cutaneo del naso o delle labbra, pu\u00f2 estendersi alle mucose e provocare danni destruenti che caratterizzano le forme mucose americane.\n\"L. infantum\", solitamente responsabile di forme viscerali, pu\u00f2 dare forme cutanee: lesioni nodulari che non si ulcerano e decorrono molto lentamente.\nForma cutanea recidivante.\n\"L. tropica\" raramente \u00e8 responsabile di una forma recidivante o \"lupoide\" di leishmaniosi cutanea. Attorno a cicatrici di vecchie lesioni possono comparire ciclicamente delle piccole papule che confluiscono, si ulcerano e poi guariscono. Possono formarsi delle grandi placche, simili a quelle del \"lupus vulgaris\", o lesioni verrucoidi, simili ai cheloidi, o psoriasiformi.\nLeishmaniosi americana.\nNel 95% sono forme cutanee, di cui il 5% dei casi \u00e8 seguito dalla localizzazione mucosa a distanza. Il 5% sono forme mucose pure.\nForme cutanee.\nLe forme cutanee sono dette \"localizzate\" se sono presenti meno di 5 lesioni in localizzazioni diverse del corpo (le lesioni satelliti non contano), sono dette \"disseminate\" se le lesioni sono pi\u00f9 di 5.\n\"L. brasiliensis brasiliensis\" \u00e8 solitamente responsabile di lesioni cutanee singole, ma profonde nel derma, con rapida comparsa di ulcera a margini rilevati e infiammati. La maggior parte guariscono in un anno, ma spesso si sovrinfettano e possono durare anche 10 anni. Si hanno recidive nel 15% dei casi, a volte con comparsa inaspettata di lesioni nella sede di un trauma.\nLa leishmaniosi cutanea da \"L. brasiliensis guyanensis\" \u00e8 chiamata \"pian bois\" o \"bush yaws\": come quella (pi\u00f9 rara) da \"L. brasiliensis panamensis\", \u00e8 caratterizzata da lesioni cutanee multiple al tronco e agli arti, con linfangite satellite e diffusione linfatica. Compaiono lesioni simili alle principali, lungo i vasi linfatici che drenano i territori affetti.\nLa forma da \"L. peruviana\" \u00e8 detta \"uta\" e ha un comportamento simile alle forme cutanee del \"Vecchio Mondo\".\n\"L. mexicana\" \u00e8 responsabile dell'ulcera del \"chiclero\", che si localizza tipicamente sul viso o dietro il padiglione auricolare. Di solito guarisce in 6-8 mesi. Quando colpisce il padiglione auricolare pu\u00f2 persistere per anni e dare la lenta distruzione della cartilagine. La forma corrispondente, data da \"L. amazonensis\", \u00e8 l'ulcera del \u201cseringueiro\u201d.\nAnche \"L. chagasi\", solitamente responsabile di forme viscerali, pu\u00f2 dare forme cutanee.\nForme mucose.\nDal 2% al 40% delle forme cutanee da \"L. brasiliensis brasiliensis\" e, in misura molto minore, in quelle da \"L. brasiliensis guyanensis\" e \"L. brasiliensis panamensis\", mostrano lesioni mucose a distanza anche tempo dopo che le lesioni cutanee sono guarite (da 2 a 10 anni). Il 15% delle forme mucose non \u00e8 preceduto da lesioni cutanee apparenti.\nNella maggior parte dei casi \u00e8 colpita la mucosa nasale, in 1/3 dei casi sono colpiti anche il faringe la laringe e il labbro superiore. La lesione iniziale \u00e8 un nodulo, sulla mucosa del setto nasale. La malattia all'inizio simula una banale rinite e si manifesta con ostruzione nasale ed epistassi. Poi la lesione evolve, il setto nasale si perfora e la cartilagine nasale collassa. La malattia si estende pi\u00f9 o meno rapidamente alle strutture vicine (oro-nasofaringe, fino alla laringe) distruggendole. Pu\u00f2 raggiungere il confine mucocutaneo delle labbra e del naso e dare ipertrofia dei tessuti molli (in Brasile prende il nome di \"\u201cespundia\u201d\", spugna). Alle ulcerazioni seguono gravi mutilazioni del viso. Spesso la morte insorge per le complicanze dovute all'ostruzione delle vie respiratorie e digerenti (polmonite, sovrinfezioni batteriche, malnutrizione). Raramente queste forme si risolvono spontaneamente.\nLeishmaniosi viscerale (\"Kala-azar\").\n\u00c8 detta \"kala-azar\", \"febbre indiana\", \"febbre di Dum-Dum\", \"febbre d'Assam\" e \"splenomegalia infantile\". \u00c8 la forma di leishmaniosi pi\u00f9 grave, a coinvolgimento sistemico, soprattutto di milza, fegato e midollo osseo. Il periodo di incubazione \u00e8 in media tra 2-4 mesi, ma \u00e8 variabile, da 3 settimane fino a 2 anni, a seconda della specie di leishmania e dello stato immunitario del paziente. Nelle zone non endemiche, il \"kala-azar\" \u00e8 spesso misconosciuto e il primo sospetto diagnostico si indirizza sulle neoplasie di origine ematologica (linfoma, leucemia).\nNelle aree di endemia la diagnosi si basa sull'anamnesi e sull'esame obiettivo. Negli individui non indigeni e nelle prime fasi delle epidemie, l'esordio \u00e8 improvviso, con improvvisa comparsa di febbre irregolare e ricorrente e sudorazioni notturne. Pu\u00f2 evolvere con peggioramento del quadro clinico. \u00c8 pericoloso per i bambini.\nLa splenomegalia pu\u00f2 essere molto imponente e raggiungere dimensioni impressionanti (talvolta occupando anche lo scavo pelvico), con vistosa distensione addominale.\nSe la piastrinopenia \u00e8 importante, possono aversi fenomeni emorragici (sanguinamenti dalle mucose, petecchie). La leucopenia pu\u00f2 predisporre a episodi settici. Le forme che decorrono in modo cronico possono simulare il marasma infantile (kwashiorkor) con edema generalizzato e alterazione di cute e annessi.\nEsami di laboratorio e strumentali.\nLe forme mucocutanee non presentano specifiche alterazioni dei parametri bioumorali; le forme viscerali sono invece caratterizzate da anemia normocromica e normocitica, leucopenia con neutropenia, e piastrinopenia. La pancitopenia \u00e8 conseguenza dell'infiltrazione del midollo emopoietico da parte dei macrofagi infettati dagli amastigoti di leishmania. L'elettroforesi delle sieroproteine del siero mostra tipicamente un aumento delle gamma-globuline con possibili picchi policlonali e una diminuzione delle albumine (il tracciato elettroforetico ha l'aspetto di una mano che \"fa le corna\"). Solitamente gli indici di funzionalit\u00e0 epatica e della coagulazione sono conservati o modicamente alterati.\nGli amastigoti di leishmania possono essere identificati direttamente o dopo cultura da campioni biologici. Nelle forme mucocutanee si esegue una biopsia delle lesioni ulcerate, prendendo i campioni dal bordo delle lesioni, evitando le zone necrotiche o contaminate da sovrinfezioni batteriche o fungine. Nelle forme viscerali si esaminano l'aspirato splenico (esame pi\u00f9 sensibile) o il midollo osseo. La puntura splenica pu\u00f2 essere eseguita in modo sicuro anche in casi di discreta piastrinopenia (purch\u00e9 non inferiore a 40.000 piastrine/\u00b5l, con attivit\u00e0 protrombinica normale). L'aspirazione del midollo osseo \u00e8 impiegata pi\u00f9 spesso perch\u00e9 ritenuta meno pericolosa, ma \u00e8 pi\u00f9 dolorosa e meno sensibile del puntato splenico.\nLa ricerca di anticorpi impiega tecniche di agglutinazione diretta, di immunofluorescenza (IFA), o di \"enzyme-linked immunosorbent assay\" (ELISA), ma si impiega nella diagnosi in pazienti che non vivono nelle zone endemiche. La sierologia non pu\u00f2 distinguere le forme acute da quelle croniche e si possono avere falsi risultati positivi per reazione crociata con altri antigeni, in presenza di altre patologie infettive. I titoli anticorpali sono maggiori nelle forme viscerali, a seguire nelle forme cutanee diffuse e poi nelle forme muco-cutanee. Nelle forme cutanee localizzate i titoli sono pi\u00f9 bassi.\nLa \"intradermoreazione di Montenegro\" \u00e8 analoga all'intradermoreazione di Mantoux per la tubercolosi. La reazione indica la presenza di un'immunit\u00e0 di tipo cellulo-mediato nei confronti della leishmania (non necessariamente dell'infezione in atto). Impiega una sospensione di antigeni di promastigoti di leishmania in coltura. Se ne iniettano sotto il derma 0.1 ml., la lettura della reazione cutanea si esegue dopo 48-72 ore. La reazione \u00e8 positiva se si forma una lesione papulare o nodulare eritematosa, del diametro di 5mm. Contrariamente a quanto avviene con la sierologia, di solito la reazione di Montenegro \u00e8 pi\u00f9 fortemente positiva nelle forme cutanee localizzate e debolmente positiva nelle forme muco-cutanee, mentre \u00e8 negativa nelle forme cutanee diffuse e nelle viscerali, caratterizzate dalla scarsissima o nulla reazione immunitaria di tipo cellulo-mediato. La reazione pu\u00f2 essere negativa anche nelle fasi iniziali della malattia cutanea. Nelle popolazioni delle zone endemiche possono aversi fino al 25% di positivit\u00e0 della reazione di Montenegro, per tale motivo in quelle zone il test \u00e8 impiegato praticamente solo per studi epidemiologici. Una reazione di Montenegro che, da negativa, diventa positiva, \u00e8 indice di una buona risposta immunitaria al trattamento e un'evoluzione verso la guarigione.\nTrattamento.\nLe terapie attualmente disponibili per la Leishmaniosi hanno spesso efficacia limitata ed un costo complessivamente elevato: \u00e8 pertanto di primaria importanza un approccio innanzitutto profilattico basato sul controllo di insetti e serbatoi di infezione assieme a precauzioni individuali (come ad esempio proteggersi dalle punture di pappataci con sostanze schermanti e/o repellenti o con indumenti protettivi). Sono tuttavia disponibili diverse opzioni terapeutiche\n\u00c8 presente un nuovo farmaco in studio per il trattamento delle forme viscerali indiane: \"Miltefosina\" \u00e8 un analogo della fosfocolina che interferisce con la sintesi delle membrane. Il trattamento durerebbe 4-6 settimane ed \u00e8 promettente come farmaco da somministrare per os in pazienti ambulatoriali.\nPrognosi.\nLe forme cutanee spesso guariscono spontaneamente in 2-3 mesi anche senza terapia, bench\u00e9 l'infezione possa persistere per un tempo indefinito. La maggior parte delle forme cutanee diffuse e le forme cutanee post-\"kala-azar\" possono cronicizzare o recidivare, mostrando resistenza al trattamento. Le forme mucocutanee sono croniche e progressive e possono portare a morte per sovrinfezione (polmonite) dopo interessamento della mucosa delle vie aeree, o per cachessia conseguente a malnutrizione per disfagia. La forma viscerale \u00e8 progressiva e, se non trattata, porta a morte nel 75-95% dei casi, spesso per sovrinfezione batterica. Le forme trattate hanno una mortalit\u00e0 del 5%.\nPostumi e follow up.\nIl 30% delle lesioni cutanee sono guarite alla fine della terapia, il 60% dopo 6 settimane, il 90% dopo un anno. Nel 20% dei casi si ha una recidiva, per lo pi\u00f9 entro 2 mesi: il follow-up del Kala-azar deve essere di almeno 6 mesi e si devono seguire i parametri ematologici.\nForma cutanea post-\"Kala-azar\".\nIn pazienti guariti da forme viscerali causate da \"L.donovani\", spontaneamente o dopo trattamento, dopo un periodo di 1-2 anni o pi\u00f9, sul viso o sugli arti compaiono macule ipopigmentate e noduli. In teoria le lesioni risparmiano solo scalpo, ascelle, perineo, piante dei piedi e palme delle mani. Anche questa forma \u00e8 molto simile alla lebbra lepromatosa. La forma africana \u00e8 pi\u00f9 benigna di quella indiana: compare tipicamente alla fine del trattamento della forma viscerale, come un esantema papulare transitorio, che guarisce in qualche mese. Si verifica fino al 5% dei casi in Africa Orientale e dal 5 al 20% dei casi in India.\nPrevenzione.\nNon sono disponibili n\u00e9 vaccini n\u00e9 una chemioprofilassi. \u00c8 consigliabile prevenire la puntura dell'insetto vettore, che punge prevalentemente all'alba e al crepuscolo e, anche di giorno, quando viene disturbato. Si devono coprire il pi\u00f9 possibile le parti glabre del corpo; possono essere usati repellenti sui vestiti (per es. N,N-dietilmetatoluamide - DEET, permetrina)"}
{"id": "249465", "revid": "1543377", "url": "https://it.wikipedia.org/wiki?curid=249465", "title": "Contea di Donegal", "text": "La Contea di Donegal (IPA: , in gaelico irlandese: \"D\u00fan na nGall\" pronuncia /\u02c8duN N\u0259 \u02c8\u014baL/, esteso \"Chontae Dh\u00fan na nGall\") \u00e8 una delle trentadue contee tradizionali dell'Isola d'Irlanda e una delle attuali 28 contee moderne della Repubblica d'Irlanda. \nSituata nel nord-ovest dell'isola nella provincia dell'Ulster, \u00e8 anche una delle tre contee della stessa provincia che non fanno parte dell'Irlanda del Nord. Con 4.841\u00a0km\u00b2 di territorio, \u00e8 la quarta per dimensione della nazione nonch\u00e9 la pi\u00f9 vasta dell'Ulster e confina a nord ed ovest con l'Oceano Atlantico, ad est con il Lough Foyle, Londonderry e Tyrone, a sud con Fermanagh ed infine Leitrim, l'unica che non sia nordirlandese.\nCollegata solo da un piccolo lembo di terra con il resto della propria nazione, influenzata notevolmente nelle zone orientali dalla vicina Irlanda del Nord e selvaggia nelle zone occidentali piuttosto desolate e isolate, il Donegal si differenzia sensibilmente sotto ogni aspetto dalle altre contee d'Irlanda, a tal punto che uno degli slogan turistici adottati maggiormente recita \"Up here it's different\" (\"Quass\u00f9 \u00e8 diverso\").\nIl capoluogo \u00e8 il piccolo abitato di Lifford, mentre il centro maggiore e con pi\u00f9 abitanti \u00e8 Letterkenny. La popolazione complessiva \u00e8 di 160.297 abitanti stando al censimento del 2011.\nToponomastica.\nLa parola Donegal deriva dal nome della cittadina situata sull'omonima baia, che paradossalmente non \u00e8 tuttavia n\u00e9 la citt\u00e0 pi\u00f9 grande n\u00e9 il capoluogo amministrativo della contea, pur essendo stata storicamente la capitale dell'antico regno di Tyrconnell e sede, nel Donegal Castle, della dinastia O'Donnell. Donegal deriva dal gaelico irlandese \"D\u00fan na nGall\" che significa \"forte degli stranieri\", riferito al fatto che la cittadina di Donegal fosse originariamente un insediamento vichingo.\nIn realt\u00e0 dopo la sua creazione, la contea fu talvolta ed originariamente chiamata \"County Tyrconnel\" (gaelico: \"T\u00edr Chonaill\"), mutuando il toponimo dall'antico regno gaelico di Tyrconnel che occupava ed influenzava gran parte dell'area. Si sono registrati peraltro tentativi anche nel tardo ventesimo secolo di tornare al vecchio nome in quanto per alcuni Donegal come abitato era poco rappresentativo sia per posizione che per valenza amministrativa ed economica. Il toponimo Tyrconnel \u00e8 sempre stato fortemente osteggiato per\u00f2 dagli abitanti di Inishowen, penisola settentrionale della contea che non ha mai fatto parte storicamente di quel regno antico e della dinastia O'Donnell bens\u00ec delle terre appartenenti al clan O'Neill e sotto l'influenza del Grianan of Aileach.\nAraldica civica.\nLo stemma del Donegal \u00e8 uno scudo tradizionale con barre ondulate orizzontali verde-oro, che rappresentano gli elementi topografici pi\u00f9 ricorrenti della contea, le verdi e celebri colline (\"the hills of Donegal\") e le dorate spiagge lunghe anche chilometri molto frequenti. All'interno \u00e8 contenuto uno scudo pi\u00f9 piccolo recante un ermellino che rappresenta Inishowen ed una croce rossa che richiama il regno di Tyrconnel e la famiglia O'Donnell. Lo stemma ufficiale \u00e8 caricato di ulteriori elementi tradizionali della contea.\nFrequentemente viene usato anche lo stemma di Donegal Town, possibilmente contornato dalle tradizionali barre ondulate verde e oro.\nLa popolazione \u00e8 solita mostrare bandiere bicolore con disegni variabili (scacchi, losanghe, bipartiti) per identificare la contea a livello sportivo e culturale. Tali bandiere, per quanto ormai diffuse ed ufficiosamente riconducibili alla contea, non sono tuttavia ufficiali. I colori ormai riconosciuti del Donegal sono il verde e l'oro gi\u00e0 comunque presenti nello stemma ufficiale.\nGeografia fisica.\nIl territorio del Donegal \u00e8 molto particolare, sia per quel che riguarda le caratteristiche geopolitiche dell'area che quelle naturali. Gran parte dei confini della contea sono formati dal tratto costiero, circa 2/3 del perimetro complessivo, mentre quello convenzionale terrestre si muove in maniera piuttosto inusuale da sud-ovest, nei pressi di Bundoran, verso nord-est formando una linea approssimativamente diagonale, al contrario di molte altre contee della nazione che hanno un territorio che si sviluppa in maniera longitudinale o latitudinale. Il confine terrestre \u00e8 quasi completamente condiviso con l'Irlanda del Nord, essendo soltanto di 10\u00a0km circa quello con la propria nazione, precisamente con la contea di Leitrim. Nonostante non faccia parte dell'Irlanda del Nord, il Donegal contraddittoriamente \u00e8 la contea pi\u00f9 settentrionale di tutta l'isola d'Irlanda e raggiunge in Capo Malin il punto pi\u00f9 a nord dell'\"Isola Smeralda\": il controsenso diventa evidente sulle sponde del Lough Foyle, di cui quelle orientali fanno parte dell'Irlanda del Nord e che sono raggiunte da traghetti che tuttavia navigano verso sud (da cui l'ironico detto \"the only place in the world where north is south, and south is north\").\nL'estensione particolare dell'area della contea, unita all'incredibile straordinariet\u00e0 dei paesaggi, spesso estremi, cos\u00ec come al loro stato da sempre particolarmente selvaggio e incontaminato, ha negli ultimi secoli attirato un numero crescente di visitatori, ma anche creato notevoli problemi per le vie di comunicazione.\nOrografia e geologia.\nIl Donegal \u00e8 senza dubbio la porzione pi\u00f9 impervia e montagnosa dell'Ulster, anche se va detto che le varie cime solo poche volte non assumono il consueto carattere collinare, essendo dominato il resto del paesaggio dalle ben note \"hills of Donegal\" celebrate in numerose poesie e canzoni popolari.\nLa contea \u00e8 infatti principalmente formata da altopiani e zone collinari, spesso composte da distese molto ampie di \"drumlin\", interrotti talvolta da massicci montuosi irregolari e isolati di discreta consistenza e che assumono pendenze impervie improvvisamente.\nLa cima pi\u00f9 alta \u00e8 il monte Errigal (752\u00a0m), un rilievo conico isolato a ridosso di una catena montuosa leggermente pi\u00f9 bassa, i Derryveagh, di cui comunque viene considerato parte. L'Errigal \u00e8 ben visibile da buona parte della zona settentrionale del Donegal ed il suo caratteristico profilo \u00e8 tipico di molte delle zone pi\u00f9 remote e suggestive, come ad esempio Gaoth Dobhair, mentre dalla sua sommit\u00e0, che offre uno dei panorami pi\u00f9 apprezzabili della contea e d'Irlanda, si pu\u00f2 osservare gran parte del Donegal occidentale. \nI monti Derryveagh sono costituiti da varie cime, ma le pi\u00f9 alte ed importanti vengono chiamate \"Seven Sisters\" (\"Sette Sorelle\") e comprendono oltre all'Errigal, il Mackoght anche conosciuto come Piccolo Errigal (555 metri), l'Aghla More (584 metri), l'Ardloughnabrackbaddy (603 metri), l'Aghla Beg (564 metri), il Crocknalaragagh (471 m) e Muckish (666 m). Muckish \u00e8 la montagna pi\u00f9 settentrionale della catena e, a causa anche della sua forma particolare e della sua vetta piatta, \u00e8 un punto di riferimento e costante scenario di sottofondo di ogni panorama della coste settentrionale, in particolare Magheroarty.\nI Derryveagh sono molto importanti a livello naturalistico: \u00e8 proprio dalle pendici dei Derryveagh che \u00e8 formato il famoso Poison Glen, situato a ridosso del monte Errigal sul suggestivo Lough Dunlewy, mentre sulle pendici orientali della catena \u00e8 posto il noto Glenveagh National Park.\nL'altra catena rilevante della Donegal \u00e8 quella formata dalle Bluestack Mountains, che s'innalzano vicino alla cittadina di Donegal Town e giungono fino a Glenties. Oltre alla mole, di per s\u00e9 non particolarmente imponente ma che spicca nel territorio circostante piuttosto piatto, caratteristica peculiare delle Bluestack \u00e8 che dividono la parte sud-occidentale dalla contea dalle zone settentrionali: ci\u00f2 ha sempre costituito una sorta di barriera culturale ma anche fisica tra le due aree, connesse tra loro solo dal cosiddetto \"Barnesmore Gap\", un valico che passa attraverso un suggestivo glen. Le Bluestack sono interamente percorribili a piedi tramite un sistema di sentieri per fare trekking, la cosiddetta \"Bluestack Way\".\nLe altre catene sono piuttosto modeste e fra le varie vanno citati gli Slieve Snaght che costituiscono il massiccio pi\u00f9 rilevante sulla vasta penisola di Inishowen. Le aree orientali del Donegal sono prive di rilievi considerevoli, ma \u00e8 presente vicino Pettigo un altopiano particolarmente brullo e selvaggio, il \"Pettigo Plateau\".\nDiscorso a parte meritano infine le suggestive Slieve League, cime che raggiungono a malapena i seicento metri d'altezza, ma che nel lato meridionale precipitano direttamente in mare, formando quelle che vengono ritenute spesso le scogliere marine pi\u00f9 imponenti d'Europa e tra le pi\u00f9 alte. A partire dagli anni 2000 queste vette, prima pressoch\u00e9 sconosciute, sono divenute un'affermata localit\u00e0 turistica e vengono scalate da un numero sempre crescente di visitatori attratti dalle viste sterminate che si possono godere dalle sue vette piatte e dai panorami sul mare spesso vertiginosi e sui selvaggi glen interni. Attrazione particolare del monte \u00e8 il cosiddetto One Man's Pass, un ar\u00eate suggestivo che passa sul ciglio di un baratro da un lato sull'Oceano di pi\u00f9 di cinquecento metri, dall'altro sul glen interno posto quattrocento metri pi\u00f9 in basso.\nSebbene ci siano zone coltivate, gran parte del suolo della contea \u00e8 di tipo acquitrinoso e composto da brughiere. La roccia di cui \u00e8 composto \u00e8 quasi prevalentemente di tipo granitico, mentre roccia calcarea \u00e8 presente dalla Donegal Bay fino a Bundoran, nella zona meridionale, quindi, del Donegal. Le Slieve League mostrano ai loro visitatori spesso concrezioni di roccia molto elementare e antica, in genere quarzite.\nCoste e isole.\nLa zona costiera del Donegal \u00e8 molto estesa e soprattutto molto variegata nella tipologia di ambienti, anche se contraddistinta frequentemente da tratti selvaggi ed impervi. Pu\u00f2 essere suddivisa sommariamente in tre vaste zone per la tipologia di scenari che offre: la vasta Donegal Bay fino alla fine del perimetro settentrionale della penisola di Sliabh Liag; la costa occidentale fino alla penisola di Bloody Foreland; l'area delle penisole settentrionali fino ad Inishowen ed il confine con l'Irlanda del Nord.\nLa prima area che si incontra venendo da sud \u00e8 la vasta Donegal Bay, contraddistinta da un'alternarsi di baie pi\u00f9 o meno sinuose o semicircolari a seconda dell'esposizione, spiagge anche di discrete dimensioni intervallate da tratti di impervia scogliera. La zona pi\u00f9 meridionale della vasta baia \u00e8 contraddistinta da lunghe spiagge, ideali e spesso accreditate come le migliori in Europa per il surf, tra le quali sono famose quella di Bundoran e Rossnowlagh. Piccole penisole si formano in prossimit\u00e0 delle insenature create dalle foci dei fiumi, come nel caso delle aree di Donegal Town e Ballyshannon. Nel tratto in cui la costa della Donegal Bay cambia orientamento, sviluppandosi verso ovest subito dopo Donegal Town, il paesaggio cambia drasticamente, assumendo il pi\u00f9 delle volte carattere impervio e alternando penisole che si gettano in mare tutte, pi\u00f9 o meno in maniera accentuata, verso sud-ovest: \u00e8 il caso del promontorio nei pressi di Mountcharles, del ben noto St. John's Point, lingua di terra stretta che si insinua per circa 4\u00a0km nell'Atlantico, delle propaggini di terra che circondano Killybegs e formano la rinomata spiaggia di Fintragh, premiata con bandiera blu da anni, fino alla tranquilla baia di Teelin. Da Teelin in poi la costa diventa oltremodo selvaggia e impervia, innalzandosi drasticamente e drammaticamente prima nel tratto di Carrigan Head e Bunglass e successivamente nell'immensa parete a picco di Sliabh Liag, come gi\u00e0 detto una delle scogliere pi\u00f9 alte ed imponenti d'Europa, che si sviluppa per svariati chilometri prima di riabbassarsi nei pressi di Malin Beg mantenendo comunque il carattere impervio. Al largo di quest'area poche sono le isole, la pi\u00f9 significativa \u00e8 Rathlin O'Byrne, un isolotto oggi disabitato provvisto di faro. L'ultimo tratto della penisola di Slieve League, tutta contraddistinta da roccia, prevalentemente quarzite, termina con l'apprezzata spiaggia di Trabane a Malin Beg, incastonata e nascosta tra dei promontori rocciosi, la spiaggia di Glencolmcille dominata dal drammatico sperone roccioso a picco di Glen Head, la selvaggia e abbandonata area di Port e della baia di Glenlough fino a raggiungere le alture dello Slievetoey a Maghera.\nDa Maghera l'ambiente, se non immediatamente a livello geologico, quantomeno come scenari cambia notevolmente: inizia infatti un alternarsi di enormi spiagge, molto suscettibili al cambio di marea, e di profonde baie regolari formate dalle foci di piccoli fiumi orientati ad ovest. \u00c8 il caso della gi\u00e0 citata spiaggia di Maghera, area desolata nota per la sua enorme distesa sabbiosa e per le grotte formatesi sul tratto meridionale delle scogliere, di tutto il tratto costiero della pi\u00f9 settentrionale penisola di Loughros Point nei pressi di Ardara. La zona a nord di Ardara \u00e8 contraddistinta da un tratto costiero basso in altezza ma particolarmente impervio nel quale sono collocati dei piccoli porti come Rossbeg, prima di lasciare spazio alla vasta insenatura della Gwebarra Bay, formata dall'omonimo fiume e che annovera una delle spiagge pi\u00f9 rinomate della contea, la Narin Beach. Oltre il Gwebarra la zona di Crohy Head presenta, oltre ad un pregevole arco naturale, un ambiente similare a quelli vicini Ardara fino alla zona rurale di Maghery. Da Dungloe in poi, in concomitanza dell'inizio dell'area denominata Na Rossana, si assiste ad un graduale cambiamento della tipologia di terreno che accentua i caratteri dell'area occidentale: ampie porzioni di roccia granitica formano, tra le consuete lunghe baie, una miriade di piccoli promontori rocciosi che si affacciano o circondano un numero particolarmente elevato di isole. Al largo dei Rosses si pu\u00f2 ammirare lo spettacolare scenario formato da gran parte delle isole della contea, tutte dislocate lungo la costa a breve distanza, in particolare nella zona di Burtonport. Tra le isole \u00e8 da annoverare \u00c1rainn Mh\u00f3r, l'isola pi\u00f9 grande della contea e la seconda pi\u00f9 grande in Irlanda, cos\u00ec come Isola di Gabhla, Cruit Island ed isola di Uaigh fra le varie. Dopo l'area di Gaoth Dobhair e la rinomata spiaggia di An Bun Beag, la roccia torna a farsi pi\u00f9 primordiale fino alla selvaggia zona del Bloody Foreland, punto pi\u00f9 nord-occidentale d'Irlanda ben noto per i suoi panorami sulle molte isole poste pi\u00f9 a sud e sull'altra isola posta isolata a nord della contea, l'isola di Toraigh. Quest'ultima \u00e8 raggiungibile dal porto di Magheroarty, posto subito dopo il Bloody Foreland e caratterizzato da una vistosa e lunga spiaggia con dune sabbiose curiosamente esposte sia a nord verso l'Atlantico che a sud, dentro la baia che la caratterizza. L'isola di Toraigh \u00e8 un'isola particolarmente impervia e suggestiva ed il suo carattere remoto ha favorito la preservazione della lingua gaelica, dei due piccoli villaggi e di molte tradizioni.\nDa Magheroarty in poi l'area torna radicalmente brulla, se non per la vegetazione tipica irlandese composta di erica e di prato dovuto al clima, e aspramente rocciosa ed \u00e8 formata da numerose penisole orientate a nord. La prima che si incontra \u00e8 la selvaggia area di Horn Head, un promontorio che si spinge a nord dai pressi di Dunfanaghy cadendo in mare ad altezza che raggiungono i 180 metri in maniera pressoch\u00e9 verticale. L'ambiente \u00e8 caratterizzato da alternarsi di suggestive spiagge a tratti di scogliera drammatici. Oltre la suggestiva spiaggia di Dunfanaghy si apre la Sheephaven Bay, la cui parte interna \u00e8 formata da spiagge piuttosto vaste, piccoli isolotti come Roy Island. La penisola successiva, delimitata ad ovest dalla Sheephaven Bay e ad est dall'insidiosa Baia di Mulroy \u00e8 Rosguill, formata da un alternarsi di spiagge molto apprezzate dai turisti come quella di Rosapenna, ad ambienti pi\u00f9 esposti a nord e caratterizzati da spiagge pi\u00f9 selvagge, come la Rossan Strand. Fanad, collegata a Rosguill da un ponte, presenta ambienti simili ma ancor pi\u00f9 incontaminati ed estremi nella sua parte settentrionale in prossimit\u00e0 del noto faro particolarmente visitato da turisti e fotografi. Nella penisola di Fanad sono presenti sulla costa molte localit\u00e0 rinomate come Portsalon, nelle cui vicinanze \u00e8 situata la spiaggia di Ballymastocker, una delle pi\u00f9 belle d'Irlanda e votata dal Guardian come la seconda pi\u00f9 bella al mondo, cos\u00ec come Rathmullan e Ramelton. Il Lough Swilly separa Fanad dall'ultima penisola, la pi\u00f9 orientale del Donegal e la pi\u00f9 vasta d'Irlanda, Inishowen, conosciuta per le sue enormi spiagge dorate e per gli ambienti estremi. Inishowen \u00e8 bagnata ad ovest dallo Swilly mentre ad est dal Lough Foyle. Il tratto costiero \u00e8 particolarmente scenografico in tutto il suo complesso e raggiunge in Capo Malin, un promontorio desolato e proteso verso nord-ovest, il punto pi\u00f9 settentrionale dell'isola d'Irlanda.\nAl largo di Inishowen, poco a nord di Capo Malin, \u00e8 situato l'isolotto disabitato di Inishtrahull, la terra della Repubblica d'Irlanda posta pi\u00f9 a nord.\nIdrografia.\nL'acqua \u00e8 un elemento che caratterizza in maniera notevole il territorio della contea, pur forse in maniera minore rispetto alle altre. Il terreno \u00e8 spesso acquitrinoso o in ogni caso attraversato frequentemente da rigagnoli o fiumi di modeste dimensioni, spesso apprezzati per la pesca, ma non ci sono presenti vasti laghi o fiumi noti in maniera particolare al di fuori dei confini del Donegal.\nI due fiumi principali sono il Foyle, che sfocia nell'omonimo Lough Foyle, e l'Erne. Entrambi tuttavia scorrono per soli brevi tratti nel Donegal, il primo entrandovi solamente nei pressi di Strabane e segnando il confine per pochi chilometri con le contee nordirlandesi di Tyrone e Londonderry prima di rientrare totalmente in Irlanda del Nord ed attraversare Derry; il secondo invece entrando pienamente nel territorio della contea ma per il solo tratto finale del suo corso, circa 7\u00a0km, nei quali attraversa la cittadina di Ballyshannon prima di sfociare nell'Atlantico in un suggestivo estuario. Lungo il corso dell'Erne, poco prima di Ballyshannon, \u00e8 posta una centrale idroelettrica. Gli altri fiumi della contea sono, seppur assai numerosi, di scarsa rilevanza. Si distinguono soltanto il Finn, pi\u00f9 che altro per la nota vallata che forma prima di passare per le zone coltivabili del Donegal, nonch\u00e9 il Gwebarra, di modesta lunghezza ma che genera una lunga e stretta baia nel gettarsi nell'Atlantico, l'Eske che attraversa Donegal Town ed infine il fiume Swilly, che attraversa Letterkenny e la cui foce diventa la vasta insenatura del Lough Swilly.\nDei numerosi specchi d'acqua e laghi, il pi\u00f9 grande del Donegal \u00e8 il Lough Derg, situato nel Pettigo Plateau nell'area sud-orientale della contea a poca distanza dal confine. Si tratta di un lago piuttosto esteso ma poco profondo, apprezzato per la pesca e gli ambienti naturali ma in particolare visitato per la presenza su una delle sue isole, Station Island, di un famoso monastero chiamato il \"Purgatory\", tutt'oggi visitato grazie a delle imbarcazioni dai fedeli. L'area del Derg \u00e8 comunque caratterizzata da numerosi altri laghi come il Dunragh. Poco a nord di Donegal Town \u00e8 presente il Lough Eske formato dall'omonimo fiume, ben noto per la pescosit\u00e0 delle sue acque e per delle leggende sulla presenza di un mostro nelle sue acque. \nNel nord della contea i laghi degni di nota sono quelli intorno al monte Errigal, particolarmente stretti e lunghi poich\u00e9 formatisi all'interno di glen e valli glaciali. Particolarmente vistoso \u00e8 il sistema di laghi formato dal noto Lough Dunlewy a ridosso del Poison Glen, diviso da una piccola diga dal Lough Nacung Upper a sua volta collegato dal Lough Nacung Lower da un brevissimo tratto di fiume. A livello paesaggistico i laghi in questione accompagnano i viaggiatori diretti da Gaoth Dobhair verso l'Errigal e Glenveagh e sono spesso immortalati in numerose foto. Lo stesso Glenveagh all'interno contiene uno stretto e suggestivo lago, mentre oltre la pendice settentrionale dell'Errigal \u00e8 presente l'Altan Lough, apprezzabile in maniera particolare dall'alto scalando il monte.\nAltri laghi degni di essere menzionati sono il Gartan Lough, luogo natale di San Columba di Iona, il Lough Finn all'interno del suggestivo Finn Glen, il Lough Anure vicino Crolly, il Lough Fern ed il Glen Lough vicino Milford e l'Assaroe vicino Ballyshannon. La zona dei Rosses \u00e8 costellata da numerosi laghetti e stagni, tra i principali il Dunglow Lough accanto all'omonimo abitato.\nClima.\nIl clima del Donegal \u00e8 fortemente influenzato dalla Corrente del Golfo e dal limitrofo oceano Atlantico, caratterizzato da temperature miti, rispetto alla latitudine della contea, e da giornate molto umide e ventose, quasi sempre piovose.\nBaronie.\nSono otto le baronie tradizionali della contea:\nStoria.\n\u00c8 indubbia la presenza dell'uomo in Donegal gi\u00e0 in epoche preistoriche, stante la massiccia presenza di monumenti megalitici di periodi ben diversi tra loro disseminati in tutto il territorio della contea, situazione piuttosto analoga al resto della nazione. Tra i vari possono essere citati ad esempio il dolmen di Kilclooney come anche le tombe megalitiche nei pressi di Glencolumbkille.\nSvariate volte nell'arco della storia, la contea \u00e8 stata chiamata Tirconaill, County Tirconnell o County Tyrconnell (dal gaelico \"Contae Th\u00edr Chonaill\"). Tale nome fu utilizzato anche \"ufficialmente\" nel periodo 1922\u20131927. Il riferimento era sia all'antico t\u00faath di T\u00edr Chonaill che alla contea che lo sostitu\u00ec.\nIl Donegal \u00e8 famoso per essere stato la patria d'origine del leggendario Clann D\u00e1laigh, il cui ramo pi\u00f9 famoso era quello del Clann \u00d3 Domhnaill, meglio conosciuto con l'appellativo inglese O'Donnell. Stanziati in Donegal fino al XVII secolo, gli O'Donnell furono una delle famiglie pi\u00f9 ricche ed influenti gaeliche (gli indigeni irlandesi) che comandavano in Irlanda. All'interno della provincia dell'Ulster soltanto il can Clann U\u00ed N\u00e9ill (O'Neill) dell'attuale Contea di Tyrone poteva ritenersi pi\u00f9 influente. Gli O'Donnell in ogni caso furono la seconda potenza dell'area a partire dal XIII secolo fino all'inizio del XV secolo. Per svariati secoli gli O'Donnell comandarono nel T\u00edr Chonaill, un regno gaelico che comprendeva i territori occidentali dell'attuale contea e ricopriva quasi totalmente i confini odierni. Il capo della famiglia O'Donnell vantava i titoli di \"An \u00d3 Domhnaill\" (che significa semplicemente l'O'Donnell) e di \"R\u00ed Th\u00edr Chonaill\" (\"Re di T\u00edr Chonaill\"). Stanziati al Donegal Castle di \"D\u00fan na nGall\" (l'attuale Donegal Town), i \"Re di T\u00edr Chonaill\" venivano tradizionalmente incoronati al Rocca di Doon vicino Kilmacrenan. Il dominio O'Donnell fu definitivamente cessato con la creazione della nuova contea di Donegal nel settembre del 1607, a seguito del Volo dei conti dalla vicina Rathmullan.\nPrecedentemente agli O'Donnell, limitatamente alla penisola di Inishowen e nelle zone circostanti, dominava invece il clan dei Mac Lochlainn. Testimone pi\u00f9 evidente della presenza di questa popolazione \u00e8 l'imponente Grianan of Aileach, nei pressi di Derry, che domina da una collina centrale tutta l'area di Inishowen e dei territori vicini. Il periodo di maggiore influenza di queste popolazioni si ebbe tra il IX ed il XII secolo, quando i Normanni invasero le aree interessante estromettendo progressivamente il clan insediato.\nLa moderna Contea di Donegal fu costituita su ordine della Corona inglese nel 1585. Le autorit\u00e0 inglesi al Dublin Castle formarono la nuova contea unendo l'antico regno di T\u00edr Chonaill con la vecchia Signoria di Inishowen. Nonostante questo atto formale, le autorit\u00e0 inglesi non riuscirono a stabilire un controllo effettivo sull'area fino alla Battaglia di Kinsale del 1602 ed al gi\u00e0 citato Volo dei conti avvenuto cinque anni dopo. La contea sub\u00ec successivamente, dal 1610 la cosiddetta Plantation of Ulster.\nIl Donegal fu una delle aree pi\u00f9 colpite dell'Ulster durante la Grande carestia irlandese. Vasti appezzamenti della contea furono devastati da questa catastrofe, col risultato che numerose aree si spopolarono in maniera permanente ed enormi quantit\u00e0 di persone emigrarono in massa dal porto di Derry. Gran parte degli emigranti raggiunse la citt\u00e0 di Glasgow, nella Scozia meridionale.\nLa Partition of Ireland dei primi anni venti ebbe un impatto deciso sul Donegal. La suddivisione politica la tagli\u00f2 fuori, economicamente ed amministrativamente, da Derry, che era stata il porto, snodo ferroviario e stradale e centro finanziario principale della contea. Derry, assieme al West Tyrone, furono infatti inglobati in una nazione completamente differente, l'Irlanda del Nord.\nNon solo, ma a causa della \"partition\", il Donegal risultava tagliato particolarmente fuori anche dal nuovo Stato di cui faceva parte, lo Stato Libero d'Irlanda che sarebbe divenuto Repubblica d'Irlanda dal 1949, essendo connessa al resto della nazione da un piccolo lembo di terra. Questa situazione cre\u00f2 nell'immediato un crollo della situazione economica locale, esacerbando affari, traffici e situazioni precedenti stabilite da tempo. Anche attualmente l'economica locale risente moltissimo ad esempio, cos\u00ec come quella di Derry del resto, delle fluttuazioni e svalutazioni economiche tra Euro e Sterlina.\nNon solo, ma durante il XX secolo il Donegal fu una delle contee pi\u00f9 interessate dai \"Troubles\" rispetto al resto della Repubblica d'Irlanda, stante anche la sua posizione geografica. La contea soffr\u00ec numerosi attentati ed almeno due omicidi. Nel giugno del 1987, il Constable Samuel McClean, un uomo del Donegal che lavorava nella R.U.C., fu ucciso con un colpo d'arma da fuoco dall'I.R.A. nella sua casa vicino Drumkeen. Nel maggio 1991, l'emergente politico del Sinn F\u00e9in, il Consigliere Eddie Fullerton, fu assassinato dalla U.D.A. nella sua casa di Buncrana. Tutti questi episodi rallentarono ulteriormente l'economia dell'area gi\u00e0 particolarmente in difficolt\u00e0. I successivi Accordi di Belfast dell'aprile del 1998 hanno migliorato di molto la situazione portando benefici anche economici all'area.\nRecentemente il Donegal \u00e8 stato etichettato come \"forgotten county\" (\"contea dimenticata\" dai suoi politici, a seguito della crescente regolarit\u00e0 con cui viene ignorato dal governo centrale, anche in tempo di crisi.\nCultura.\nA livello culturale il Donegal \u00e8 senz'altro una delle contee pi\u00f9 prolifiche ed interessanti d'Irlanda. Gran parte della contea \u00e8 considerata come un bastione della cultura gaelica, di antiche tradizioni e soprattutto della lingua irlandese.\nLingue e dialetti.\nL'importanza del Donegal per il gaelico irlandese \u00e8 fondamentale. La \"gaeltacht\" presente nella contea \u00e8 la pi\u00f9 vasta per territorio in Irlanda e la seconda per importanza. Della popolazione che vive nelle oasi linguistiche, su 24.744 residenti ben 17.132 dichiarano di saper parlare irlandese correttamente. L'area pi\u00f9 importante \u00e8 talmente estesa e vitale che esistono ben tre distretti informali di aree in cui si parla correntemente il gaelico: Gaoth Dobhair, i Rosses e Cloughaneely, tutti contigui e che si estendono nella zona nord-orientale della contea. Un'altra zona molto importante \u00e8 la Gaeltacht an L\u00e1ir: si estende da Glencolmcille fino al centro della contea e raggiunge, anche se con interruzioni, a Fanad e Rosguill. Costituiscono della \"gaeltacht\" peraltro anche le isole di \u00c1rainn Mh\u00f3r (particolarmente gettonata tra gli studenti di gaelico), isola di Toraigh ed Inis B\u00f3 Finne. L'area pi\u00f9 importante \u00e8 Gaoth Dobhair , la parrocchia pi\u00f9 vasta di parlanti irlandese, con 5.000 abitanti. Tutte le scuole della regione utilizzano principalmente l'irlandese come lingua di insegnamento. Uno dei college costituendi della NUI Galway, la Acadamh na hOllscola\u00edochta Gaeilge, ha sede proprio a Gaoth Dobhair. Ci sono 1005 studenti che frequentano le cinque \"Gaelscoileanna\" e due \"Gaelchol\u00e1ist\u00ed\" nel resto della contea.\nDa segnalare inoltre che al di fuori delle \"gaeltacht\", durante il censimento del 2006 ben 7.218 abitanti della contea hanno dichiarato di saper parlare correttamente il gaelico.\nVa precisato che il gaelico parlato in Donegal differisce in maniera marcata rispetto allo standard insegnato e parlato da istituzioni, enti di istruzione e media nazionali. Questo perch\u00e9 si tratta del cosiddetto Ulster Irish, una variante del gaelico che veniva parlata originariamente nell'Ulster. Tale variante era ulteriormente suddivisa in gaelico dell'Ulster occidentale e orientale: il primo \u00e8 quello che tuttora viene preservato nella contea, il secondo sparito totalmente in Irlanda del Nord, \u00e8 stato parlato residualmente su Inishowen fino all'inizio del XX secolo fino a sparire del tutto, tanto che la penisola non ha alcuna area linguisticamente protetta. Gli stessi abitanti del Donegal ammettono che la loro pronuncia \u00e8 spesso differente dal gaelico parlato dalle trasmittenti radiofoniche specializzate nazionali, cos\u00ec come l'accento \u00e8 molto peculiare.\nLetteratura.\nIl Donegal vanta una lunga tradizione letteraria sia in gaelico irlandese che inglese. Il famoso poeta navigatore irlandese Patrick MacGill, autore di molte opere riguardanti le esperienze di immigrati irlandesi in Gran Bretagna all'inizio del XX secolo, come \"The Rat Pit\" e lo scritto autobiografico \"Children of the Dead End\", proveniva dall'area di Glenties. Proprio a Glenties \u00e8 situata una scuola estiva di letteratura che porta il suo nnome. Il novellista e politico socialista Peadar O'Donnell era invece originari dei The Rosses. Il poeta William Allingham era di Ballyshannon, mentre tra gli autori pi\u00f9 moderni si pu\u00f2 annoverare il romanziere e poeta Frank McGuinness, di Inishowen e lo scrittore Brian Friel, nato ad Omagh ma originario di Glenties, luogo che ha poi scelto per vivere. Molte delle storie di Friel sono ambientate nella fittizia cittadina del Donegal di Ballybeg, ispirata proprio a Glenties.\nIn realt\u00e0 in Donegal sono stati prodotti scritti sin dall'Alto Medio Evo. L'opera pi\u00f9 importante sono gli Annali dei Quattro Maestri, scritti sia in latino che gaelico e fonte storica particolarmente importante. Il filosofo irlandese John Toland nacque ad Inishowen nel 1670. \u00c8 stato considerato il primo libero pensatore da George Berkeley ed \u00e8 uno degli artefici della diffusione della massoneria in Europa continentale. \nLe zone gaeliche del Donegal in tempi recenti hanno portato in auge autori come i fratelli S\u00e9amus \u00d3 Grianna e Seosamh Mac Grianna dai Rosses cos\u00ec come il poeta in lingua irlandese, piuttosto controverso, Cathal \u00d3 Searcaigh da Gortahork nella zona di Cloughaneely, dove \u00e8 conosciuto dai locali come \"G\u00far\u00fa na gCnoc\" ('il Guru delle Colline').\nMusica.\nCome altre aree marittime dell'Irlanda occidentale, il Donegal si evidenzia per una caratteristica tradizione nell'uso del \"fiddle\", il violino celtico: la \"Donegal fiddle tradition\", ovvero la tipologia dell'uso tecnico del violino cos\u00ec come la tipologia di melodie associate, \u00e8 una delle pi\u00f9 famose in tutto il mondo e pi\u00f9 particolari nell'ambito della musica folk irlandese. La musica folk \u00e8 ampiamente suonata da artisti come da amatori nei vari pub della contea, dove le session live sono oltremodo frequenti, in particolari in tutte le \"gaeltacht\" e nella zona tra Ardara e Glenties.\nIl Donegal \u00e8 da sempre culla di grandi artisti musicali che spaziano in vari generi: band di fama mondiale come i Clannad e gli Altan, cos\u00ec come la cantante Enya, provengono tutti dall'area di Gaoth Dobhair, dove la musica tradizionale e la passione per il canto sono particolarmente vivi. I Clannad cos\u00ec come agli esordi Enya hanno cantato e tuttora a volte cantano nel noto pub del padre, la \"Leo's Tavern\" (\"Tabhairne Leo\") nei pressi del villaggio di Crolly.\nLa musica del Donegal ha notevolmente influenzato anche artisti non originari dell'area, tra i vari cantanti folk e pop come Paul Brady e Phil Coulter. Il cantante Daniel O'Donnell \u00e8 divenuto una sorta di ambasciatore popolare della contea in ambito turistico e culturale. Anche la musica pi\u00f9 popolare ha avuto il suo contributo dalla contea: l'artista rock pi\u00f9 acclamato \u00e8 senz'altro Rory Gallagher che nonostante abbia vissuto per molto tempo a Cork, \u00e8 nato e cresciuto nella piccola cittadina di Ballyshannon, che ogni anno lo celebra e ricorda in un festival blues-rock che si tiene ad inizio giugno. Altri artisti apprezzati sono la band folk-rock Goats Don't Shave, il partecipante all'Eurocontest Mickey Joe Harte ed il gruppo indie-rock The Revs. In tempi pi\u00f9 recenti hanno ricevuto attenzione dalla stampa ed in particolare dalla rivista Hot Press band come i In Their Thousands e Mojo Gogo.\nEconomia.\nL'economia del Donegal si basa quasi esclusivamente sull'allevamento ovino, la coltivazione nelle zone fertili ma, soprattutto, sul turismo parecchio diffuso. Importante anche il settore ittico, specialmente nelle zone di Killybegs, da sempre porto principale d'Irlanda per la pesca, che tuttavia sta subendo un duro colpo economico dai nuovi limiti imposti dall'Unione europea.\nNegli ultimi anni si sono registrati vari tentativi di insediare varie industrie. In quella manifatturiera \u00e8 da annoverare senz'altro quella tessile per quel che riguarda la famosa variante di tweed chiamata \"Donegal Tweed\", relativamente diffusa in tutta la contea ma che ha il suo epicentro in Ardara.\nInfrastrutture e trasporti.\nLa contea \u00e8 attraversata longitudinalmente da due arterie principali: la N15, che collega Donegal a Letterkenny, che si snoda poi nella N14 che collega Lifford e Derry; la N56, sulla costa occidentale, molto meno agevole della prima, ma senz'altro pi\u00f9 suggestiva: in alcuni punti, come il Glengesh pass, diviene strettissima e praticamente deserta per svariati chilometri.\nLa N15 ha subito parecchie modifiche specialmente nel tratto tra Bundoran e Donegal Town, con la costruzione di passanti che evitano le trafficate cittadine e agevolano il viaggio verso il nord della contea.\nDa parecchi decenni non esiste un sistema ferroviario, a causa dell'elevato costo di manutenzione non compensato da un'adeguata affluenza di clienti, mentre nella parte nord-occidentale del Donegal \u00e8 presente un piccolo aeroporto nazionale.\nAmministrazione.\nIl \"County Council\" della contea \u00e8 formato da 29 membri eletti direttamente dalla popolazione ogni 5 anni con un sistema proporzionale. Il Presidente del Consiglio della contea \u00e8 eletto dai propri membri annualmente. La contea viene suddivisa geograficamente in sei aree elettorali: Donegal, Glenties, Milford, Stranorlar, Letterkenny e Inishowen.\nLe cittadine con un proprio \"Town Council\" sono Letterkenny, Bundoran, Buncrana e Ballyshannon.\nLa sede del \"County Council\" \u00e8 situata, curiosamente, nella piccola cittadina di Lifford, una localit\u00e0 decentrata rispetto al territorio della contea e posta sul confine con l'Irlanda del Nord. Il Consiglio ha anche sedi distaccate a Carndonagh, Milford, Letterkenny e Dungloe e Donegal Town.\nPer le elezioni generali, la contea viene divisa in due grandi aree elettorali, Donegal South-West e Donegal North-East, rappresentate entrambe da tre membri eletti ciascuna nel Parlamento irlandese (D\u00e1il \u00c9ireann).\nSport.\nSport gaelici.\nNel Donegal lo sport gaelico pi\u00f9 diffuso \u00e8 il calcio gaelico, di cui la squadra senior maschile rappresenta il fiore all'occhiello. Il Donegal GAA si occupa di organizzare i tornei di calcio gaelico ed hurling, molto meno diffuso del primo, nell'ambito territoriale della contea, oltre che di gestire ed allestire le squadre inter-county. La squadra inter-county di calcio gaelico, seppur poco vincente per la parte iniziale della sua storia, \u00e8 attualmente una delle squadre pi\u00f9 forti del panorama nazionale. Vanta in bacheca due titoli All-Ireland, l'ultimo del 2012, oltre a vari titoli provinciali dell'Ulster.\nCalcio.\nNonostante non sia lo sport principale della contea, il calcio \u00e8 comunque praticato in Donegal, soprattutto nelle aree orientali e meridionali. Non solo, ma \u00e8 presente anche una squadra professionistica, i Finn Harps di Ballybofey, che hanno giocato alcune stagioni anche in massima serie. Il dato non \u00e8 di poco conto se si considera che nella contea non ci sono citt\u00e0 particolarmente grandi o abitate, al contrario che per le altre compagini provenienti quasi esclusivamente da Dublino o altri grandi centri.\nAltri sport.\nIl Donegal \u00e8 rinomato per numerosi sport all'aperto, in particolare \u00e8 ben noto per il surf: Bundoran \u00e8 la mecca in Europa dei surfisti, ospitando una delle spiagge pi\u00f9 apprezzate del continente dove poter cavalcare le onde su una tavola. Anche altre spiagge come Rossnowlagh sono molto apprezzate e non solo nella regione sud-ovest della contea.\nLa contea \u00e8 ben nota anche per le sue ottime possibilit\u00e0 di pesca: il Lough Easkey vicino Donegal Town ad esempio \u00e8 una meta particolarmente gettonata, ma tutta l'area \u00e8 disseminata di varie \"fisheries\" sui corsi d'acqua o nei laghi particolarmente pescose.\nAnche la pesca in mare aperto, specialmente nella Donegal Bay, \u00e8 molto apprezzata.\nAltri sport frequentati includono hillwalking, per la presenza di numerose colline e montagne incontaminate, hiking in alcune zone costiere, canottaggio ed equitazione. \nA giugno si tiene inoltre una competizione di rally di fama mondiale, il Donegal International Rally. Numerosi i circoli di golf di livello, in particolare quello di Cruit Island."}
{"id": "249467", "revid": "73843", "url": "https://it.wikipedia.org/wiki?curid=249467", "title": "Lago Liscia", "text": "Il lago Liscia \u00e8 un lago artificiale della Gallura, nella Sardegna settentrionale, situato tra i comuni di Sant'Antonio di Gallura, Luras, Arzachena, Calangianus e Luogosanto.\nTrova origine nello sbarramento del fiume Liscia e di altri torrenti minori mediante una diga a gravit\u00e0 alleggerita alta 69 metri, terminata nel 1962. La capacit\u00e0 massima dell'invaso \u00e8 di 105 milioni di m3, ma questa ha potuto essere effettivamente raggiunta solo nel 2004, quando si \u00e8 provveduto al potenziamento della struttura ed al suo collaudo statico.\nIl lago artificiale garantisce l'approvvigionamento idrico di tutta la bassa Gallura, dove, specie nella stagione estiva, si ha una forte richiesta d'acqua per via dell'alta concentrazione turistica."}
{"id": "249470", "revid": "174925", "url": "https://it.wikipedia.org/wiki?curid=249470", "title": "\u1e5a\u1e63i", "text": "\u1e5a\u1e63i (spesso pronunciato \"rish\u00ec\", letteralmente \u00absaggio\u00bb; da cui \"Sapta\u1e5b\u1e63i\" \"saptarishi\" \u00abi sette saggi\u00bb o \u00abcantori ispirati\u00bb) \u00e8 un sostantivo maschile sanscrito (devan\u0101gar\u012b: \u090b\u0937\u093f) che indica in quella lingua i \"cantori ispirati\" (o \"veggenti\") degli inni sacri denominati come \"Veda\", inni che sono alla base della religione vedica, del Brahmanesimo e dell'Induismo.\nIn un significato pi\u00f9 generico, e successivo, tale termine indica anche un saggio, un santo, un eremita, oppure il settimo degli otto gradi dei brahmani, o ancora la Luna, o un \"raggio di luce\".\nEtimologia.\nL'etimologia del termine sanscrito \"\u1e5a\u1e63i\" \u00e8 incerta. Si pensa che tale termine possa essere collegato all'antico avestico \"\" (\"Avest\u0101\", \"G\u0101th\u0101 Ahunavait\u012b\", \"Yasna\", 31,5) con il significato di \"estasi\".\nIl \"Sanskrit-English Dictionary\" di Monier Monier-Williams (1819-1899) concorda con delle ipotesi derivate da opere piuttosto tarde che indicano la derivazione di \"\u1e5b\u1e63i\" dalla radice \"\u1e5b\u1e63\" a sua volta derivata dalla radice \"dr\u015b\" il cui significato \u00e8 \"vedere\" e da qui il termine \"\u1e5b\u1e63i-k\u1e5bt\" (\"colui che fa vedere\", o \"colui che canta l'inno sacro\"), mettendolo inoltre a confronto con l'antico irlandese, \"arsan\", \"un saggio\", un \"anziano avvezzo alla saggezza\".\nManfred Mayrhofer (1926) nel suo \"Etymologisches W\u00f6rterbuch des Altindoarischen\" preferisce una connessione ad entrambe le radici: \"\u1e5b\u1e63\" \"versare, fluire\" PIE \"PIE|*h1ers\", o a \"ras\" \"urlo\".\nI \"cantori\" dei \"Veda\".\nIl termine sanscrito \"\u1e5b\u1e63i\" indica principalmente quella figura di \"cantori ispirati\" dei popoli \"\u0100rya\" cui fu consegnato il \"Veda\", tale opera religiosa \u00e8 considerata quindi come \"apauru\u1e63eya\" ovvero non composta da esseri umani ma \"ascoltata\" dagli \"\u1e5a\u1e63i\" e da questi raccolta e consegnata agli uomini.\nGli \"\u1e5a\u1e63i\" sono all'origine del culto e del sacrificio:\nGli \"\u1e5a\u1e63i\" non sono \"deva\" n\u00e9 \"asura\" ma non corrispondono nemmeno ad esseri umani comuni essendo alcuni di loro di discendenza divina, collocandosi, in un'era mitica e primordiale, in una posizione mediana tra questi ultimi e le prime due entit\u00e0 soprannaturali.\nI \"Sapta\u1e5b\u1e63i\" (\u0938\u092a\u094d\u0924\u0930\u094d\u0937\u093f).\nI \"Sapta\u1e5b\u1e63i\" (Sette Cantori ispirati) sono sette \"\u1e5a\u1e63i\" genericamente menzionati nel \"\u1e5agveda\", anche se i loro nominativi variano a seconda della letteratura successiva.\nCos\u00ec il \"\u1e5agveda\":\nNell\"'Atharvaveda\" questi Sette Veggenti (o Cantori ispirati) simili a Dei partecipano alla creazione:\nLa letteratura vedica elenca diversi nominativi di \"Sapta\u1e5b\u1e63i\", ad esempio risultando essere nel:\nCos\u00ec la \"B\u1e5bhad\u0101ra\u1e47yaka Upani\u1e63ad\":"}
{"id": "249471", "revid": "320578", "url": "https://it.wikipedia.org/wiki?curid=249471", "title": "Guanto Goa'uld (Stargate)", "text": ""}
{"id": "249476", "revid": "599013", "url": "https://it.wikipedia.org/wiki?curid=249476", "title": "Alessandro Trimarchi", "text": "Ex Libero di Casa Modena, ITAS, RPA Perugia, Lube Macerata, ha iniziato la sua carriera nelle giovanili della allora Messaggerie San Cristoforo Catania, societ\u00e0 che ha dato diversi pallavolisti importanti al panorama pallavolistico nazionale., vincendo uno scudetto juniores Under18.\nSi trasferisce da Catania, sua citt\u00e0 natale, approdando dopo un periodo misto tra professionismo e di lavoro in Telecom Italia, a Modena quando decide di fare il grande salto nel professionismo del volley approdando proprio alla Daytona Casa Modena, squadra che gli dar\u00e0 la sua prima finale europea di Coppa Cev contro la stessa squadra con la quale disputer\u00e0 la sua prima finale scudetto vinta poi dalla allora Piaggio Roma Volley che diventer\u00e0 la sua squadra dalla stagione successiva e con la quale disputera la sua prima Final Four di Champions League.\nAncora Icom Latina con la quale raggiunger\u00e0 lo storico traguardo della semifinale in Coppa Italia e nei Play-Off scudetto.\nPoi RPA Perugia Volley, nella citt\u00e0 umbra arriver\u00e0 la sua seconda finale scudetto contro la corazzata Sisley Treviso.\nNel suo curriculum troviamo anche l'ITAS Trentino Volley con la quale si fermer\u00e0 per\u00f2 in semifinale ancora una volta contro la Sysley.\nL'anno successivo approda alla Lube Banca Marche Macerata per disputare cos\u00ec la sua seconda Final Four di Champions League."}
{"id": "249481", "revid": "466539", "url": "https://it.wikipedia.org/wiki?curid=249481", "title": "Eddie Eagan", "text": "Campione olimpico nel pugilato e nel bob, \u00e8 stato uno dei quattro atleti capaci di vincere una medaglia sia ai Giochi olimpici estivi che ai Giochi olimpici invernali in due discipline diverse.\nBiografia.\nDi umili origini, Eagan studi\u00f2 giurisprudenza all'Universit\u00e0 Yale, Harvard e poi ad Oxford, e in seguito divenne un avvocato di successo. Fu colonnello dell'esercito degli Stati Uniti durante la Seconda guerra mondiale. In giovent\u00f9 Eagan pratic\u00f2 il pugilato a livello amatoriale mentre era studente universitario. Nel 1919 vinse il titolo nazionale statunitense AAU dei pesi massimi. Nel 1920 vinse la medaglia d'oro nella categoria mediomassimi alle Olimpiadi di Anversa. In seguito vinse anche un titolo amatoriale in Gran Bretagna. Partecip\u00f2 anche alle successive Olimpiadi di Parigi nel 1924, nei pesi massimi, ma fu eliminato al primo turno.\nEagan torn\u00f2 ai Giochi olimpici otto anni pi\u00f9 tardi, nel 1932, come membro del bob a quattro guidato da Billy Fiske ai Giochi invernali di Lake Placid. Completavano il quartetto di USA 1 Clifford Gray e Jay James O'Brien. Fiske fece segnare il miglior tempo nelle prime tre \"manche\", e il secondo dietro a USA 2 nella quarta e ultima discesa, concludendo al primo posto con il tempo complessivo di 7\"53'68. Per Eagan era la seconda medaglia d'oro olimpica, che lo rese il primo atleta ad aver vinto il titolo olimpico sia in una disciplina estiva sia in uno sport invernale. Pure lo svedese Gillis Grafstr\u00f6m vinse la medaglia d'oro sia ai Giochi olimpici estivi del 1920 sia ai I Giochi olimpici invernali, ma sempre nella stessa disciplina, il pattinaggio di figura. L'impresa di Eagan tuttavia riusc\u00ec anche a Jacob Tullin Thams (vela e salto con gli sci) e, anni dopo, anche a due donne Christa Luding e Clara Hughes (ciclismo e pattinaggio di velocit\u00e0),\nMor\u00ec a Rye all'et\u00e0 di 70 anni. Fu inserito nella \"U.S. Olympic Hall of Fame\" nel 1983, l'anno in cui venne istituita. In suo onore, il 6 luglio 1990 venne emesso negli Stati Uniti un francobollo commemorativo da 25 centesimi."}
{"id": "249485", "revid": "1982", "url": "https://it.wikipedia.org/wiki?curid=249485", "title": "Magdeleine", "text": ""}
{"id": "249494", "revid": "1005847", "url": "https://it.wikipedia.org/wiki?curid=249494", "title": "Nani (Terra di Mezzo)", "text": ""}
{"id": "249495", "revid": "22475", "url": "https://it.wikipedia.org/wiki?curid=249495", "title": "Rita Borsellino", "text": "Dal 2009 al 2014 \u00e8 stata europarlamentare del Partito Democratico.\nBiografia.\nFiglia di Diego Borsellino (1910-1962) e di Maria Pia Lepanto (1909-1997), aveva una sorella maggiore, Adele (1938-2011), e i due fratelli maggiori Paolo (1940-1992) e Salvatore (1942). Nel 1967 si laure\u00f2 in farmacia all'Universit\u00e0 degli studi di Palermo, esercitando la professione di farmacista nel capoluogo siciliano per vari anni. Sposata dal 1969 al 2018 con Renato Fiore, tre figli (Claudio, Cecilia e Marta), \u00e8 divenuta, in seguito all'assassinio del fratello Paolo Borsellino, testimone della lotta alle criminalit\u00e0 organizzate. Nel 1995 divenne vicepresidente di \"Libera\", associazione anti-mafia fondata da don Luigi Ciotti, di cui \u00e8 stata nominata presidente onoraria nel 2005. Carica che ha ricoperto fino a quando, nell'inverno dello stesso anno, si \u00e8 candidata alla presidenza della Regione Siciliana.\nCon \"Libera\" ha contribuito in maniera determinante all'approvazione della legge n. 109/96 sull'uso sociale dei beni immobili confiscati alle mafie e sostiene attivamente il progetto Libera Terra. Dal 1992 \u00e8 impegnata attivamente nella societ\u00e0 civile nel campo dell'educazione alla legalit\u00e0 democratica, nel diffondere una cultura di giustizia e solidariet\u00e0, non solo per tener vivo il ricordo del fratello e di tutte le vittime della mafia, ma soprattutto perch\u00e9 in particolare le nuove generazioni, attraverso la conoscenza dei fatti, acquistino consapevolezza dei propri diritti, del valore della legalit\u00e0 e della democrazia, una coscienza critica e responsabile che, una volta adulte, consenta loro di fare scelte giuste e coerenti per il bene loro e della collettivit\u00e0 nella quale sono chiamate a vivere.\nDal 1994 assieme all'ARCI Sicilia e in seguito con la collaborazione di Libera ha contribuito all'ideazione e alla crescita dell'iniziativa \u201cLa Carovana Antimafie\u201d, un'esperienza ormai di carattere internazionale che mira a \u201cportare per tutte le strade\u201d l'esperienza di un'antimafia propositiva che vuole incidere positivamente sulla realt\u00e0 economica, sociale, amministrativa dei luoghi che attraversa stringendo intrecci solidali ed etici tra i cittadini, le istituzioni e le diverse realt\u00e0 della societ\u00e0 civile organizzata presenti sui territori.\nDal 1998 \u00e8 stata presidentessa dell'\"Associazione Piera Cutino - guarire dalla talassemia\", associazione senza scopo di lucro che promuove la ricerca medica contro la talassemia. Numerose furono le sue iniziative contro le attivit\u00e0 mafiose e in favore dell'emancipazione delle donne. Tra le sue opere, impregnate proprio di questi temi, si ricordano \"Nonostante Donna. Storie civili al femminile\" (1996); \"La fatica della legalit\u00e0\" (1999); \"I ragazzi di Paolo. Parole di resistenza civile\" (2002); \"Fare memoria. Per non dimenticare e per capire\" (2003); \"Rita Borsellino - Il sorriso di Paolo\" (2005).\nAlla fine del 2005 si \u00e8 intensificato il suo impegno politico accettando la proposta, veicolata dalla coalizione di centrosinistra nonostante le idee politiche del fratello, simpatizzante del Movimento Sociale Italiano, di candidarsi alla presidenza della Regione Siciliana nelle amministrative della primavera 2006. La sua candidatura \u00e8 stata sancita dallo svolgimento di elezioni primarie (il 4 dicembre), nelle quali la Borsellino ha ottenuto il 66,9% dei consensi superando il suo contendente Ferdinando Latteri, rettore dell'Universit\u00e0 di Catania.\nLa candidatura della Borsellino \u00e8 stata sostenuta, in origine, soprattutto dai partiti \"minori\" di centro-sinistra (SDI, Rifondazione, Verdi, Pdci, Italia dei Valori e altri), cui si unirono presto i Democratici di Sinistra. Sul fronte opposto era schierata la Margherita con Ferdinando Latteri. \u00c8 stata designata, dunque, a sfidare il presidente regionale siciliano uscente, Salvatore Cuffaro, candidato della Casa delle Libert\u00e0. I risultati dello spoglio la vedono raggiungere il 41,63% dei consensi contro il 53,08% del presidente uscente che viene quindi rieletto. Sebbene il risultato sancisca una sconfitta, risulta tutt'altro che deludente considerando che 5 anni prima il suo avversario aveva vinto con il 59,1% e il centrosinistra si era fermato al 36,6%. Infine le preferenze per la candidata Borsellino risulteranno superiori alla somma dei voti per i partiti della sua lista, al contrario dell'avversario. Come candidato alla carica di Presidente miglior perdente diviene deputato all'Assemblea Regionale Siciliana fino allo scioglimento dell'Ars nel 2008.\nNel 2007, con Fabrizio Moro, ha girato il video di \"Pensa\", diretto da Marco Risi con la partecipazione degli attori del film \"Mery per sempre\". In questo anno ha anche ricevuto da Francesco De Rosa il premio de \"Il Cittadino\". Alle elezioni politiche del 2008 (13 e 14 aprile), Rita Borsellino \u00e8 stata in corsa come capolista de La Sinistra l'Arcobaleno per le regionali siciliane in tandem con Anna Finocchiaro del Partito Democratico.\nLa Borsellino ha corso anche come capolista nella circoscrizione Emilia-Romagna e Lombardia per il Senato della Repubblica nelle liste della Sinistra Arcobaleno. Risultata non eletta in entrambe le consultazioni elettorali, ha presentato un ricorso al TAR siciliano contro presunte irregolarit\u00e0 formali, commesse nella provincia di Trapani, riguardanti la presentazione delle liste MpA e PdL, che per\u00f2 nel luglio del 2009 \u00e8 stato definitivamente respinto. Alle elezioni europee del 2009 \u00e8 candidata nella circoscrizione Italia insulare come capolista del Partito Democratico e con 229.971 preferenze risulta eletta al Parlamento europeo. Alle elezioni primarie del Pd del 2009 presenta in Sicilia la lista denominata \"Con Rita Borsellino Semplicemente Democratici\" a sostegno delle candidature di Dario Franceschini a Segretario Nazionale e Giuseppe Lupo a Segretario Regionale.\nIl 4 marzo 2012 ha perso di misura le elezioni primarie del Centrosinistra svolte per scegliere il candidato a Sindaco di Palermo. Rita Borsellino era appoggiata da una parte del Partito Democratico, da Sinistra Ecologia Libert\u00e0, dalla Federazione della Sinistra, dai Verdi e dall'Italia dei Valori. Vincitore della competizione elettorale \u00e8 risultato Fabrizio Ferrandelli, trentunenne, consigliere comunale uscente, gi\u00e0 dell'IdV, appoggiato da una parte del PD e da associazioni della societ\u00e0 civile. In occasione delle elezioni regionali in Sicilia del 2012 ha deciso di appoggiare il candidato di Sinistra Ecologia Libert\u00e0, Verdi, Federazione della Sinistra e Italia dei Valori, in contrapposizione al candidato del Partito Democratico e vincitore delle elezioni Rosario Crocetta, sancendo cos\u00ec una rottura con il PD con il quale era stata eletta alle europee.\n\u00c8 morta il giorno di Ferragosto del 2018 in ospedale a Palermo dopo una lunga malattia all'et\u00e0 di 73 anni. \u00c8 sepolta nel cimitero di Santa Maria dei Rotoli a Palermo."}
{"id": "249499", "revid": "864416", "url": "https://it.wikipedia.org/wiki?curid=249499", "title": "Portatore dell'Anello", "text": "Portatore dell'Anello (\"Ringbearer\") \u00e8 un titolo di Arda, l'universo immaginario fantasy creato dallo scrittore inglese J.R.R. Tolkien. Viene detto tale colui che ha portato l'Unico Anello o uno degli altri Anelli del Potere.\nIl Portatore dell'Anello.\nIl titolo di \"Portatore dell'Anello\" viene dato a Frodo al Consiglio di Elrond, in quanto a lui viene affidato il compito di portare l'Anello al Monte Fato e di gettarlo nel vulcano per distruggerlo.\nIn senso pi\u00f9 generico, ovvero intendendo come Portatore dell'Anello coloro che hanno effettivamente infilato l'Anello, si possono definire tali:\nChi porta l'Anello ottiene una vita indefinitamente lunga, senza che lo scorrere del tempo produca effetti visibili sul portatore. Ma l'Anello, in realt\u00e0, insinua incessantemente nella mente del portatore pensieri di potenza e desideri di magnificenza, facendo leva sulle naturali passioni del soggetto: per esempio, a Sam suggerisce di usare il potere per trasformare Mordor in un giardino fiorito.\nSu Frodo gli effetti sono diversi rispetto agli altri \"portatori\": su di lui l'Anello lascia delle ferite incurabili in quanto ha portato a lungo l'Anello durante la Guerra dell'Anello, nel periodo cio\u00e8 in cui l'Anello era cosciente del risveglio del suo antico padrone e lavorava per spingere Frodo a consegnarlo a Sauron. \nSu Bilbo invece gli effetti sono minori perch\u00e9, sebbene l'abbia portato a lungo, mentre era in suo possesso l'Anello \u00e8 rimasto sopito.\nAltri Portatori.\nCome Portatori dell'anello si possono altres\u00ec indicare coloro che hanno \"portato\" gli Anelli del Potere, e quindi:"}
{"id": "249500", "revid": "287204", "url": "https://it.wikipedia.org/wiki?curid=249500", "title": "I neoplatonici", "text": "I neoplatonici \u00e8 un breve racconto dello scrittore e patriota Luigi Settembrini (1813 - 1876) ritrovato presso la Biblioteca Nazionale di Napoli da Raffaele Cantarella, studioso crociano, con il titolo \"I neoplatonici, per Aristeo di Megara, traduzione dal greco\", e pubblicato postumo nel 1977. \nLa trama.\n\"I neoplatonici\" sono una fantasia omoerotica ambientata nella Grecia antica. I primi curatori dell'opera proposero che il testo fosse stato scritto durante la prigionia, subito dopo la traduzione di Luciano di Samosata (vale a dire fra il 1858 e il 1859) e poi inviato alla moglie come (presunta) traduzione d'un testo greco antico. Tuttavia nel 2010 Domenico Conoscenti, riesaminando i documenti a disposizione, ha dimostrato che nessuna carta del Settembrini identifica \"I neoplatonici\" come una delle opere da lui vergate in prigione, concludendo che la collocazione s'inquadra pi\u00f9 credibilmente negli anni finali della vita, ossia quelli compresi fra il 1866 e il 1876.\nLasciato alla morte del Settembrini fra le carte inedite, il manoscritto fu donato da un antiquario alla Biblioteca Nazionale \"Vittorio Emanuele\" di Napoli, dove nel 1937 venne scoperto da Raffaele Cantarella. Anni dopo, il collega bibliotecario Emidio Piermarini, venuto a conoscenza dell'esistenza del libro, propose all'amico Cantarella di sottoporlo a Benedetto Croce, il quale, giudicando il testo \"\"lubrico e malsano\" [...] \"un errore letterario del Venerato Maestro, martire patriottico dei Borboni\"\", ne sconsigli\u00f2 la pubblicazione. L'opera \"proibita\" di Settembrini avrebbe visto la luce solo nel 1977, quando venne edita da Rizzoli. \n\"I neoplatonici\" \u00e8 uno scritto breve, ma rivelatore delle fantasie intime del suo autore. Privo di una vera trama, segue passo passo le vicende di due ragazzi che s'innamorano l'uno dell'altro e divengono amanti, e si conclude con le contemporanee nozze dei due (che per\u00f2, significativamente, non impediscono la prosecuzione della loro relazione).\nIl racconto comprende descrizioni di rapporti sessuali che non hanno paralleli nella letteratura italiana di quell'epoca.\nDal punto di vista letterario, bench\u00e9 di respiro modesto, lo scritto \u00e8 comunque di livello ottimo, di stile agile e fresco, nonch\u00e9 dotato di una certa eleganza.\nDegna di nota \u00e8 inoltre l'immagine che presenta, assolutamente positiva e serena, della relazione omosessuale. Polemicamente l'autore ripropone una certa concezione pre-cristiana della sessualit\u00e0, e presenta l'amore omosessuale come un elemento della vita umana capace di dare gioia e soddisfazione. Inoltre ne tratta come di una relazione provvista tanto di una dimensione affettiva quanto di una dimensione erotica, con un approccio assai raro nel panorama letterario di quel secolo.\nAll'apparire del libro non \u00e8 mancato fra i recensori chi lo considerasse il risultato di una sorta di \"rivelazione\" che Settembrini avrebbe ricevuto da rapporti omosessuali in carcere. Si tratta comunque solo di un'ipotesi, per il momento non avvalorata da documenti."}
{"id": "249501", "revid": "287204", "url": "https://it.wikipedia.org/wiki?curid=249501", "title": "\u00c9caquelon", "text": "\u00c9caquelon \u00e8 un comune francese di 518 abitanti situato nel dipartimento dell'Eure nella regione della Normandia."}
{"id": "249504", "revid": "287204", "url": "https://it.wikipedia.org/wiki?curid=249504", "title": "\u00c9cardenville-la-Campagne", "text": "\u00c9cardenville-la-Campagne \u00e8 un comune francese di 405 abitanti situato nel dipartimento dell'Eure nella regione della Normandia."}
{"id": "249506", "revid": "106456", "url": "https://it.wikipedia.org/wiki?curid=249506", "title": "\u00c9cardenville-sur-Eure", "text": "\u00c9cardenville-sur-Eure \u00e8 un ex comune francese di 540 abitanti situato nel dipartimento dell'Eure nella regione della Normandia. Il 1\u00ba gennaio 2016 \u00e8 stato fuso con i due comuni di Fontaine-Heudebourg e La Croix-Saint-Leufroy per formare il nuovo comune di Clef Vall\u00e9e d'Eure, di cui \u00e8 comune delegato."}
{"id": "249507", "revid": "49022", "url": "https://it.wikipedia.org/wiki?curid=249507", "title": "Cesaricidi", "text": ""}
{"id": "249508", "revid": "923674", "url": "https://it.wikipedia.org/wiki?curid=249508", "title": "Ferdinando Latteri", "text": "Biografia.\nCarriera accademica.\nFiglio del chirurgo Saverio Latteri, di origini sanfratellane, Ferdinando si laurea in medicina e chirurgia nel 1968. Dopo la specializzazione in chirurgia generale nel 1973, ha iniziato ad insegnare nel 1975 presso la facolt\u00e0 di medicina dell'Universit\u00e0 di Catania. Nel 1999 \u00e8 eletto preside di facolt\u00e0, e nel 2000 Magnifico Rettore dell'Universit\u00e0 di Catania, riconfermato nel 2003.\nNel maggio 2002 \u00e8 stato nominato presidente dell'Osservatorio Nazionale della Formazione Specialistica Area Medica.\n\u00c8 stato Presidente dei Rettori del Comitato Regionale di Coordinamento delle Universit\u00e0 Siciliane.\nCarriera sanitaria.\nLatteri \u00e8 stato direttore del pronto soccorso e della Chirurgie dell'ospedale Cannizzaro di Catania.\nDal 1983 al 1993 \u00e8 stato presidente della Croce Rossa Italiana di Catania.\n\u00c8 stato presidente dell'Associazione Italiana Ospedalit\u00e0 Privata. Era titolare della Casa di Cura Latteri a Palermo.\nCarriera politica.\nLatteri \u00e8 eletto deputato alla Camera dal 1987 al 1992 per la Democrazia Cristiana. Nel 1992 \u00e8 rieletto nell'XI legislatura per la DC e nel 1994 aderisce al PPI.\nNelle elezioni politiche del 1994 \u00e8 candidato in un collegio uninominale con la coalizione centrista del Patto per l'Italia in quota al Partito Popolare Italiano di Martinazzoli, ma non viene eletto.\nNel 1996 aderisce a Forza Italia rimanendovi fino al 2004.\nLascia Forza Italia causa differenti scelte politiche locali e, aderisce a \"La Margherita\". Si candida nella circoscrizione Isole nella lista unitaria dell'Ulivo; risulter\u00e0 il primo dei non eletti con 152.429 preferenze. Nel 2005 si candida alle primarie dell'Unione per la presidenza della Regione Siciliana, ma \u00e8 battuto da Rita Borsellino.\nAlle elezioni del 2006 \u00e8 eletto alla Camera dei deputati nella circoscrizione XXV (Sicilia 2) nella lista dell'Ulivo.\nNel 2008, completa l'esperienza di Democrazia \u00e8 Libert\u00e0 - La Margherita e aderisce al Movimento per l'Autonomia, ritenendo la scelta di Raffaele Lombardo popolare e a favore della cittadinanza. Col MpA viene eletto (dal 4 giugno 2008) alla Camera dei deputati nella circoscrizione XXIV. Erede politico \u00e8 il suo allievo l\u2019on Dino Fiorenza\nMorte.\nLatteri mor\u00ec all'et\u00e0 di 66 anni il 14 luglio 2011 mentre era ricoverato presso una casa di cura a Catania per una malattia. Dopo la sua morte gli venne intitolata a suo nome la sede del dipartimento di scienze biomediche dell'ateneo catanese, soprannominata anche \"torre biologica\"."}
{"id": "249514", "revid": "287204", "url": "https://it.wikipedia.org/wiki?curid=249514", "title": "\u00c9cauville", "text": "\u00c9cauville \u00e8 un comune francese di 117 abitanti situato nel dipartimento dell'Eure nella regione della Normandia."}
{"id": "249516", "revid": "106456", "url": "https://it.wikipedia.org/wiki?curid=249516", "title": "\u00c9cos", "text": "\u00c9cos \u00e8 un ex comune francese di 981 abitanti situato nel dipartimento dell'Eure nella regione della Normandia.\nIl 1\u00ba gennaio 2016, i 14 comuni che facevano parte della \"Communaut\u00e9 de communes Epte-Vexin-Seine\": Berthenonville, Bus-Saint-R\u00e9my, Cahaignes, Cantiers, Civi\u00e8res, Dampsmesnil, \u00c9cos, Fontenay-en-Vexin, For\u00eat-la-Folie, Fourges, Fours-en-Vexin, Guitry, Panilleuse e Tourny si sono uniti per formare il nuovo comune di Vexin-sur-Epte.\nStoria.\nSimboli.\nLo stemma di \u00c9cos si blasona:\nCreato da F\u00e9lix Leclerc de Pulligny nel 1876, riprende le arme della famiglia De Montenay."}
{"id": "249519", "revid": "2036605", "url": "https://it.wikipedia.org/wiki?curid=249519", "title": "Spagna romana", "text": "Per Spagna romana (Hispania) si intende quel periodo storico in cui la penisola iberica pass\u00f2 sotto controllo romano.\nEspulsi i Cartaginesi dalla Hispania nel corso della seconda guerra punica (206 a.C.), Roma fond\u00f2 la nuova provincia e inizi\u00f2 una lenta occupazione della penisola, che si prolung\u00f2 per buona parte del II secolo a.C. Le province iberiche vennero, infatti, interessate da una serie di rivolte e azioni di conquista, che comportarono frequentemente l'invio di eserciti guidati dai consoli. Nei primi decenni dell'occupazione infatti i romani si trovarono di fronte alla guerriglia scatenata dal capo lusitano Viriato, che culmin\u00f2 con la presa della citt\u00e0 celtibera di Numanzia (133 a.C.). Solo al termine di tali eventi bellici (a cavallo fra la fine del II e i primi anni del I secolo a.C.), che successivamente si salderanno con le guerre civili della tarda et\u00e0 repubblicana, combattute in parte in Iberia, il potere romano sulle due province pot\u00e9 considerarsi pienamente consolidato (anche se si estender\u00e0 a tutta la penisola solo dopo l'assoggettamento dei Cantabri in et\u00e0 augustea).\nL'occupazione romana culmin\u00f2 con la creazione delle province hispaniche. Il nome deriva dal termine di probabile origine punica \"Hispania\" o \"Ispania,\" che significa terra di conigli. Appare in letteratura e in storiografia fin dalla tarda et\u00e0 repubblicana: anche Tito Livio utilizza i termini di \"Hispania\" e di \"Hispani\" (o \"Hispanici\") per designare il territorio iberico e i popoli che lo abitavano.\nDopo quasi sette secoli di ininterrotta dominazione romana, l'Hispania assorb\u00ec totalmente la cultura latina, ne adott\u00f2 la lingua, i costumi e le leggi, acquisendo un'importanza fondamentale all'interno dell'Impero romano, tanto da dare i natali a due imperatori: Traiano e Teodosio I (sulla nascita ispanica di Adriano sussistono seri dubbi) e ad alcuni importanti scrittori (fra cui Seneca e Marziale).\nStatuto.\nLa nuova provincia di \"Hispania\" venne fondata secondo lo storico francese Andr\u00e9 Piganiol, nel 206 a.C..\nLa stessa fu divisa in Hispania Citerior (Spagna citeriore) e la Hispania Ulterior (Spagna ulteriore) furono due province romane con capitali, rispettivamente, Tarragona e Cordova, nel 197 a.C., dopo pochi anni dalla fine della seconda guerra punica. Erano separate da una linea di demarcazione che dalla citt\u00e0 di \"Carthago Nova\" (Cartagena), o dalle sue immediate vicinanze, attraverso la \"meseta\", raggiungeva i Pirenei occidentali. Era dunque una frontiera che si discostava alquanto da quella precedentemente delimitata dal fiume Ebro, che aveva costituito il limite all'espansione cartaginese in Spagna, del 226 a.C.\nSotto Ottaviano Augusto, nel 27 a.C. le due province furono abolite e i territori spagnoli furono suddivisi nelle tre nuove province di Lusitania (\"Lusitania\"), Betica (\"Hispania Baetica\") e Tarraconense (\"Hispania Tarraconensis\"). Capitali delle tre province erano, rispettivamente, \"Emerita Augusta\", \"Corduba\" e \"Tarraco\".\nAgli inizi del III secolo l'imperatore Caracalla fece una nuova divisione che per\u00f2 dur\u00f2 poco tempo. Separ\u00f2 l\"'Hispania Citerior\" in due nuove porzioni, creando le nuove province di \"Provincia Hispania Nova Citerior\" e \"Asturiae-Calleciae\". Nel 238 fu ristabilita la provincia \"Hispania Tarraconensis\".\nNell'epoca degli imperatori-soldati, nel corso del terzo secolo d.C., la \"Hispania Nova\", la parte nordoccidentale della Spagna, fu distaccata dalla \"Hispania Tarraconensis\", e divenne una piccola provincia. Nella tarda Antichit\u00e0 con la riforma di Diocleziano si form\u00f2 la diocesi \"Hispaniae\", governata da un vicario, sottoposto al prefetto del pretorio delle Gallie, con capitale \"Emerita Augusta\", che comprendeva le cinque province iberiche peninsulari, \"Baetica\", \"Gallaecia\" e \"Lusitania\", queste tre sotto un governo consolare, \"Hispania Carthaginiensis\" e \"Hispania Tarraconensis\", queste ultime due rette da un \"praeses\", le Isole Baleari e la Mauretania Tingitana.\nStoria.\nTra Iberi e Celti.\nQuando i Romani arrivarono, nel secondo secolo a.C., la popolazione indigena della penisola iberica, di origine basca si era mescolata per quasi sedici secoli con popolazioni di origine celtica, provenienti dalla Gallia, formando cos\u00ec una nuova popolazione (Celtiberi), con una cultura (celtiberica) tipica della Spagna pre-romanizzata.\nInizio della conquista romana (218 - 205 a.C.).\nLe legioni romane invasero la Spagna nel 218 a.C., ma la penisola fu conquistata per intero solo in epoca augustea, nel primo secolo a.C. Fino ad allora, buona parte delle popolazioni della Spagna restarono autonome e libere (Iberi e Celtiberi). Tutto cominci\u00f2 con lo scoppio della seconda guerra punica:\nGuerre civili e fine della Repubblica (83-31 a.C.).\nLe guerre civili comportarono il coinvolgimento delle popolazioni locali e in seguito il mutamento della politica romana, che da un regime di sfruttamento pass\u00f2 a favorire l'integrazione: ai personaggi pi\u00f9 influenti, e progressivamente al resto degli abitanti liberi della Hispania, venne concessa la cittadinanza romana e vennero fondati municipi e colonie.\nFine della Spagna romana.\nIl 31 dicembre 406 Vandali (suddivisi in Asdingi e Silingi), Alani e Svevi invasero la Gallia varcando il fiume Reno. \u00c8 possibile che questa invasione fosse stata scatenata dalla migrazione degli Unni nella grande pianura ungherese, avvenuta tra il 400 e il 410; infatti Vandali, Alani e Svevi vivevano proprio nella zona dove si sarebbero insediati gli Unni, e la minaccia unna potrebbe averli spinti a invadere la Gallia. L'invasione della Gallia e la debolezza manifestata dal governo di Onorio, spinse le legioni britanniche a rivoltarsi acclamando imperatore prima un certo Marco, poi, alcuni mesi dopo, un certo Graziano e poi, dopo il rifiuto di questi di intervenire contro i Barbari, il generale Flavio Claudio Costantino. Questi, attraversata la Manica, riusc\u00ec a bloccare temporaneamente l'avanzata dei barbari e a prendere il controllo di gran parte dell'Impero: Gallia, Spagna e Britannia.\nCostantino III, quindi, elev\u00f2 al rango di Cesare suo figlio Costante, mentre in Spagna due parenti di Onorio si rivoltarono, rifiutandosi di riconoscere l'autorit\u00e0 dell'usurpatore e mettendo insieme un'armata che minacciava di invadere la Gallia e deporlo. Costantino III invi\u00f2 dunque suo figlio Costante, insieme al generale Terenzio e al prefetto del pretorio Apollinare, nella penisola iberica per sedare la rivolta. Nonostante ai soldati ribelli si fossero aggiunti un'immensa massa di schiavi e contadini, l'esercito di Costante riusc\u00ec a sedare la rivolta e a catturare i capi dei ribelli (Vereniano e Didimio, parenti di Onorio), e li condusse prigionieri in Gallia da suo padre, dove furono giustiziati.\nCostante, nel frattempo, aveva lasciato incautamente il generale Geronzio in Spagna con le truppe galliche affidandogli il compito di sorvegliare i Pirenei, sostituendo dunque con truppe di origini barbariche (gli \"Honoriaci\") i presidi locali che un tempo sorvegliavano i passi. Quando dunque Costante ritorn\u00f2 in Spagna per la seconda volta per governarla come \"Cesare\", Geronzio per brame di potere si rivolt\u00f2 proclamando a sua volta imperatore un tale Massimo. Sembra inoltre aver incitato i barbari che erano in Gallia a invadere la Gallia meridionale in modo da tenere occupato Costantino III; tale tentativo di sfruttare i barbari per vincere la guerra civile contro Costantino III risult\u00f2 tuttavia controproducente e negli ultimi mesi del 409 i Vandali, gli Alani e Svevi, a causa del tradimento o della negligenza dei reggimenti \"Honoriaci\" a presidio dei Pirenei, entrarono in Spagna, sottomettendola per la massima parte. Secondo Kulikowsky, tuttavia, nel periodo 409-410 i Barbari si limitarono a saccheggiare le campagne, non essendo in grado di prendere le citt\u00e0, e l'amministrazione romana, seppur sotto il controllo dell'usurpatore Massimo, continu\u00f2 a funzionare: ne sarebbe la prova il fatto che nel resoconto apocalittico dei saccheggi dei barbari in Spagna che si pu\u00f2 leggere nella cronaca di Idazio, si afferma che nelle citt\u00e0 le popolazioni erano afflitte dall'\"esattore tiranno\" e dal \"soldato vorace\", cio\u00e8 funzionari romani.\nSolo quando l'usurpatore Massimo e il suo comandante Geronzio decisero di invadere la Gallia per detronizzare Costantino III, i barbari approfittarono della partenza dell'esercito romano dalla Tarraconense per impossessarsi stabilmente del territorio invaso spartendoselo tra di loro (411):\nSecondo Procopio, storico vissuto nel VI secolo, i Barbari avrebbero avuto il riconoscimento dell'occupazione dei territori da parte di Roma, mentre al contrario Orosio, vissuto all'epoca dei fatti, afferma esplicitamente che l'occupazione fu illegale. Tra le due testimonianze discordanti, Heather propende a dare credito a quella di Orosio, in quanto fonte pi\u00f9 vicina cronologicamente ai fatti, e anche Kulikowsky ritiene che la spartizione tra i barbari fosse avvenuta senza l'autorizzazione del governo imperiale. Nel frattempo Massimo, Geronzio e gli altri usurpatori nelle Gallie furono sconfitti dal generale romano Costanzo, il quale riusc\u00ec anche a raggiungere nel 415 un accordo con i Visigoti, che divennero ancora una volta \"foederati\" (alleati) dell'Impero; l'intenzione di Costanzo era sfruttare i Visigoti per riconquistare la Spagna a Vandali, Alani e Svevi.\nTra il 416 e il 418 gli invasori del Reno subirono, quindi, la controffensiva dei Visigoti di Wallia per conto dell'Imperatore d'Occidente: vennero annientati nella Betica i Vandali Silingi mentre gli Alani subirono perdite cos\u00ec consistenti da giungere a implorare la protezione dei rivali Vandali Asdingi, stanziati in Galizia. Grazie a questi successi, le province ispaniche della \"Lusitania\", della \"Cartaginense\" e della \"Betica\" tornarono sotto il controllo romano, ma il problema ispanico non si era tuttavia ancora risolto, anche perch\u00e9 dopo la sconfitta, Vandali Siling e Alani si coalizzarono con i Vandali Hasding, il cui re, Gunderico, divenne \"re dei Vandali e Alani\". Costanzo, comunque soddisfatto, richiam\u00f2 i Visigoti in Aquitania: era sufficientemente soddisfatto del risultato delle campagne militari, essendo tutta la Spagna tornata in mano imperiale a parte la provincia periferica della Galizia, poco produttiva e a cui si poteva anche rinunciare. La diocesi di Spagna riprese a funzionare come prima e per difendere i territori riconquistati dai barbari residui in Galizia fu creato per la prima volta l'esercito di campo della Spagna, attestato per la prima volta dalla \"Notitia Dignitatum\", databile al 420 circa. Nel frattempo, i Visigoti furono stanziati in Gallia Aquitania come \"foederati\", ricevendo terre nella valle della Garonna. L'Aquitania sembra sia stata scelta da Costanzo come terra dove far insediare i \"foederati\" Visigoti per la sua posizione strategica: infatti era vicina sia dalla Spagna, dove rimanevano da annientare i Vandali Asdingi e gli Svevi, sia dal Nord della Gallia, dove forse Costanzo intendeva impiegare i Visigoti per combattere i ribelli separatisti Bagaudi nell'Armorica.\nNel frattempo la nuova coalizione vandalo-alana tent\u00f2 subito di espandersi in Galizia a danni degli Svevi, costringendo i Romani a intervenire nel 420: l'attacco romano, condotto dal conte Asterio, non port\u00f2 per\u00f2 all'annientamento dei Vandali, ma li spinse piuttosto in Betica, che da essi prese in nome di \"Vandalucia\" (Andalusia). Lungi dall'essere vittoriosa, fu quindi disastrosa in quanto spinse involontariamente i Vandali a invadere la Betica mettendo a forte repentaglio i risultati positivi delle campagne di riconquista di Wallia: a differenza della periferica e poco importante provincia della Galizia, infatti, la Betica si trovava nel cuore della diocesi di Spagna e la sua perdita avrebbe costituito un forte danno per lo stato romano. In compenso Asterio riusc\u00ec a catturare l'usurpatore Massimo, che aveva per la seconda volta tentato di usurpare il trono, ricevendo come premio il titolo di patrizio (421/422). I massimi vertici dell'Impero, comunque, si resero conto della necessit\u00e0 di annientare i Vandali nella Betica e nel 422 fu organizzata una nuova spedizione per annientarli definitivamente: il generale Castino si scontr\u00f2 in battaglia contro di essi con un esercito rinforzato da \"foederati\" visigoti, ma, forse grazie a un presunto tradimento dei Visigoti, fu da essi sconfitto.\nL'usurpazione di Giovanni Primicerio prima (423-425) e le lotte per l'ottenimento del grado di generalissimo dell'Impero tra Ezio, Bonifacio e Felice (che durarono fino al 433) distrassero parzialmente il governo centrale dalla lotta contro i Barbari, facilitando i loro successi; ci\u00f2 avvenne soprattutto in Spagna, che era la provincia meno prioritaria da difendere per l'Impero. I Vandali ebbero cos\u00ec via libera per razziare e occupare la Spagna meridionale, con la presa di Siviglia e di Cartagena e la devastazione delle Isole Baleari (425). Nel 428 Siviglia fu di nuovo espugnata e saccheggiata dai Vandali.\nLa partenza dei Vandali per l'Africa (429) lasci\u00f2 tuttavia la Spagna libera dai Barbari, fatta eccezione per gli Svevi in Galizia. Il panegirico di Merobaude asserisce che in Spagna, dove prima \u00abpi\u00f9 niente era sotto controllo... il guerriero vendicatore [Ezio] ha riaperto la strada un tempo prigioniera e ha cacciato il predatore [in realt\u00e0 andatosene in Africa per propria iniziativa], riconquistando le vie di comunicazione interrotte; e la popolazione \u00e8 potuta ritornare nelle citt\u00e0 abbandonate.\u00bb Sembra che l'intervento di Ezio in Spagna si fosse limitato a negoziazioni diplomatiche con gli Svevi in modo da raggiungere a un accomodamento tra Svevi e abitanti della Galizia, nonostante le pressioni esercitate da alcuni ispano-romani, che avrebbero preferito un intervento militare. Ezio non intendeva per\u00f2 perdere soldati nella riconquista di una provincia poco prospera quale la Galizia e si limit\u00f2 a ripristinare il dominio romano sul resto della Spagna, che ricominci\u00f2 di nuovo a far affluire entrate fiscali nelle casse dello stato a Ravenna.\nTutto ci\u00f2 cambi\u00f2 per\u00f2 con l'ascesa del re svevo Rechila, succeduto a suo padre Ermenerico nel 438. Approfittando della scarsa attenzione riservata dal governo centrale alla Spagna, dovuta alle altre diverse minacce esterne sugli altri fronti (Gallia, Africa, Illirico), Rechila condusse gli Svevi alla conquista di gran parte della penisola iberica: tra il 439 e il 441, essi occuparono Merida (capoluogo della Lusitania) nel 439 e di Siviglia e delle province della Betica e della Cartaginense nel 441. L'unica provincia ispanica ancora rimasta sotto il controllo di Roma era la Tarraconense, che tuttavia era infestata dai separatisti Bagaudi. Furono vane le campagne successive di riconquista condotte da Ezio: se le prime due, condotte dai comandanti Asturio (442) e Merobaude (443), avevano come fine il recuperare perlomeno la Tarraconense ai Bagaudi, quella di Vito (446), pi\u00f9 ambiziosa, tent\u00f2 di recuperare la Betica e la Cartaginense, finite in mano sveva, ma, nonostante il sostegno dei Visigoti, l'esercito romano fu annientato dal nemico. Questo fallimento era attribuibile almeno in parte al fatto che Ezio non poteva concentrare tutte le sue forze nella lotta contro gli Svevi vista la minaccia unna.\nSecondo Kulikowsky, tuttavia, non sembra che il controllo svevo su Betica e Cartaginense fosse molto saldo: gli Svevi erano troppo pochi per controllare saldamente quelle due province, e sembra che Rechila fosse riuscito a controllare quelle due province eliminando i funzionari provinciali da esse tramite le sue campagne di conquista, in modo \"da eliminare fonti alternative di potere locale e competitori diretti per le ricchezze e per il gettito delle regioni\"; in altre parole, secondo Kulikowsky, \"le conquiste di Rechila furono puramente nominali e consistevano pi\u00f9 nell'abilit\u00e0 di raccogliere tributi senza l'opposizione di autorit\u00e0 imperiali che in un'occupazione fisica di territori\". Secondo Kulikowsky, la conquista sveva di Cartaginense e Betica fu ottenuta anche grazie all'appoggio fornito agli svevi da alcuni elementi locali, e ci\u00f2 spiegherebbe perch\u00e9 l'esercito romano di Vito rinforzato da \"foederati\" Visigoti spogli\u00f2 i provinciali delle due province durante il tentativo di riconquista del 446: per punirli per aver tradito lo stato romano appoggiando la presa di potere degli Svevi. Secondo lo stesso Kulikowsky, lungi dall'essere completamente fallimentare come racconta Idazio, la spedizione di Vito potrebbe addirittura aver ristabilito la precaria dominazione romana nelle due province di Betica e Cartaginense: infatti nel 449 il conte Censorio, funzionario romano, \u00e8 attestato in Betica, dove venne assassinato, mentre il testo di Idazio sostiene che nell'anno 455 gli Svevi saccheggiarono la Cartaginense, che \"in precedenza gli Svevi avevano restituito ai Romani\"; sembra dunque evidente che dopo la campagna di Vito una qualche forma di controllo romano sulle due province fu ristabilito.\nNel frattempo l'influenza visigota sulla Spagna si accresceva sempre di pi\u00f9. Fino alla campagna di Vito, i Visigoti parteciparono alle campagne contro Vandali e Svevi nella penisola iberica sempre come contingenti ausiliari comandati da generali romani; invece, a partire dal 453/454, anno in cui Federico - fratello del re visigoto - sed\u00f2 un'insurrezione di Bagaudi, i Visigoti cominciarono ad agire in Spagna sotto i loro stessi comandanti, essendo stato delegato ad essi dai Romani il compito di mantenere l'autorita romana nella penisola. Nel 455 divenne imperatore Avito, un gallo-romano di classe alto - senatoria nominato \"magister militum\" da Petronio, acclamato imperatore ad \"Arelate\" con il sostegno militare dei Visigoti e che, entrato a Roma, riusc\u00ec a ottenere il riconoscimento da parte dell'esercito romano d'Italia grazie all'imponente esercito visigoto. Avito era intenzionato a intraprendere un'azione contro gli Svevi, i quali minacciavano la Tarraconense: invi\u00f2 dunque in Spagna i Visigoti, i quali, per\u00f2, se riuscirono ad annientare gli Svevi, saccheggiarono il territorio ispanico e se ne impadronirono a scapito dei Romani. Inviso alla classe dirigente romana e all'esercito d'Italia per la sua gallica estraneit\u00e0, contro Avito si rivoltarono i generali dell'esercito italico Ricimero, nipote del re visigoto Vallia, e Maggioriano, che, approfittando dell'assenza dei Visigoti, partiti per la Spagna per combattere gli Svevi, lo sconfissero presso Piacenza nel 456 e lo deposero. Il vuoto di potere creatosi aliment\u00f2 le tensioni separatiste nei vari regni barbarici che si stavano formando.\nVenne nominato imperatore, quindi, Maggioriano, il quale intendeva per prima cosa consolidare il dominio sull'Italia e riprendere il controllo della Gallia, che gli si era ribellata dopo la morte dell'imperatore gallo-romano Avito; i tentativi di riconquista della Hispania e dell'Africa erano progetti in l\u00e0 nel futuro. Per prima cosa assicur\u00f2 la sicurezza dell'Italia, sconfiggendo nell'estate del 458 un gruppo di Vandali sbarcato in Campania, per poi, una volta rinforzato l'esercito assoldando un forte contingente di mercenari barbari, per poi invadere la Gallia, scacciando i Visigoti di Teodorico II da Arelate, costringendoli a ritornare nella condizione di \"foederati\" e di riconsegnare la diocesi di Spagna, che Teodorico aveva conquistato tre anni prima a nome di Avito; l'imperatore mise il proprio ex-commilitone Egidio a capo della provincia, nominandolo \"magister militum per Gallias\" e invi\u00f2 dei messi in Hispania ad annunciare la propria vittoria sui Visigoti e l'accordo raggiunto con Teodorico.\nDopo aver ricondotto all'obbedienza anche i Burgundi, Maggioriano decise quindi di attaccare l'Africa vandalica. Intanto Maggioriano stava conquistando la Spagna: mentre Nepoziano e Sunierico sconfiggevano i Suebi a \"Lucus Augusti\" e conquistavano Scallabis in Lusitania, l'imperatore pass\u00f2 da \"Caesaraugusta\" (Saragozza), dove fece un \"adventus\" imperiale formale, e aveva raggiunto la Cartaginense, quando la sua flotta, attraccata a \"Portus Illicitanus\" (vicino ad Elche), fu distrutta per mano di traditori al soldo dei Vandali. Maggioriano, privato di quella flotta che gli era necessaria per l'invasione, annull\u00f2 l'attacco ai Vandali e si mise sulla via del ritorno: quando ricevette gli ambasciatori di Genserico, accett\u00f2 di stipulare la pace, che probabilmente prevedeva il riconoscimento romano dell'occupazione \"de facto\" della Mauretania da parte vandala. Al suo ritorno in Italia, venne assassinato per ordine di Ricimero nell'agosto 461. La morte di Maggioriano signific\u00f2 la definitiva perdita della Spagna a favore dei Visigoti: infatti, dopo il ritiro dalla Spagna di Maggioriano, nessun altro ufficiale romano \u00e8 attestato nelle fonti nella penisola iberica, rendendo evidente che dopo il 460 la Spagna non faceva pi\u00f9 - di fatto - parte dell'Impero.\nDifesa ed esercito.\nLegioni e fortezze legionarie.\nSappiamo che nel 44 a.C., alla morte di Cesare, c'erano 37 legioni romane. Di queste due erano dislocate nella Spagna Ulteriore e due in quella Citeriore (tra cui la XXVIII e forse la XXI).\nIn seguito Augusto si dedic\u00f2, con l'aiuto di Agrippa, a portare a compimento una volta per tutte la sottomissione di quelle \"aree interne\" all'impero non ancora conquistate completamente. La parte nord-ovest della penisola iberica, che ormai creava problemi da decenni, fu condotta sotto il dominio romano, dopo una serie di pesanti campagne militari in Cantabria durate 10 anni (dal 29 al 19 a.C.), l'impiego di numerose legioni (ben sette/otto: I \"Germanica\", II \"Augusta\", IIII \"Macedonica\", V \"Alaudae\", VI \"Victrix\", VIIII \"Hispana\", X \"Gemina\" e XX \"Valeria Victrix\") insieme a un numero altrettanto elevato di ausiliari, oltre alla presenza dello stesso Ottaviano sul teatro delle operazioni (nel 26 e 25 a.C.).\nSappiamo che all'epoca dell'imperatore Augusto, poco dopo la fine della rivolta dalmato-pannonica del 6-9 e poco prima della disfatta di Teutoburgo, c'erano 28 legioni lungo i confini imperiali romani, cos\u00ec come \u00e8 evidenziato qui sotto nella tabella riassuntiva sulla loro dislocazione:\nQui di seguito l'elenco di tutte le fortezze legionarie di epoca imperiale:\nGeografia politica ed economica.\nMaggiori centri provinciali.\nQuando la \"Hispania\" fu divisa in \"Citerior\" ed \"Ulterior\", ebbe come capitali: per la Spagna citeriore \"Carthago Nova\" (attuale Cartagena), sostituita nel corso del I secolo a.C., sotto Gaio Giulio Cesare o Ottaviano Augusto, da \"Tarraco\" (l'attuale Tarragona) ed era costituita da un territorio comprendente buona parte del Levante centrale ispanico e la totalit\u00e0 di quello settentrionale incentrati sulla colonia focese di \"Emporion\" (Ampurias) e sulla citt\u00e0 di \"Tarraco\" (Tarragona), fondata da Publio Cornelio Scipione su un precedente centro indigeno. Il territorio presentava lungo la costa alcune colonie dedotte da \"Massilia\" (Marsiglia). La successiva espansione romana nell'interno (furono sconfitte le trib\u00f9 iberiche degli Jacetani e degli Ilergeti) giunse a \"Osca\" (Huesca) e a \"Salduba\" (Saragozza).\nLa Spagna ulteriore ebbe, invece, come capitale \"Hispalis\" (Siviglia), sostituita nell'ultimo periodo da \"Corduba\" (Cordova) e occupava inizialmente il bacino inferiore del fiume Guadalquivir, con la citt\u00e0 alleata (\"civitas foederata\") di \"Gades\" (Cadice) e la colonia romana di Italica, fondata sempre da Scipione. Il territorio era stato interessato dalla penetrazione fenicia e punica.\nAncor prima che terminassero le guerre celtibere, le organizzazioni territoriali indigene, spesso appoggiate su centri fortificati (\"oppida\") e fortemente frammentate, vennero rapidamente sostituite da un'organizzazione municipale. Vennero fondate poche colonie, dovute alle necessit\u00e0 militari, fra cui \"Carteia\", \"Colonia Libertinorum\" nel 176 a.C., \"Corduba\", oggi Cordova, fondata da Marco Claudio Marcello, nel 152 a.C., \"Valentia\", oggi Valencia, nel 138 a.C. e, nel secolo successivo, \"Caesar Augusta\" (l'attuale Saragozza).\nPrincipali vie di comunicazione provinciali.\nLe principali vie di comunicazioni provinciali erano:\nReligione.\nIl Cristianesimo fu introdotto in Spagna nel I secolo e divenne popolare, nelle citt\u00e0, nel II secolo. Invece le campagne furono toccate di meno dalla nuova religione, almeno fino al IV secolo. In Spagna si formarono alcune sette eretiche, come il Priscillianesimo, ma la maggior parte dei vescovi rimase subordinata al papa. I vescovi, nel V secolo quando il potere di Roma iniziava a deteriorarsi, esercitavano sia l'autorit\u00e0 ecclesiastica come pure quella civile. Il Concilio dei vescovi divenne un strumento di stabilit\u00e0, mentre iniziava l'ascesa dei visigoti nell'area."}
{"id": "249521", "revid": "1543377", "url": "https://it.wikipedia.org/wiki?curid=249521", "title": "Operazione Allied Force", "text": "L'operazione \"Allied Force\" (in italiano \"Forza Alleata\") \u00e8 stata la campagna di attacchi aerei portata avanti dalla NATO per oltre due mesi contro la Repubblica Federale di Jugoslavia di Slobodan Milo\u0161evi\u0107, con l'intento di ricondurre la delegazione serba al tavolo delle trattative, che aveva abbandonato dopo averne accettato le conclusioni politiche, e di contrastare l'operazione di spostamento della popolazione del Kosovo allo scopo di predisporre una sua spartizione tra Serbia e Albania. L'esistenza di un piano predisposto a tale scopo non \u00e8 mai stata provata con sufficiente certezza, ma resta un fatto che appena iniziarono le incursioni aeree NATO l'esercito serbo inizi\u00f2 operazioni volte a ottenere esodi massicci e comp\u00ec in taluni casi dei veri massacri.\nDurante quei mesi si svilupp\u00f2 una serie molto intensa di attacchi aerei partiti dall'Italia e da navi nell'Adriatico (in un secondo momento anche dall'Ungheria), contro la presenza militare serba in Kosovo e contro la capacit\u00e0 bellica serba, con una scelta degli obiettivi ad ampio spettro e con interventi \"dissuasivi\" e intimidatori nei confronti della popolazione allo scopo di esercitare una pressione su Milo\u0161evi\u0107; tra questi il bombardamento delle centrali elettriche (soprattutto con bombe alla grafite, a effetto \"psicologico\", che non provocano danni permanenti ma prolungati blackout), e il bombardamento della sede della televisione serba a Belgrado.\nQuesta \u00e8 la seconda azione militare nella storia della NATO in Bosnia ed Erzegovina dopo l'operazione Deliberate Force del 1995 e la prima volta in cui la NATO ha usato la forza militare senza l'approvazione del Consiglio di sicurezza delle Nazioni Unite, il che ha innescato dibattiti sulla legittimit\u00e0 dell'intervento.\nAntefatto.\nLe origini della crisi in Kosovo risalgono alla revoca delle autonomie della regione ad opera del governo presieduto da Slobodan Milo\u0161evi\u0107, presidente della Serbia, nel 1989. A seguito di questa revoca delle autonomie e di una ventata di nazionalismo serbo che minacciava la minoranza etnica albanese-kosovara, il leader del partito LDK \"(Lega Democratica del Kosovo)\", Ibrahim Rugova, promosse forme di resistenza non-violenta, richiedendo il ripristino dell'autonomia del Kosovo che era garantita nella Repubblica Federativa Jugoslava di Tito (una repubblica federativa con diritto di secessione unilaterale).\nDal 1995 alla protesta non-violenta si aggiunse una attivit\u00e0 di guerriglia, da parte del neonato U\u00c7K, sorto poco dopo la fine della guerra in Bosnia-Erzegovina e infiltrato anche da veterani musulmani, anche croati. Questo movimento di guerriglia, inizialmente poco attivo, emerse allo scoperto nell'aprile 1996 con alcuni omicidi e con attentati (inclusa la distruzione di raccolti) contro cittadini d'etnia serba; l'U\u00c7K mirava all'indipendenza completa del Kosovo, in polemica con Rugova.\nNel marzo 1998 inizi\u00f2 l\u2019\"escalation\" della crisi, caratterizzata dall'intensificarsi delle attivit\u00e0 dell'U\u00c7K e da una occupazione militare progressiva del Kosovo da parte delle forze militari e paramilitari serbe. In questo momento la comunit\u00e0 internazionale inizia a seguire la crisi, con l'interessamento di vari paesi europei e degli Stati Uniti, nonch\u00e9 con l'intervento del Consiglio di sicurezza delle Nazioni Unite. L'interessamento internazionale riguard\u00f2 anche il \"gruppo di contatto\" per l'ex Jugoslavia, gi\u00e0 attivo con la guerra in Bosnia-Erzegovina.\nA fine marzo il Consiglio di Sicurezza dell'ONU emana una risoluzione (n. 1160) con la quale condanna l'eccessivo uso della violenza da ambo le parti, successivamente (maggio) la comunit\u00e0 internazionale mette sotto embargo per gli armamenti la Repubblica Federale Jugoslava.\nNel giugno anche la NATO e il G8 si esprimono sulla crisi e a settembre viene emessa una nuova risoluzione del Consiglio di Sicurezza, la n. 1199, nella quale si rafforza la richiesta di cessare le ostilit\u00e0 e si esprime forte preoccupazione per la sicurezza e la stabilit\u00e0 della regione.\nIl Kosovo \u00e8 sotto l'occupazione militare serba nel tentativo di interrompere i continui rifornimenti di materiale bellico che, secondo i serbi, giunge ai ribelli dell'UCK dall'Albania, ma la situazione sembra sfuggire di mano e, disattese le risoluzioni ONU, la NATO minaccia la possibilit\u00e0 di intervenire militarmente nella crisi proclamando un \"Activation Order\", che sar\u00e0 seguito, nei mesi successivi, da un rischieramento di circa 500 aerei NATO in varie basi italiane (principalmente nella base USAF Aviano AFB e nella base di Istrana).\nNel novembre l'OSCE media un accordo grazie al quale invier\u00e0 duemila osservatori in Kosovo, per verificare la presenza di violenze e le responsabilit\u00e0 delle parti, nonch\u00e9 di sorvoli di ricognizione da parte di aerei NATO sul Kosovo (risoluzione n. 1203 del Consiglio di Sicurezza).\nSuccessivamente alcuni Paesi NATO rischierano in Macedonia un contingente di forze terrestri (\"Operazione Joint Guarantor\") con il triplice scopo di fare da deterrente contro eventuali infiltrazioni in Macedonia, di fare pressioni sul governo serbo e soprattutto quello di operare come forza di \"esfiltrazione (extraction force)\", in favore degli osservatori internazionali, qualora si fossero presentati pericoli.\nDurante l'inverno gli scontri continuano, seppur a bassa intensit\u00e0. A met\u00e0 gennaio 1999 avviene per\u00f2 il massacro di Ra\u010dak, a seguito del quale vengono rinvenuti 40-45 cadaveri di kosovari di etnia albanese, uccisi in massa dopo violenti scontri tra forze di polizia serbe ed elementi dell'U\u00c7K, sotto lo sguardo degli osservatori internazionali. La situazione, gi\u00e0 precaria, peggiora notevolmente.\nNel febbraio 1999 si svolge la \"Conferenza internazionale di pace di Rambouillet\", ultimo tentativo di ricomporre la crisi; le condizioni poste dalla Serbia saranno tra le altre cose l'accettare il fatto che il Kosovo appartiene alla Serbia, status che tutt'oggi la Serbia rivendica. Al fine di risolvere la crisi il documento, che prevede l'autonomia ma non l'indipendenza del Kosovo, verr\u00e0 firmato dal rappresentante dell'U\u00c7K Adem Dema\u00e7i solo dopo notevoli pressioni USA. Qualche settimana dopo, alla ripresa di Parigi - momento attuativo degli accordi siglati a Rambouillet - la delegazione serba rigetta l'accordo sostenendo che si trattava di un'autonomia che mascherava di fatto un processo di indipendenza, con condizioni umilianti per i serbi.\nA marzo a seguito di risposte negative da parte della Serbia a tornare alle sedi diplomatiche attuative degli accordi presi, e dopo ripetute minacce di intervento da parte della NATO, con la minaccia di veto da parte della Russia e della Cina che impediscono di fatto un pronunciamento del Consiglio di Sicurezza, la NATO decide di intervenire con attacchi aerei per imporre alla Serbia il rispetto degli accordi di Rambouillet.\nPochi giorni prima gli osservatori dell'OSCE vengono fatti evacuare dal Kosovo.\nStrategia e andamento delle operazioni.\nFissati gli obiettivi, i vertici politici e militari della NATO optarono per una massiccia campagna di bombardamenti aerei a carattere strategico, pur tenendo aperta fino all'ultimo la possibilit\u00e0 di un attacco di terra (truppe erano gi\u00e0 presenti con compiti di difesa e controllo in Macedonia e Albania, inoltre ulteriori truppe erano state mobilitate).La scelta di condurre solo attacchi aerei fu dettata dalla esigenza di limitare al massimo le perdite, consci che molti morti avrebbero provocato una caduta del consenso da parte dell'opinione pubblica dei Paesi NATO, secondo le precedenti esperienze in Somalia. L'opzione dell'attacco terrestre fu quindi scrupolosamente evitata.\nSi possono suddividere le operazioni aeree in tre fasi:\nL'andamento delle operazioni e la capacit\u00e0 d'autodifesa serba hanno tuttavia impedito lo svilupparsi in maniera regolare di queste fasi, che si sono sovrapposte lungo tutto il corso della campagna.\nLa partecipazione italiana.\nDa quando la NATO si \u00e8 fatta carico di imporre alla Serbia la smilitarizzazione del Kosovo e il rispetto degli accordi di Rambouillet, gli aeroporti militari italiani hanno ospitato almeno un migliaio di aerei militari con esigenze di massima operativit\u00e0, nonch\u00e9 con la richiesta di servizi dettata dallo svolgimento intensivo di missioni di guerra.\nSchieramento aereo italiano.\nLa partecipazione italiana, basandosi sulle , \u00e8 stata la seguente:\nInoltre vari G.222 e C-130H italiani hanno effettuato numerose missioni di supporto tattico-logistico, per 257 sortite in totale e 419 ore di volo.\nTutti i numeri degli aerei partecipanti sono variabili, in quanto temporaneamente l'AM ha fornito altri aerei in aggiunta a quelli sopra elencati.\nL'Esercito Italiano ha schierato in Puglia le batterie antiaeree del 4\u00ba Reggimento artiglieria controaerei \"Peschiera\", con dispiegamento basato su quattro batterie Hawk a Punta Contessa di Brindisi, Torre Veneri di Lecce, Torre Cintola di Monopoli e all'Aeroporto di Bari-Palese, che hanno contribuito ad assicurare la protezione degli aeroporti della Puglia.\nL'Italia ha dovuto affrontare costi particolarmente alti. Basti pensare che il costo delle sole missioni dell'Aeronautica Militare \u00e8 stato di 65 miliardi e mezzo di lire (equivalente a quasi 34 milioni di euro), al quale va aggiunto lo schieramento navale che, oltre al \"Garibaldi\" con il suo gruppo aereo, includeva anche la fregata \"Zeffiro\". A tutto questo bisogna aggiungere poi lo schieramento logistico in supporto alla NATO.\nIl supporto alla NATO.\nAl servizio della campagna aerea sono stati posti diciannove aeroporti dai quali ha operato la maggior parte dei velivoli NATO, richiedendo l'attivazione di tutti i servizi (meteo, rifornimenti di carburante, ATC - controllo del traffico aereo, ecc.) H-24 (24 ore al giorno). Da questi aeroporti sono state erogate 300\u00a0000 tonnellate di carburante e le piste degli aeroporti sono state affaticate al punto da richiedere lavori straordinari, in quanto l'usura \u00e8 stata pari a quella di 1 anno e mezzo di utilizzo \"normale\". Il costo \u00e8 stato quantificato in 25 miliardi di lire.\nNell'ambito dell'operazione DINAK (7 marzo 1999/21 giugno 1999), uno schieramento antiaereo basato su di un radar mobile installato vicino a Brindisi, cinque batterie Spada (Brindisi, Otranto, Gioia del Colle, Amendola e Aviano), quattro batterie Hawk dell'Esercito Italiano (Punta Contessa di Brindisi, Torre Veneri di Lecce, Torre Cintola di Monopoli (Italia) e Aeroporto di Bari-Palese), ha assicurato la protezione degli aeroporti insieme agli schieramenti della VAM (Vigilanza AM) e dell'Esercito Italiano.\nLa partecipazione della NATO.\nLa NATO, esclusa la partecipazione italiana gi\u00e0 elencata, ha schierato un migliaio (che verso la fine della guerra era parecchio abbondante) di aerei tra bombardieri (statunitensi), cacciabombardieri e assetti vari, di ben tredici Stati differenti, ossia tutta la NATO, esclusa l'Islanda e il Lussemburgo (privi di forze aeree) e la Grecia (che per ragioni politiche ha inviato solo un cacciatorpediniere). Non vanno neppure considerate la Polonia, la Repubblica Ceca e l'Ungheria in quanto, essendo da pochissimo entrate nella NATO, non erano ancora integrate nell'apparato militare.\nLa partecipazione pi\u00f9 consistente \u00e8 stata statunitense, ma per la prima volta anche l'Europa si \u00e8 accollata una fetta di missioni piuttosto ampia.\nSchieramenti elencati per Stato.\nImportante la partecipazione francese, forse la seconda (in contesa con Regno Unito e Italia), sia per la componente da caccia e di cacciabombardieri, ma anche per le missioni di supporto.\nLo schieramento britannico, sempre notevole per partecipazione, questa volta ha sollevato dubbi in quanto a impegno, visto che gli Harrier erano all'inizio solo otto, e i Tornado hanno tardato ad arrivare. Inoltre gli Harrier hanno apparentemente deluso per un'efficacia operativa inferiore alle aspettative. La partecipazione navale ha riguardato anche un sottomarino nucleare, una fregata e una nave ausiliaria.Il sottomarino ha lanciato vari missili da crociera del tipo \"Tomahawk\", che hanno rappresentato il primo impiego operativo inglese per questo tipo di armi.\nI Paesi Bassi, molto impegnati in questa guerra, hanno dimostrato buone capacit\u00e0: i suoi F-16 infatti sono intervenuti in ogni tipo di missione, e un F-16AM si \u00e8 addirittura aggiudicato l'abbattimento di un MiG-29 serbo, l'unica vittoria aerea europea.\nAnche per questo considerevole schieramento europeo (fatta eccezione per Canada e Turchia), i numeri sono sicuramente in difetto: durante tutto il conflitto infatti il generale Clark ha frequentemente richiesto incrementi dei numeri degli aerei schierati, e inoltre non sono considerati aerei da trasporto che hanno fornito supporto iniziale od occasionale agli schieramenti.\nNon sono inclusi nell'elenco i velivoli teleguidati da ricognizione (\"droni\") impiegati da francesi e britannici.\nC'\u00e8 inoltre da aggiungere che la Polonia ha offerto un An-26 da trasporto, che \u00e8 stato visto pi\u00f9 volte operare da basi italiane. Infine l'Ungheria ha fornito, durante il corso della guerra, spazio aereo e basi per uno schieramento di F/A-18 statunitensi.\nLa partecipazione USA.\nCome sempre in questi ultimi conflitti gli Stati Uniti hanno vantato una presenza veramente consistente, anche se non pi\u00f9 ai livelli di Desert Storm, sia nei numeri sia nelle percentuali. Gli Stati Uniti, in particolare, sono gli unici in grado di coprire in maniera perlomeno adeguata sia tutte le esigenze di combattimento (caccia, cacciabombardieri, SEAD, ma anche bombardieri strategici, aerei da appoggio tattico, cruise), sia tutte quelle specialit\u00e0 e quegli assetti pi\u00f9 o meno pregiati come aerei da trasporto strategico, aerei radar, cisterne volanti, aerei da guerra elettronica, nuclei CSAR (da ricerca e soccorso in combattimento), ricognitori teleguidati, e aerei per l'intelligence elettronica, postazioni di comando volanti e altro ancora. Tutti assetti indispensabili in una guerra ad \"alta tecnologia\", ma di cui nessuno dispone in quantitativi sufficienti.\nQuesto l'elenco approssimativo degli aeromobili impiegati:\nGli aerei ed elicotteri schierati erano ben di pi\u00f9, in quanto si devono aggiungere i cargo (C-17, C-141, C-5 e C-130 Hercules), altri aerei di supporto e sorveglianza (le postazioni di comando volanti EC-130ABCCC, o gli aerei da ricognizione strategica U-2 per esempio), e gli elicotteri (MH-53J \"Pave Low\"), ecc. Vanno poi inclusi nel conteggio anche alcuni velivoli teleguidati da ricognizione (in particolare RQ-1A \"Predator\").Aerei da \"PsyOps\" (operazioni psicologiche) hanno pi\u00f9 volte effettuato intromissioni nelle frequenze radiofoniche e televisive serbe per lanciare comunicati diretti alla popolazione, nell'intento di creare opposizione a Milo\u0161evi\u0107.\nIn un secondo momento sono stati inviati a Tirana ventiquattro AH-64 Apache come forza deterrente rispetto a una paventata invasione dell'Albania.\nLe cifre parlano da sole, con una partecipazione che oscilla tra il 60 e il 90% del totale delle missioni.\nLo schieramento navale includeva una portaerei, la USS \"Roosevelt\", due unit\u00e0 da appoggio anfibio, la USS \"Inchon\" e la USS \"Nassau\", e altre unit\u00e0 di superficie e sommergibili dotate di missili da crociera \"Tomahawk\". Il totale di BGM-109 Tomahawk lanciati da statunitensi e britannici durante l'operazione \u00e8 di cento esemplari, con un rapporto di successi molto elevato, sebbene siano da contare alcuni errori gravi.\nLe forze federali jugoslave.\nNon potendo schierare contro la NATO poco pi\u00f9 che duecento aerei fra quelli da combattimento e addestratori armati, le forze federali jugoslave messe in campo sono state decisamente esigue e in una buona parte totalmente inadeguati ad affrontare una minaccia agli standard della NATO. Questo l'elenco approssimativo degli aerei da combattimento:\nNon \u00e8 ben chiaro il quantitativo del resto degli aeromobili, soprattutto elicotteri vari e aerei da trasporto, di cui si sa solo che hanno operato durante la guerra elicotteri Mi-8 e Sa-341 \"Gazela\" in appoggio alla campagna terrestre serba in Kosovo.\nPer quanto riguarda l'antiaerea, sappiamo che la Federazione Jugoslava era dotata di due batterie a lungo raggio SA-2, e di batterie SA-3, SA-6, e forse SA-13, nonch\u00e9 numerosi pezzi d'artiglieria. Sicuramente l'antiaerea ha subito delle perdite, ma \u00e8 certo che fino all'ultimo giorno di guerra era attiva, anche grazie alla notevole prudenza e abilit\u00e0 degli uomini radar.\nPer quanto riguarda le truppe a terra la situazione \u00e8 ben pi\u00f9 incerta. L'unica cosa sicura \u00e8 che i serbi non si sono risparmiati in questo fronte, anche perch\u00e9 non vi sono state minacce troppo forti: i guerriglieri dell'UCK, soprattutto all'inizio, non erano in grado di contrapporsi in maniera seriamente valida, e gli attacchi aerei della NATO non hanno saputo ostacolare in maniera significativa le forze serbe.Le forze serbe, oltre a unit\u00e0 militari dell'esercito, includevano anche gruppi paramilitari facenti capo a formazioni ultranazionaliste, il cui appartenere o meno alla linea di comando governativa \u00e8 stato uno dei temi principali del processo a Milo\u0161evi\u0107.\nLe perdite.\nPosto che da parte serba non esistono conteggi precisi sulle perdite, si pu\u00f2 stimare che le vittime serbe degli attacchi aerei della NATO ammontino ad alcune migliaia, inclusi civili uccisi durante bombardamenti imprecisi o veri e propri errori. Come molti altri conflitti, anche in questo caso le perdite della coalizione sono state molto ridotte rispetto a quelle della parte attaccata.\nLe perdite jugoslave.\nI dati sui danni inflitti alle forze serbe sono stati assai controversi, dato che successive valutazioni hanno dimostrato come le perdite materiali effettive fossero contenute. In particolare si stima come pi\u00f9 della met\u00e0 della flotta di MiG-29 sia stata distrutta (a terra o in volo), mentre la linea di volo dei MiG-21 abbia limitato i danni (20 o 21 aerei distrutti). Non sono note le perdite per le altre linee di volo. Anche le perdite nella componente antiaerea hanno avuto un risultato misto: due delle batterie missilistiche fisse SA-2 su tre sono state distrutte (66%), i SA-3 semimobili hanno subito perdite all'80%, mentre i SA-6 mobili hanno perso tre radar mobili su ventidue (13%). Tutte le altre batterie a breve raggio mobili (AAA, SA-9, SA-13 e gli AA-8 e AA-11 convertiti in SAM) hanno subito perdite limitate. Nelle perdite della contraerea jugoslava va anche contata l'enorme quantit\u00e0 di missili sparati e mancati o schivati: alla fine della guerra, le forze serbe avevano sparato 815 missili terra-aria, con soli due aerei NATO abbattuti (oltre a un certo numero di droni da ricognizione). 665 su 815 erano a guida radar (477 SA-6 e 188 SA-3), gli altri a guida IR (124), mentre ventisei missili non sono stati identificati.\nUn altro doppio risultato \u00e8 evidente esaminando il numero di missili antiradar sparati dalla NATO: 743 HARM sono stati sparati dalla NATO, molti dei quali andati a vuoto grazie alle tattiche degli operatori con lo spegnimento dei radar. Tuttavia dall'altro punto di vista, contrastare le missioni di soppressione delle difese aeree con le tattiche citate precedentemente ha portato al salvataggio di molti radar, ma alla perdita delle infrastrutture che la contraerea stessa doveva difendere, ovvero al successo delle missioni aeree sui bersagli primari (edifici, fabbriche, ponti, centri di comando, infrastruttura), snaturando quindi il motivo stesso di esistenza della contraerea, ridotta alla sola preservazione di s\u00e9 stessa. Inoltre, anche analizzando le tecniche jugoslave da un punto di vista prettamente militare, spegnere i radar ha voluto dire che molti dei 665 SAM jugoslavi a guida radar sono stati sparati non guidati, limitandone enormemente l'utilit\u00e0.\nI carri armati distrutti dall'aviazione NATO non sembrano essere stati pi\u00f9 di dodici (a fronte di una stima iniziale di duecento perdite). Dal punto di vista della Serbia, le tattiche di camuffamento operate dalle forze jugoslave hanno impedito ai piloti alleati (che raramente scendevano al di sotto dei 15\u00a0000 piedi di quota per evitare la minaccia dell'artiglieria antiaerea) di riconoscere correttamente i bersagli.\nDall'altra parte, la sola presenza delle forze aeree NATO in supremazia aerea ha impedito di concentrare truppe, impedendo di portare avanti efficacemente le operazioni anti-insurrezionali in Kosovo (e prestando il fianco agli attacchi della guerriglia dell'UCK) e portando a tutti gli effetti alla sconfitta finale.\nA causa dell'inefficacia della contraerea (nonostante le tattiche di auto-preservazione), danni consistenti li ha subiti l'economia serba: a causa della distruzione di alcune centrali elettriche, delle pompe idriche, di alcuni ponti (con l'interruzione della navigabilit\u00e0 del Danubio) e di varie infrastrutture portata avanti in una fase avanzata dell'operazione, l'economia serba ha richiesto nel dopoguerra consistenti aiuti economici per una ricostruzione protrattasi per anni, senza considerare i pesanti danni ambientali.\nLe perdite civili.\nNumerosi sono stati i civili coinvolti direttamente nei bombardamenti, a causa di incidenti ma anche per attacchi deliberati. Tra questi vanno ricordati gli incidenti a treni e pullman durante il bombardamento ad alcuni ponti, nonch\u00e9 l'attacco deliberato alla stazione televisiva serba, che caus\u00f2 sedici morti tra funzionari, giornalisti e impiegati.\nVanno infine ricordati i kosovari di etnia albanese, che in fuga dalle persecuzioni serbe e i bombardamenti sono stati in pi\u00f9 di una occasione vittime degli errori dei bombardieri NATO. Non \u00e8 calcolabile poi il numero di morti causati dalle forze militari e paramilitari serbe.\nParticolarmente grave per la forte tensione che ha provocato \u00e8 stato il bombardamento dell'ambasciata cinese il 27 maggio, con la morte di tre funzionari cinesi, dovuto a un probabile errore dell\"'intelligence\" statunitense.\nHuman Rights Watch ha calcolato fra 489 e 528 le perdite di civili jugoslavi causate dai bombardamenti.\nNel 2018 le autorit\u00e0 della Serbia, denunciando un incremento dei casi di tumore fra i bambini i cui genitori sono nati negli anni novanta, hanno annunciato l'istituzione di un'apposita commissione d'indagine sulle conseguenze dei bombardamenti all'uranio impoverito della NATO.\nLe perdite della NATO.\nLe perdite della NATO sono state assai limitate. In ogni caso, la notevole prudenza dei pianificatori militari ha certamente ridotto le perdite di velivoli, che venivano fatti operare ad alta quota per evitare la contraerea (con maggiori difficolt\u00e0 nell'individuazione e riconoscimento dei bersagli, con il conseguente incremento degli attacchi falliti e del rischio di colpire obiettivi civili).L'invasione terrestre del Kosovo, che avrebbe certamente causato perdite sensibili tra le truppe, \u00e8 stata accuratamente evitata.Nel dettaglio, fatti salvi alcuni atterraggi d'emergenza a Sarajevo (Bosnia) e Skopje (Macedonia), da parte di alcuni F-15, un Harrier inglese e un A-10 con il pilota ferito, le perdite dichiarate sono state minime:\nOltre a queste perdite sono da includere i numerosi aeromobili teleguidati andati perduti e i tre soldati statunitensi fatti prigionieri (e poi liberati) durante una missione di pattugliamento al confine tra Kosovo e Macedonia.\nCronologia degli eventi principali.\nQuesto \u00e8 un elenco di fatti significativi databili, come tale non deve essere considerato completo (nota che Italia e Serbia hanno lo stesso fuso orario).Le cifre dei morti e feriti sono basate su rapporti delle autorit\u00e0 serbe dell'epoca. Va notato che in diversi casi sono state confermate nella sostanza tramite testimonianze della stampa, anche internazionale, e fda rapporti della Croce Rossa.\nBilancio della campagna militare.\nIl bilancio di questa operazione \u00e8 estremamente controverso: se infatti l'obiettivo primario dell'operazione era imporre alla Serbia il rispetto del trattato di Rambouillet, cosa riuscita, non \u00e8 trascurabile il fatto che la repressione e la temuta pulizia etnica, che si volevano impedire con la campagna militare, siano scoppiate con maggior vigore proprio all'inizio dei bombardamenti, con un numero di profughi stimati tra i 700\u00a0000 e il milione.La ricercata destituzione di Slobodan Milo\u0161evi\u0107 \u00e8 arrivata, con notevole ritardo, il 6 ottobre 2000, mentre \u00e8 stato consegnato al tribunale penale internazionale per l'ex Jugoslavia il 28 giugno 2001.\nMolti analisti ritengono che la mancanza di un attacco terrestre della NATO (evitato perch\u00e9 inaccettabile per le probabili perdite, stimate in un migliaio di uomini) abbia permesso il massacro della minoranza albanese in Kosovo, essendoci stata mano libera da parte dell'esercito serbo, difficilmente contrastabile mediante sole operazioni aeree in territorio montuoso.\nInfine a guerra compiuta, con l'avvio dell'operazione KFOR e il rimpatrio dei profughi albanesi, \u00e8 iniziato un fenomeno opposto al precedente, quello della fuga della minoranza serba sotto la minaccia dei kosovari albanesi, con vari episodi di violenza e successivi incendi a numerose chiese serbe ortodosse. Al 2006 la comunit\u00e0 serba vive sotto la diretta protezione della KFOR.Oltre a ci\u00f2 dopo la guerra si levarono molte critiche contro l'intervento della NATO quando si venne a sapere che numerosi scontri tra serbi e albanesi (con la repressione di questi ultimi), furono \"cercati\" dall'UCK che intendeva alzare il livello dello scontro affinch\u00e9 la crisi in Kosovo ottenesse visibilit\u00e0 internazionale; aspre critiche sono state rivolte anche al fatto che l'UCK, appoggiato durante la campagna aerea, e successivamente legittimato, fosse infiltrato da elementi fondamentalisti e legato ad affari criminali internazionali.\nAccanto alle critiche, molti considerano che l'operazione abbia evitato una catastrofe politica (e, come conseguenza, umanitaria) ai danni non solo del Kosovo, ma dell'Albania e della Macedonia (regioni con enormi problemi di transizione), con l'assai probabile perpetuarsi di quello scenario di scontri sanguinosi di nazionalit\u00e0 ed etnie che ha provocato nel corso di dieci anni di conflitti nei Balcani ben 250\u00a0000 morti, in gran parte frutto di deliberate uccisioni di civili, perpetrate a loro volta da altri civili o da paramilitari.\nSotto questo profilo l'analisi della diplomazia internazionale in un primo periodo guardava a Milo\u0161evi\u0107 come potenziale elemento antidisgregatore rispetto all'esplosione delle questioni nazionali e delle secessioni nella Jugoslavia. In effetti, il regime serbo \u00e8 stato l'unico (o il pi\u00f9 conseguente) sostenitore del mantenimento della Federazione Jugoslava, e forse per questo godeva di un appoggio piuttosto incondizionato (e talvolta miope) da parte di importanti capi di Stato. Pi\u00f9 che gli avvertimenti e le implorazioni dell'opposizione serba, \u00e8 stato probabilmente il reiterato comportamento diplomatico inaffidabile della Serbia a provocare un progressivo cambiamento di valutazione. Ha senso parlare di \"Serbia\" e non di \"Jugoslavia\", perch\u00e9 la nazione emersa dalle rovine delle federazione del dopoguerra, ridotta alla sola Serbia e al Montenegro, di fatto coincideva in tutto e per tutto con la volont\u00e0 politica del regime serbo. L'evidente tendenza a utilizzare i momenti di trattativa per preparare dietro le spalle mosse militari in aperto contrasto con il comportamento tenuto dalle delegazioni, il carattere pretestuoso delle rotture delle trattative, hanno valso a Milo\u0161evi\u0107 il nome di \"piccolo Hitler\", non tanto per le \"pulizie etniche\", quanto per la tendenza a considerare \"i trattati come pezzi di carta\"."}
{"id": "249523", "revid": "1516566", "url": "https://it.wikipedia.org/wiki?curid=249523", "title": "\u00c9couis", "text": "\u00c9couis \u00e8 un comune francese di 811 abitanti situato nel dipartimento dell'Eure nella regione della Normandia.\nStoria.\nSimboli.\nLo stemma del comune si blasona:\nIl comune riprende lo stemma dei Le Portier de Marigny, famiglia del celebre Enguerrand de Marigny a cui il re Filippo IV di Francia aveva concesso la signoria d'\u00c9couis nel 1307."}
{"id": "249524", "revid": "287204", "url": "https://it.wikipedia.org/wiki?curid=249524", "title": "\u00c9malleville", "text": "\u00c9malleville \u00e8 un comune francese di 548 abitanti situato nel dipartimento dell'Eure nella regione della Normandia."}
{"id": "249527", "revid": "287204", "url": "https://it.wikipedia.org/wiki?curid=249527", "title": "Articolo 58 del Codice penale della Repubblica Socialista Federativa Sovietica Russa", "text": "Larticolo 58 del codice penale della Repubblica Sovietica Federale Socialista Russa introdotto il 25 febbraio 1927 \u00e8 l'articolo che puniva le cosiddette \"attivit\u00e0 controrivoluzionarie\" in Russia nel periodo sovietico. Aleksandr Isaevi\u010d Sol\u017eenicyn nella sua monumentale opera \"Arcipelago Gulag\" analizza in dettaglio tale articolo e mostra come qualunque attivit\u00e0 svolta da qualunque persona potesse essere interpretata alla luce di tale articolo come \"attivit\u00e0 controrivoluzionaria\". Si fa inoltre presente che le altre repubbliche dell'URSS avevano codici penali praticamente uguali. Questo articolo ha trovato l'apice dell'applicazione nelle Grandi purghe.\nStruttura dell'articolo.\nIl limite massimo delle condanne al carcere era di 25 anni; non era previsto l'ergastolo."}
{"id": "249537", "revid": "287204", "url": "https://it.wikipedia.org/wiki?curid=249537", "title": "Real-time Transport Protocol", "text": "In telecomunicazioni l'RTP o Real-time Transport Protocol \u00e8 un protocollo del livello applicazioni (e del livello trasporto) utilizzato per servizi di comunicazione in tempo reale su Internet.\nDescrizione.\n\u00c8 stato sviluppato da un gruppo di ricerca noto come Audio-Video Transport Working Group, facente capo alla IETF (\"Internet Engineering Task Force\"). Il corrispondente RFC \u00e8 stato pubblicato nel 1996.\nRTP doveva inizialmente essere un protocollo multicast, ma viene pi\u00f9 spesso impiegato in applicazioni unicast. \u00c8 basato sul protocollo UDP e viene usato in congiunzione con RTCP (\"RTP Control Protocol\") che monitora la qualit\u00e0 del servizio e trasporta le informazioni riguardo ai partecipanti ad una sessione. RTCP \u00e8 sufficiente per sessioni \u201cloosely controlled\u201d, in cui cio\u00e8 non c'\u00e8 un reale controllo dei partecipanti e set-up della sessione, e non \u00e8 necessario che tutti i requisiti di controllo siano soddisfatti. Per questo RTP pu\u00f2 essere coadiuvato da un protocollo apposito per la gestione delle sessioni (come SIP o H.323). Rappresenta una delle tecnologie fondamentali nell'industria della telefonia su IP.\nQuesto protocollo permette distribuzione di servizi che necessitano di trasferimento in tempo reale, come l'interattivit\u00e0 audio e video. Fra questi servizi si trovano anche:\nSolitamente le applicazioni pongono l'RTP sopra l'UDP per le operazioni di multiplexing e checksum, anche se pu\u00f2 essere usato con altri protocolli di rete e trasporto sottostanti.\nI numeri di sequenza (sequence numbers) che troviamo nel protocollo RTP permettono all'utente che riceve i dati di ricostruire la sequenza dei pacchetti del mittente. Le conferenze multicast multimediali non sono per\u00f2 la sua unica capacit\u00e0, anche se \u00e8 stato implementato inizialmente per tale scopo. Ad esempio, trovano posto in questo protocollo la memorizzazione di un flusso dati continuo, le simulazioni interattive distribuite, le misurazioni e i controlli.\nHeader.\nI pacchetti RTP sono formati da un header di minimo 12 byte seguiti da un payload che dipende dalla specifica applicazione. L'header RTP \u00e8 formato da:"}
{"id": "249542", "revid": "27723", "url": "https://it.wikipedia.org/wiki?curid=249542", "title": "Grande parete", "text": ""}
{"id": "249546", "revid": "212348", "url": "https://it.wikipedia.org/wiki?curid=249546", "title": "Real Time Streaming Protocol", "text": "RTSP - Real Time Streaming Protocol - \u00e8 un protocollo di rete utilizzato in sistemi informatici di comunicazione e di intrattenimento rivolto al controllo di server per lo streaming multimediale. Il protocollo serve a stabilire e gestire sessioni di streaming tra server e client. I client inviano al media server comandi simili ad un Video registratore, come play o pause, in modo da controllare in tempo reale la riproduzione dei file Audio/Video distribuiti dal server.\nDi per s\u00e9 la trasmissione dei dati di streaming non \u00e8 un compito definito nel protocollo RTSP. La maggior parte dei server RTSP si affida per la distribuzione di flussi multimediali al Real-time Transport Protocol (RTP) in unione al Real-time Control Protocol (RTCP), anche se alcuni fornitori preferiscono implementare protocolli di trasporto brevettati.\nAd esempio i server RTSP di RealNetworks utilizzano il Real Data Transport (RDT) di propriet\u00e0 della RealNetworks stessa.\nIl protocollo RTSP \u00e8 stato sviluppato dal Multiparty Multimedia Session Control Working Group (MMUSIC WG) della Internet Engineering Task Force (IETF), ed \u00e8 stato pubblicato nel 1998 come RFC 2326 \nDirettive.\nLa porta di comunicazione standard \u00e8 la 554.\nIl protocollo prevede l'esistenza di un \"session identifier\" che viene utilizzato per tener traccia delle sessioni quando \u00e8 necessario. In questo modo non \u00e8 richiesta una connessione permanente di tipo TCP.\nQui sotto abbiamo le richieste RTSP di base. Alcune come ad esempio Options sono condivise con lo standard HTTP."}
{"id": "249566", "revid": "767487", "url": "https://it.wikipedia.org/wiki?curid=249566", "title": "Ultrastruttura", "text": "L'ultrastruttura \u00e8 la struttura che si pu\u00f2 osservare con un microscopio elettronico, con dettagli di dimensioni che vanno da quelle tipiche del dominio atomico-molecolare alle dimensioni minime osservabili con un microscopio ottico. L'indagine dell'ultrastruttura con il microscopio elettronico riguarda principalmente i campi della biologia e della fisica.&lt;br&gt;\nIn campo biologico l'ultrastruttura si pu\u00f2 osservare negli organelli cellulari ed anche nelle parti inorganiche biocostruite, come ad esempio i gusci e le ossa."}
{"id": "249568", "revid": "125748232", "url": "https://it.wikipedia.org/wiki?curid=249568", "title": "Tradizione", "text": "Il termine tradizione (dal latino \"traditi\u00f2nem\" deriv. da \"tr\u00e0dere\" = consegnare, trasmettere) pu\u00f2 assumere diverse accezioni, fortemente interrelate:\nAntropologia.\nIn antropologia la tradizione \u00e8 l'insieme degli usi e costumi, e dei valori collegati che ogni generazione, dopo aver appreso, conservato, modificato dalla precedente, trasmette alle generazioni successive. La tradizione \u00e8 particolarmente sentita dalle comunit\u00e0 minoritarie che, attraverso di essa, tendono a conservare la propria identit\u00e0.\nVeniva definito dagli studi di folklore (es. Alberto Mario Cirese, \"Culture egemoniche e culture subalterne\", Palumbo, Palermo, 1973) inculturazione il processo con il quale un gruppo sociale trasmette e riproduce le proprie \"tradizioni\" al suo interno; acquisiti per acculturazione invece erano definiti i tratti culturali provenienti dall'esterno (strati sociali diversi, o da altre aree geografiche-culturali).\nIn Italia, all'interno delle scienze etnoantropologiche, si \u00e8 delineato un campo di studi oggi definito come storia delle tradizioni popolari, all'interno del quale, fin da inizio Novecento, studiosi quali Giuseppe Pitr\u00e8, Ernesto de Martino, Alberto Mario Cirese, hanno operato ricerche su usi, costumi, dialetti, cultura materiale, consuetudini di diritto, pratiche religiose, canti, poesie, musiche, tradizioni orali e ogni altro aspetto concernente quello che veniva definito \"popolo\", ovvero gli strati sociali pi\u00f9 arretrati. Inizialmente definito demopsicologia, poi demologia, o acquisendo il termine americano, studi di folklore, questo campo di studi, a partire dagli anni ottanta, ha rimesso profondamente in discussione il proprio oggetto, criticando la reificazione delle tradizioni, e ponendo l'accento pi\u00f9 sui processi di costruzione sociale e sull'uso che i soggetti fanno di esse.\nDagli anni ottanta, dal punto di vista scientifico, si tende a criticare il concetto di tradizione, per mettere in evidenza il fatto che la cultura \u00e8 situata nell'individuo, ed ogni volta che vi \u00e8 un passaggio di tratti culturali avviene necessariamente una rielaborazione. In quest'ottica la tradizione viene vista pi\u00f9 come un elemento retorico utilizzato da gruppi di individui per rafforzare una propria identit\u00e0 collettiva, in particolare per essere utilizzata in contrasti con altri gruppi sociali.\nReligione.\nGiudaismo.\nGli israeliti del tempo del Giudaismo avevano molte tradizioni non scritte, che essi affermavano essere state affidate a Mos\u00e8 sul Monte Sinai, e trasmesse a Giosu\u00e8, ai Giudici ed ai profeti. Dopo le loro guerre contro i romani al tempo di Adriano e Severo, a causa della loro sempre pi\u00f9 grande dispersione, gli israeliti cercano di assicurarsi la conservazione delle loro tradizioni affidandole alla scrittura.\nA questo testo sono aggiunti due commentari: la Ghemarah di Gerusalemme, probabilmente nell'anno 370 e la Ghemarah di Babilonia.\nCristianesimo.\nGes\u00f9 condanna severamente molti dei farisei, una setta giudaica molto diffusa nel periodo del Secondo Tempio, rimproverandoli di preferire le tradizioni dei loro antenati (cio\u00e8 la Torah orale) alla stessa legge di Dio, aderendo in modo superstizioso a vane osservanze e trascurando doveri morali e religiosi pi\u00f9 importanti (Matteo 15:1-20; Marco 7:1-13).\nEsistono nell'ambito del cristianesimo tradizioni orali successivamente trascritte ed assunte come autentiche da una specifica comunit\u00e0.\nTradizionalismo.\nNel cattolicesimo il tradizionalismo \u00e8 una tendenza che difende gli insegnamenti tradizionali della Chiesa cattolica e che insegna che tale continuit\u00e0 storica con il passato \u00e8 stata interrotta dal Concilio Vaticano II.\nNel cristianesimo ortodosso la Bibbia \u00e8 considerata il cuore costitutivo di una tradizione pi\u00f9 vasta.\nQueste concezioni sono spesso condannate dal protestantesimo che sostiene in genere come il contenuto della Bibbia, come Parola di Dio, abbia la precedenza su qualunque tradizione cristiana, rispetto alla quale deve essere verificata ed eventualmente respinta se non pu\u00f2 esserle conciliata.\nIspirato dalla contestazione del Protestantesimo alla tradizione ecclesiastica, l'illuminismo cominci\u00f2 a considerare persino la Bibbia stessa come parte di discutibili tradizioni.\nDiritto.\nNel diritto romano, per tradizione era inteso l'atto formale di consegna di un bene, normalmente necessario e conclusivo nell'acquisto della propriet\u00e0 a titolo derivativo. Si trattava di \"tradizione consensuale\" se effettuata mediante la consegna materiale del bene (generalmente mobile) o di \"tradizione effettiva o simbolica\" se effettuata tramite la consegna di un simbolo che desse la possibilit\u00e0 di esercitare il possesso sul bene (generalmente immobile - es. chiavi del fabbricato).\nFilologia.\nIn filologia, o critica testuale, per tradizione si intende l'insieme dei testimoni che trasmettono un'opera. Essa pu\u00f2 essere diretta quando ha l'intenzione di trasmettere un dato testo, indiretta quando un testo o parte di esso si trasmette grazie alla citazione che ne fa un altro autore.\nSi parla di edizione critica quando il testo pubblicato riporta tutte le testimonianze scritte (conservate e non), le relazioni fra copie apografe e originali antigrafi ricostruite a ritroso fino a risalire a quelle ritenute pi\u00f9 antiche, un apparato critico che evidenzia le varianti testuali non esistenti nei testimoni conservati fino all'Et\u00e0 moderna, le scelte dell'editore per emendare o correggere errori o corruttele del testo che questi ravvisa in passi ritenuti viziati nella forma o nella sostanza attraverso tutta la tradizione.\nFilosofia, politica e metafisica.\nIl conservatorismo tradizionalista, conosciuto anche come tradizionalismo, descrive una filosofia politica situata nell'alveo del conservatorismo che sottolinea la necessit\u00e0 - filosofica, etica e pratica - dei principi della Legge naturale e dell'ordine morale trascendente, della tradizione, dell'unit\u00e0 organica e gerarchica, della vita rurale, del classicismo e della cultura elevata, e della Fedelt\u00e0. Alcuni tradizionalisti hanno abbracciato i termini di \"Reazione\" e di \"Contro-rivoluzione\", riferendosi alla decadenza della societ\u00e0 provocata dall'Illuminismo. Poich\u00e9 i conservatori tradizionalisti hanno una visione gerarchica della societ\u00e0 essi difendono la struttura politica di tipo monarchico (o aristocratico e demo-organico) come l'assetto sociale pi\u00f9 naturale e benefico. Il Tradizionalismo - sebbene non si incarni in un preciso modello politico - \u00e8 esistito dacch\u00e9 \u00e8 cominciata la civilt\u00e0; la sua espressione contemporanea, tuttavia, si svilupp\u00f2 nel XVIII secolo, soprattutto in risposta alla Guerra civile inglese e alla Rivoluzione Francese.\nPensatori tradizionali o tradizionalisti, tra i quali Ren\u00e9 Gu\u00e9non, Julius Evola, Titus Burckhardt, Ananda Coomaraswamy, Nicol\u00e1s G\u00f3mez D\u00e1vila concepiscono la Tradizione (con l'iniziale maiuscola) come trascendenza immanente, quale forza che \u00e8 presenza dal carattere sopraelevato rispetto alle contingenze storiche.\nMassoneria.\nIl concetto di \"tradizione\" nella massoneria \u00e8 estremamente importante e dibattuto, poich\u00e9 alcuni studiosi lo riconducono all'aspetto esoterico inteso come trasmissione di storia, filosofia di pensiero e valori, altri lo ritraggono quale trasmissione esoterica e pertanto iniziatica, sapienziale e spirituale."}
{"id": "249570", "revid": "68179370", "url": "https://it.wikipedia.org/wiki?curid=249570", "title": "American idiot", "text": ""}
{"id": "249571", "revid": "1169491", "url": "https://it.wikipedia.org/wiki?curid=249571", "title": "Monte Cugnana", "text": "Il monte Cugnana \u00e8 un massiccio granitico della Gallura nord-orientale, che raggiunge la quota di 650 metri e domina il golfo omonimo. Dalla sua cima \u00e8 possibile ammirare gran parte della Gallura, l'arcipelago di La Maddalena fino alla Corsica, alle sue pendici sorge il centro di San Pantaleo, appartenente al comune di Olbia.\nIl versante orientale della montagna presenta una distesa di macchia impenetrabile formata prevalentemente da cisto e ginestra mentre il versante opposto ospita boschi di querce e ulivi."}
{"id": "249573", "revid": "648716", "url": "https://it.wikipedia.org/wiki?curid=249573", "title": "1 E26 m", "text": "Per rendere pi\u00f9 immediate le differenze tra i diversi ordini di grandezza, questa pagina contiene un elenco di distanze maggiori di , ovvero circa . A quest'ordine di grandezza l'espansione dell'universo diventa apprezzabile.\nDistanze minori di 1026 m"}
{"id": "249576", "revid": "287204", "url": "https://it.wikipedia.org/wiki?curid=249576", "title": "\u00c9manville (Eure)", "text": "\u00c9manville \u00e8 un comune francese di 563 abitanti situato nel dipartimento dell'Eure nella regione della Normandia."}
{"id": "249578", "revid": "110157", "url": "https://it.wikipedia.org/wiki?curid=249578", "title": "\u00c9paignes", "text": "\u00c9paignes \u00e8 un comune francese di 1.339 abitanti situato nel dipartimento dell'Eure nella regione della Normandia."}
{"id": "249579", "revid": "287204", "url": "https://it.wikipedia.org/wiki?curid=249579", "title": "\u00c9p\u00e9gard", "text": "\u00c9p\u00e9gard \u00e8 un comune francese di 488 abitanti situato nel dipartimento dell'Eure nella regione della Normandia."}
{"id": "249582", "revid": "46291", "url": "https://it.wikipedia.org/wiki?curid=249582", "title": "Macaranga capensis", "text": "Macaranga capensis \u00e8 un albero tropicale appartenente alla famiglia delle Euphorbiaceae.\nDescrizione.\n\u00c8 una specie arborea con fusti alti sino a 25\u00a0m., con una corteccia di colore grigio chiaro con striature orizzontali biancastre. Sia il fusto che i rami principali presentano corte spine.\nLe foglie, ovate, lunghe circa 25\u00a0cm e larghe circa 20\u00a0cm, hanno margine intero ed apice acuminato.\nLe infiorescenze maschili, lunghe 8\u201312\u00a0cm, sono composte da piccoli fiori giallo-verdastri, quelle femminili, lunghe 4\u20138\u00a0cm, a maturazione danno vita a piccoli frutti globosi, lunghi 3\u20137\u00a0mm, contenenti i semi di colore nero-rossastro.\nDistribuzione e habitat.\nL'areale della specie si estende lungo la parte orientale dell'Africa, dall'Etiopia meridionale alla provincia del Capo orientale (Sudafrica).\nIl suo habitat tipico \u00e8 la foresta pluviale sempreverde di media quota, ma cresce anche in aree di foresta degradata, foreste fluviali di bassa quota, e aree ai margini delle paludi."}
{"id": "249583", "revid": "648716", "url": "https://it.wikipedia.org/wiki?curid=249583", "title": "1 E25 m", "text": "Per rendere pi\u00f9 immediate le differenze tra i diversi ordini di grandezza, questa pagina contiene un elenco di distanze maggiori di , ovvero circa 1,1 miliardi di anni luce. A quest'ordine di grandezza l'espansione dell'universo diventa apprezzabile.\nDistanze minori di 1025 m\nDistanze maggiori di 1026 m"}
{"id": "249584", "revid": "834", "url": "https://it.wikipedia.org/wiki?curid=249584", "title": "Nyx", "text": ""}
{"id": "249586", "revid": "287204", "url": "https://it.wikipedia.org/wiki?curid=249586", "title": "\u00c9pieds (Eure)", "text": "\u00c9pieds \u00e8 un comune francese di 366 abitanti situato nel dipartimento dell'Eure nella regione della Normandia."}
{"id": "249592", "revid": "106456", "url": "https://it.wikipedia.org/wiki?curid=249592", "title": "\u00c9pinay", "text": "\u00c9pinay \u00e8 un ex comune francese di 311 abitanti situato nel dipartimento dell'Eure nella regione della Normandia. Dal 1\u00ba gennaio 2016 \u00e8 stato incorporato con altri 15 comuni per formare il nuovo comune di Mesnil-en-Ouche, divenendo comune delegato."}
{"id": "249595", "revid": "122729039", "url": "https://it.wikipedia.org/wiki?curid=249595", "title": "San Pantaleo (Olbia)", "text": "San Pantaleo \u00e8 una frazione del comune di Olbia, in provincia di Sassari, e sorge arroccata sui monti, nel massiccio di Cugnana, da dove si domina la Costa Smeralda.\nStoria.\nNato ai primi dell'Ottocento intorno a un piccolo stazzo, vide un notevole sviluppo demografico nel 1894 in seguito alla concessione della parrocchia da parte del vescovo di Ampurias e Tempio Antonio Contini.\nGi\u00e0 frazione di Nuchis, nel 1939, contemporaneamente all'aggregazione di questo comune a Tempio Pausania, divenne frazione di Terranova Pausania, che nello stesso anno assumeva il nome di Olbia. Negli ultimi decenni, con lo sviluppo turistico della Costa Smeralda, si \u00e8 assistito ad un crescente sviluppo demografico e urbanistico di San Panteleo, che ne ha radicalmente cambiato l'aspetto originario. \nAcquist\u00f2 una certa notoriet\u00e0 a partire dal 1977 a causa del rapido passaggio del Maggiore Bond e della spia sovietica Anya Amasova a bordo della Wet Nellie nel film La spia che mi amava, parzialmente ambientato nella vicina Costa Smeralda.\nNell'agosto 1989, in un violento rogo morirono 13 persone.\nEconomia.\nSan Pantaleo basa oggi sul turismo balneare parte della sua economia, un tempo prettamente legata all'allevamento. Della tradizione vocazione pastorale del centro permane traccia nelle tradizionali attivit\u00e0 artigianali di lavorazione del legno, del ferro e della ceramica.\nInfrastrutture e trasporti.\nA San Pantaleo ha sede l'aviosuperficie La Smeraldina, riconosciuta dall'Ente nazionale per aviazione civile (ENAC)."}
{"id": "249598", "revid": "287204", "url": "https://it.wikipedia.org/wiki?curid=249598", "title": "\u00c9preville-en-Lieuvin", "text": "\u00c9preville-en-Lieuvin \u00e8 un comune francese di 183 abitanti situato nel dipartimento dell'Eure nella regione della Normandia."}
{"id": "249600", "revid": "1745361", "url": "https://it.wikipedia.org/wiki?curid=249600", "title": "Emera", "text": "Emera () \u00e8 un personaggio della mitologia greca. \u00c8 una divinit\u00e0 primordiale che rappresenta il giorno.\nGenealogia.\nFiglia di Erebo e Notte o di Crono o di Caos, gener\u00f2 con Etere i figli Gea, Urano e Talassa.\nMitologia.\nEmera fu spesso identificata con Era, la regina dei cieli o con Eos, la dea dell'alba.\nPausania ad esempio sembra confonderla con Eos guardando la piastrellatura del portico reale di Atene che illustrava il mito di Eos e Cefalo.\nOgni sera sua madre (la Notte) si allungava da est per coprire il cielo ed oscurare il blu splendente della volta celeste (suo fratello Etere), ma ogni mattina lei (Emera) disperdeva le nebbie della madre per ricoprire di nuovo la terra con la luce di Etere. \nNelle antiche cosmogonie notte e giorno erano sostanze reali distinte tra loro ed indipendenti dal Sole poich\u00e9 esso dominava il giorno ma la sua luce non ne era la fonte."}
{"id": "249601", "revid": "57342", "url": "https://it.wikipedia.org/wiki?curid=249601", "title": "Fabio Olmi", "text": "Biografia.\nHa cominciato come assistente operatore nei film \"Ragazzi a rischio\" (1984) di Massimo Guglielmi, \"Mediatori e carrozze\" (1985) di Augusto Tretti, \"Una vita scellerata\" (1990) di Giacomo Battiato e diversi altri.\nCon il padre Ermanno ha lavorato in qualit\u00e0 di assistente operatore, assistente al montaggio ed editore del suono per film e documentari. Come direttore della fotografia ha esordito nel film \"Lungo il fiume\" (1992).\nHa lavorato nei film di Giovanni Columbu \"Arcipelaghi\" (2000) e \"Guarda il cielo\" di Piergiorgio Gay (2000), \"Mundo civilizado\" di Luca Guadagnino (2003). Molto attivo anche nella pubblicit\u00e0, ha contribuito a spot quali Sony, Canon, Telecom. Nel 2002 per la fotografia de \"Il mestiere delle armi\" ha ottenuto riconoscimenti come il David di Donatello, il Nastro d'argento, il Ciak d'oro, il Premio Flaiano, il Globo d'Oro e le nomination agli European Film Awards e Camerimage. \"Il giorno del falco\" (2004) di Rodolfo Bisatti, \"Cantando dietro i paraventi\" (2003) di Ermanno Olmi, \"Il bell'Antonio\" (2005) film per Raiuno di Maurizio Zaccaro e \"Tickets\" (2005), tre episodi di Ermanno Olmi, Ken Loach e Abbas Kiarostami.\nNel 2006 ha lavorato in \"Centochiodi\" , film diretto dal padre, e nella ficiotn \"Mafalda di Savoia - Il coraggio di una principessa\" di Maurizio Zaccaro con Stefania Rocca. Sempre per la Rai ha poi contribuito a \"Liberi di giocare\" (2007), alla miniserie \"Il Coraggio di Angela\" (2007) Raiuno. Per Mediaset ha lavorato nel tv movie con Gerry Scotti ed Enrico Brignano, in \"Finalmente Natale\" per Canale 5 e le miniserie\"'O professore\" con Sergio Castellitto (2008). \"Il bambino della domenica\" con Beppe Fiorello (2008). Nel 2009 ha curato la fotografia della miniserie televisiva: \"Lo smemorato di Collegno\" ed il documentario per Slow Food \"Terra Madre\". \"Le ragazze dello swing\" (2010), per la regia di Maurizio Zaccaro. \u00c8 stato direttore della fotografia per \"Basilicata coast to coast\" nel 2010 e la fiction RAI in due puntate \"Mia madre\" regia di Ricky Tognazzi. \"Il villaggio di cartone\" (2011) , \"Il generale dei briganti\" Rai (2012), \"Faccia d'angelo\" con Elio Germano due puntate Sky Italia. \"L'ultimo Papa Re\" (2013) di Luca Manfredi con Gigi Proietti, il documentario \"Il neorealismo. Non eravamo solo ladri di biciclette\" scritto e interpretato da Carlo Lizzani. \nNel 2014 ha curato la fotografia dei due film \"Torneranno i prati\" e \"A testa alta - I martiri di Fiesole\", regia di Maurizio Zaccaro. Per la regia di Vincenzo Salemme ha lavorato nella commedia \"...E fuori nevica!\" (2014). \"Il pianeta che ci ospita\" per Expo 2015. Nel 2016 ha curato la fotografia dei tv movie Raiuno \"Il sindaco Pescatore\" e \"In arte Nino\". E ancora \u00e8 intervenuto nell'ultimo documentario del padre Ermanno \"Vedete, sono uno di voi\" nel 2017, e nella fiction \"Oltre la nebbia - Il mistero di Rainer Mertz\" con Pippo Delbono e Corinne Cl\u00e9ry nel 2018.\nIl film \"Nour\" (2019) diretto dal regista Maurizio Zaccaro e tratto dal romanzo di Pietro Bartolo \"Lacrime di Sale\"."}
{"id": "249603", "revid": "106456", "url": "https://it.wikipedia.org/wiki?curid=249603", "title": "\u00c9preville-en-Roumois", "text": "\u00c9preville-en-Roumois \u00e8 un ex comune francese di 382 abitanti situato nel dipartimento dell'Eure nella regione della Normandia. Dal 1\u00ba gennaio 2016 \u00e8 stato accorpato ai comuni di Bosc-B\u00e9nard-Crescy e Flancourt-Catelon per formare il nuovo comune di Flancourt-Crescy-en-Roumois."}
{"id": "249604", "revid": "1516566", "url": "https://it.wikipedia.org/wiki?curid=249604", "title": "\u00c9preville-pr\u00e8s-le-Neubourg", "text": "\u00c9preville-pr\u00e8s-le-Neubourg \u00e8 un comune francese di 481 abitanti situato nel dipartimento dell'Eure nella regione della Normandia.\nSimboli.\nLo stemma del comune \u00e8 stato creato da Denis Joulain ed \u00e8 stato adottato il 4 luglio 2011.\nLa prima partizione riprende le armi di Robert de Neubourg, primo barone di Neubourg; la seconda quelle della famiglia d'Harcourt che possedeva delle terre a Epreville; la terza ricorda, con il palo arrotondato e la croce patente, la \"Grange du Temple\" dei Cavalieri templari mentre i trifogli sono presi dallo stemma di Antoine di Bois-l'\u00c9v\u00eaque, signore di Epreville nel XV secolo."}
{"id": "249606", "revid": "1305772", "url": "https://it.wikipedia.org/wiki?curid=249606", "title": "Radice quadrata di una matrice", "text": "In matematica, per radice quadrata di una matrice quadrata formula_1 si intende ogni matrice quadrata formula_2 tale che il suo quadrato sia formula_3. In generale, una matrice non possiede un'unica radice quadrata.\nProcedimento numerico.\nUn procedimento per ottenere da una matrice formula_1 una sua radice quadrata \u00e8 quello chiamato \"iterazione per la radice quadrata di Denman-Beavers\". Sia data la matrice quadrata formula_1 di dimensione formula_6, e si voglia ottenere formula_7. Il procedimento iterativo si serve di una sequenza di coppie di matrici formula_8. Si definiscono:\ndove formula_10 denota la matrice identit\u00e0 formula_11. Si procede per un opportuno numero di iterazioni definite da:\nSi trova che:\nIn alcuni casi un procedimento pi\u00f9 efficiente per ottenere formula_7 \u00e8 il seguente: si costruisce la matrice formula_15 le cui colonne sono costituite dagli autovettori della matrice data formula_1. Si trova quindi la matrice formula_17 inversa di formula_15, e si calcola:\nQuesta \u00e8 una matrice diagonale i cui elementi diagonali sono gli autovalori della formula_1. Si rimpiazza ogni elemento diagonale della formula_21 con la sua radice quadrata in modo da ottenere la matrice formula_22, e si ottiene la matrice richiesta come:\nCon una odierna calcolatrice grafica questo procedimento risulta in genere pi\u00f9 efficiente del precedente. Questo approccio \u00e8 effettuabile solo per matrici diagonalizzabili. Per matrici non diagonalizzabili si pu\u00f2 procedere con una decomposizione di Jordan combinata con uno sviluppo in serie simile a quello descritto per il logaritmo di una matrice.\nSoluzione esplicita per matrici 2\u00d72.\nPer il teorema di Hamilton-Cayley una generica matrice formula_1 2\u00d72 soddisfa il polinomio caratteristico:\ncio\u00e8:\nIndicando per brevit\u00e0 formula_27 con formula_28 e formula_29 con formula_30 si ha:\nMuovendo il termine intermedio al secondo membro e completando il quadrato si ottiene:\novvero:\nEstraendo la radice quadrata ad ambo i membri si ottiene (compare un radicale doppio):\nda cui si ricava:\nSi noti che il segno formula_36 che compare prima della frazione \u00e8 indipendente dagli altri due, che invece sono dipendenti tra loro. Il numero totale delle radici quadrate di una matrice quadrata formula_37 \u00e8 quindi formula_38, e di queste quella con tutti e tre i segni positivi \u00e8 la radice principale. In altre parole:"}
{"id": "249616", "revid": "110157", "url": "https://it.wikipedia.org/wiki?curid=249616", "title": "Les Essarts (Eure)", "text": "Les Essarts \u00e8 un comune francese di 367 abitanti situato nel dipartimento dell'Eure nella regione della Normandia."}
{"id": "249622", "revid": "113875673", "url": "https://it.wikipedia.org/wiki?curid=249622", "title": "Colpo d'ariete", "text": "Il colpo d'ariete \u00e8 un fenomeno idraulico che si presenta in una condotta quando un flusso di liquido in movimento al suo interno viene bruscamente fermato dalla repentina chiusura di una valvola.\nDescrizione.\nConsiste in un'onda d'urto di pressione che si origina a causa dell'inerzia di una colonna di liquido in movimento che impatta contro una parete, ad esempio quella di una valvola chiusa in maniera improvvisa. \nL'intensit\u00e0 del colpo e il valore della pressione massima dell'onda possono raggiungere livelli tali da far esplodere le condotte.\nLa pressione \u00e8 funzione delle dimensioni della condotta (lunghezza e diametro), della velocit\u00e0 e della densit\u00e0 del liquido e del tempo di chiusura della valvola.\nUn esempio di colpo d'ariete facilmente verificabile tra le mura domestiche si ha quando si chiude una valvola a sfera con repentino movimento della leva di manovra in presenza di flusso di acqua (rubinetti aperti): si sente un tonfo seguito dalla vibrazione del tubo.\nSi verifica anche nelle condotte forzate che alimentano le centrali idroelettriche, tanto che quand'\u00e8 necessario fermare una turbina chiudendo il flusso d'acqua si aziona dapprima il tegolo deviatore per alleggerire il carico sulle pale, e si riduce poi gradualmente il flusso per evitare il colpo d'ariete.\nIl fenomeno del colpo d'ariete \u00e8 un tipico esempio di propagazione delle onde governato da un sistema lineare iperbolico che considera il liquido come comprimibile con modulo di elasticit\u00e0 \u03b5 dipendente dalla pressione p: formula_1. \nAi fini pratici e specificamente nei suddetti impianti idroelettrici, si considerano i liquidi convogliati dalle condotte con un modulo di elasticit\u00e0 alquanto elevato e praticamente indipendente dalla pressione. Anche le condotte dapprima schematizzate come deformabili, vengono considerate costituite da materiali come acciaio e ghisa, quindi con ridotta deformabilit\u00e0.\nPer esemplificare la fisica del fenomeno si pensi ad un camion che trasporta una piscina piena d'acqua; quando il camion rallenta, il liquido non rallenta simultaneamente ma continua la sua corsa formando un'onda in avanti, che in tal caso pu\u00f2 espandersi in altezza (non avendo tale limitazione), mentre in una tubazione l'energia cinetica si sviluppa come pressione. Per questo motivo il colpo d'ariete riguarda anche le autocisterne, le quali per ovviare sono composte di pi\u00f9 sezioni comunicanti per distribuire l'aumento di pressione su una maggiore superficie del contenitore.\nFasi del colpo d'ariete.\nSi consideri per semplicit\u00e0 la situazione in cui una condotta sia alimentata da un serbatoio, il quale sia abbastanza grande da poter considerare trascurabili gli effetti che riceve dalla condotta stessa. Cio\u00e8, a causa delle sue dimensioni, si possono considerare nulle le variazioni del pelo libero causate dalle variazioni di pressioni derivanti dal fenomeno del colpo d'ariete. In condizioni normali il fluido si muover\u00e0 nella condotta di moto permanente con velocit\u00e0 formula_2.\nSupponiamo, inoltre, che in una certa sezione della condotta venga inserito un otturatore, in grado di chiudersi istantaneamente. Al momento della chiusura di quest'ultimo non tutta la colonna d'acqua a monte si ferma, perch\u00e9 questo implicherebbe l'istantanea trasformazione della quantit\u00e0 di moto di tutta la colonna d'acqua in pressione, che raggiungerebbe un valore infinito, il che \u00e8 smentito dall'esperienza diretta (perch\u00e9 l'energia cinetica si converte in energia termica, primo principio della termodinamica).\nIn realt\u00e0 solo una piccola parte della colonna d'acqua si ferma istantaneamente, cio\u00e8 quella immediatamente a monte dell'otturatore, quindi la variazione di pressione all'interno della condotta avviene gradualmente. Il valore della variazione di pressione \u00e8 dato dalla formula di Allievi, l'ingegnere che per primo studi\u00f2 il fenomeno:\nDove formula_4 \u00e8 la densit\u00e0 del liquido, \"c\" \u00e8 la velocit\u00e0 della perturbazione nel liquido (celerit\u00e0), pari alla velocit\u00e0 di propagazione delle onde sonore.\nGeneralizzando, il valore della variazione di pressione \u00e8:\nDove formula_6 \u00e8 la velocit\u00e0 del fluido in seguito alla causa perturbatrice, nulla nel nostro caso.\nPrima fase.\nNella prima fase un'onda di sovrappressione si propaga lungo la condotta dall'otturatore fino al serbatoio. Tale onda provoca anche l'annullamento della velocit\u00e0 del fluido. Una volta raggiunto il serbatoio, poich\u00e9 si sono supposti trascurabili gli effetti sullo stesso, la perturbazione cessa. Tuttavia si \u00e8 creata una situazione di squilibrio, provocata dalla presenza di una sovrappressione all'interno di tutta la condotta.\nDetta \"L\" la lunghezza del tratto di condotta tra l'otturatore ed il serbatoio e \"c\" la velocit\u00e0 con cui si propaga la perturbazione (dipendente dalla comprimibilit\u00e0 del fluido e della condotta), questa fase termina in un tempo:\nSeconda fase.\nLa sovrappressione del fluido provoca la nascita di un'altra perturbazione, che dal serbatoio parte per andare verso l'otturatore. Questa nuova perturbazione provoca l'abbassamento della pressione al valore che si aveva prima della manovra di otturazione, cio\u00e8 nella situazione di moto permanente precedente. Tuttavia si genera anche uno spostamento della colonna d'acqua con velocit\u00e0 formula_2 uguale in modulo a quella che si aveva nel moto permanente ma di verso opposto. La colonna d'acqua, cio\u00e8, inizia a spostarsi verso il serbatoio per equilibrare la sovrappressione.\nUna volta giunta all'otturatore la perturbazione cessa.\nTerza fase.\nLa situazione, tuttavia, non \u00e8 ancora di equilibrio, in quanto non tutta la colonna d'acqua si ferma istantaneamente. Dunque un'altra perturbazione si propaga dall'otturatore verso il serbatoio. Questa onda di pressione determina un abbassamento della pressione di un formula_9 uguale al valore della prima fase e l'annullamento della velocit\u00e0 del fluido. La situazione, una volta che la perturbazione raggiunge il serbatoio, non \u00e8 ancora di equilibrio a causa della presenza di una depressione.\nLa presenza di una depressione pu\u00f2 provocare l'insorgenza del fenomeno della cavitazione all'interno della condotta, possibilit\u00e0 che rende ancor pi\u00f9 necessarie le attenzioni per questo fenomeno nella progettazione delle condotte.\nQuarta fase.\nUn'ulteriore perturbazione nasce dal serbatoio, propagandosi in direzione dell'otturatore. Questa onda di pressione porta la pressione all'interno della condotta ai valori di partenza, e fa iniziare la colonna d'acqua a muoversi verso l'otturatore con velocit\u00e0 formula_2. Come si pu\u00f2 notare, questa fase comporta il ritorno della situazione alla condizione iniziale di moto permanente.\nIl raggiungimento dell'equilibrio.\nDopo la quarta fase ricomincia il ciclo del colpo d'ariete, nuovamente dalla prima fase. Inizia, quindi, un moto oscillatorio e periodico della perturbazione caratterizzato da un periodo:\nLe oscillazioni di pressione subiscono un graduale smorzamento dovuto alle perdite di energia provocate dalla continua trasformazione dell'energia cinetica in energia elastica e viceversa. Dopo un certo periodo di tempo, quindi, il ciclo si arresta e viene raggiunto l'equilibrio."}
{"id": "249626", "revid": "599013", "url": "https://it.wikipedia.org/wiki?curid=249626", "title": "Etr\u00e9ville", "text": ""}
{"id": "249628", "revid": "287204", "url": "https://it.wikipedia.org/wiki?curid=249628", "title": "Ezy-sur-Eure", "text": ""}
{"id": "249629", "revid": "287204", "url": "https://it.wikipedia.org/wiki?curid=249629", "title": "Eturqueraye", "text": ""}
{"id": "249630", "revid": "6923", "url": "https://it.wikipedia.org/wiki?curid=249630", "title": "Computer portatile", "text": "Il computer portatile (ellissi molto utilizzata: \u00abportatile\u00bb), noto anche con i nomi inglesi di laptop o notebook, \u00e8 un tipo di personal computer pensato per poter essere trasportato a mano da una sola persona. Concretamente ci\u00f2 corrisponde alle seguenti tre caratteristiche: un ingombro contenuto; un peso ridotto; il fatto che, almeno durante il trasporto, tutte le principali componenti hardware del computer formino un blocco unico.\nStoria.\nL'idea del computer portatile \u00e8 conseguenza dell'apparizione del personal computer. Un \u00abmanipolatore di informazioni portatile\u00bb venne immaginato da Alan Kay allo Xerox PARC del 1968, e venne descritto in una sua pubblicazione del 1972 come Dynabook. Il progetto IBM SCAMP (acronimo di \"Special Computer APL Machine Portable\"), venne pubblicato nel 1973. Questo prototipo era basato sul processore PALM (acronimo di \"Put All Logic In Microcode\").\nL'IBM 5100, il primo computer portatile disponibile, apparve nel settembre del 1975, ed era basato sul prototipo SCAMP. Con la diffusione delle macchine con CPU a 8-bit, il numero dei portatili aument\u00f2 rapidamente. L'Osborne 1, lanciato nel 1981, usava il processore Zilog Z80 e pesava 10,7\u00a0kg. Non disponeva di batteria, aveva un monitor da 5\" a tubo catodico e un floppy drive da 5,25\". \nNello stesso anno venne annunciato il primo portatile facilmente trasportabile, l'Epson HX-20. L'Epson disponeva di un monitor LCD, una batteria ricaricabile e di una stampante per scontrini, tutto questo in 1,6\u00a0kg di peso. Oltre a questi due anche la RadioShack e la Hewlett Packard iniziarono la produzione di computer portatili in questo periodo.\nNei primi anni ottanta apparve anche il primo computer portatile ad utilizzare la chiusura a sportello. Il Dulmont Magnum venne lanciato in Australia tra il 1981 ed il 1982, per poi essere commercializzato nei mercati internazionali nel 1984. Il GRiD Compass 1100 dal costo di \u00a0$, lanciato nel 1982, venne utilizzato principalmente dalla NASA e per scopi militari. Il Gavilan SC, lanciato nel 1983, \u00e8 stato il primo computer portatile definito \"laptop\" dal suo produttore.\nDal 1983 in poi, molte nuove tecniche di input furono sviluppate ed incluse nei computer portatili, tra queste il touchpad (Gavilan SC nel 1983), il riconoscimento della scrittura manuale (Linus Write-Top, nel 1987) e il trackpoint (IBM ThinkPad 700 nel 1992). Alcune CPU, come ad esempio l'Intel i386SL del 1990, vennero progettate per consumare meno energia per prolungare la durata della batteria dei computer portatili, ed erano supportate da funzionalit\u00e0 a risparmio energetico come lo SpeedStep della Intel e il PowerNow! dell'AMD.\nI monitor iniziarono ad essere VGA a partire dal 1988 (il Compaq SLT/286) ed i monitor a colori iniziarono ad essere la norma a partire dal 1991 con aumento di risoluzione e di dimensione dei monitor fino all'introduzione del primo 17\" nel 2003. I dischi rigidi iniziarono ad essere installati sui portatili, anche grazie all'introduzione del formato da 3,5\", alla fine degli anni ottanta, e divennero comuni con l'introduzione dei dischi da 2,5\" (e anche pi\u00f9 piccoli) nel 1990. Lettori ottici CD-ROM seguiti dai masterizzatori e lettori DVD, e successivamente dai lettori Blu-Ray, divennero comuni a partire dai primi anni duemila.\nNel marzo del 2011, la Lenovo ha costruito il primo computer portatile a comando oculare utilizzando la tecnologia di tracciamento della pupilla della Tobii. Una piccola videocamera integrata traccia la posizione della pupilla che come un mouse potr\u00e0 selezionare, puntare e scrollare. Sono anche previsti dei giochi completamente comandati dalle pupille oculari.\nDescrizione.\nIl suo costo relativamente elevato \u00e8 determinato dai componenti elettronici che lo compongono: essi, anche se simili a quelli di un desktop, sono miniaturizzati e ottimizzati per un minore consumo di energia. Generalmente le periferiche integrate sono molto numerose (questo ovviamente caratterizza un prezzo maggiore del PC assieme alla potenza stessa), quali webcam, lettore di scheda di memoria, masterizzatore, antenna Wi-Fi ecc.\nUna delle caratteristiche pi\u00f9 qualificanti del portatile \u00e8 il peso il quale \u00e8 influenzato da:\nLa maggior parte dei portatili utilizza uno schermo a cristalli liquidi (LCD). Come periferica di puntamento utilizza un touchpad, che nel 2018 ha visto una sua variante chiamata ScreenPad, la quale visualizza anche delle immagini per accelerare specifiche azioni a seconda del contesto; i modelli pi\u00f9 vecchi (fino a tutti gli anni 1990) utilizzavano frequentemente una trackball o una specie di piccolo joystick; alcuni computer usano anche come dispositivo di puntamento il trackpoint; i modelli recenti possono usare un mouse senza filo, con interfaccia USB o bluetooth.\nLe tastiere, generalmente, dispongono un numero inferiore di tasti rispetto ad un modello tradizionale, inoltre sono presenti porte di comunicazione di vario tipo e un lettore ottico, che in alcuni casi viene sostituito da un caddy per poter usare un secondo supporto di massa (HD o SSD). In casi particolari, quando serve massima potenza elaborativa unita ad un grande schermo, il tutto agevolmente trasportabile, si ricorre a modelli non propriamente leggeri ma comunque trasportabili; sono da tempo in commercio portatili con schermo da 43,18\u00a0cm (17\") e addirittura 50,8\u00a0cm (20\").\nDi solito il portatile \u00e8 alimentato da una batteria ricaricabile (al litio, nei modelli pi\u00f9 recenti) che ne permette l'utilizzo dove non \u00e8 possibile usare altre fonti elettriche. Una sottoclasse particolare dei portatili \u00e8 costituita dai computer \"ultraportatili\" (o \"subnotebook\") che sono computer destinati ad una utenza molto mobile: peso inferiore a due chilogrammi, dimensioni ridotte (in particolare quella dello schermo) e dischi pi\u00f9 piccoli rispetto ai comuni computer portatili.\nUna famiglia particolare di portatili \u00e8 rappresentata dai tablet PC, ovvero PC portatili sul cui schermo l'utente pu\u00f2 scrivere a mano mediante una penna, come se fosse fatto di carta. Alcuni Tablet PC di Dell (ad esempio il Dell Latitude XT) e HP possiedono anche funzionalit\u00e0 multitocco.\nGeneralmente molti componenti o schede sono integrate, ma la scheda video, che originariamente e nella maggior parte dei casi \u00e8 integrata in alcuni casi \u00e8 sostituibile o affiancabile con un'altra, in questi casi la scheda madre deve avere un attacco Dell Slot (permette la sostituzione della scheda video), ATI Axiom (permette la sostituzione della scheda video) e \"NVIDIA MXM\" (generalmente affianca una scheda grafica integrata).\nCon il trascorrere degli anni la differenza nelle prestazioni tra PC fisso e portatile (con caratteristiche paragonabili ovviamente) si sono praticamente annullate, causa ed effetto della maggior diffusione rispetto al passato.\nMobile computing.\n\"Mobile computing\" \u00e8 un termine generico che descrive la propria capacit\u00e0 di utilizzare tecnologia senza restrizioni, facilitati da apparecchiature informatiche di tipo \"mobile\" (termine inglese, scritto come l'omografo italiano, ma pronunciato ).\nA partire dagli anni novanta, sono stati introdotti molti tipi di \"mobile computer\", tra cui:\nSi presentano naturalmente con alcune limitazioni:\nTipologia.\nVari tipi di computer portatile si sono affermati nel corso dei decenni. In linea generale, considerando computer portatili prodotti nello stesso periodo, minore ingombro del computer corrisponde a funzionalit\u00e0 e prestazioni del computer pi\u00f9 limitate. I computer portatili pi\u00f9 grandi hanno le dimensioni di una valigia di media grandezza. Altri tipi di computer portatili sono caratterizzati da dimensioni mediamente inferiori:\nComputer portatile di grandi dimensioni.\nI computer portatili di grandi dimensioni, non solo hanno le dimensioni di una valigia di media grandezza, ma, vengono anche trasportate come esse: una maniglia, fissata al case del computer, facilita il trasporto a mano del computer. Gli anni '80 del XX secolo rappresentano il periodo di maggiore diffusione dei computer portatili di grandi dimensioni. Oggi, grazie agli straordinari passi avanti compiuti dalla microelettronica, le funzionalit\u00e0 e le prestazioni a cui si deve rinunciare non scegliendo tali computer portatili sono irrilevanti per la maggior parte delle persone. Di conseguenza i computer portatili di grandi dimensioni oggi sono utilizzati solo in ambiti particolari (principalmente in ambito industriale e in ambito militare). Ambiti nei quali sono richieste funzionalit\u00e0 e prestazioni che attualmente non \u00e8 possibile realizzare con ingombri minori.\nLaptop computer.\nIl \"laptop computer\" (ellissi molto utilizzata: \u00ablaptop\u00bb) \u00e8 un computer portatile adatto ad essere utilizzato mentre si sta seduti o semisdraiati e lo si tiene in grembo. Concretamente ci\u00f2 corrisponde alle seguenti due caratteristiche: un peso sufficientemente contenuto; tutte le principali componenti hardware del computer formano un blocco unico anche mentre il computer viene utilizzato.\nIl principale genere di laptop computer \u00e8 il notebook computer. Per lo stesso motivo per cui i computer portatili di grandi dimensioni oggi sono utilizzati solo in ambiti particolari, i laptop computer prodotti oggi sono tutti notebook computer. Gli anni '80 del XX secolo rappresentano anche il periodo di maggiore diffusione di laptop computer di genere diverso dal notebook computer.\nErgonomia.\nNonostante il laptop computer sia un computer portatile adatto, per dimensioni e forma, ad essere utilizzato mentre lo si tiene in grembo, tutti i produttori di laptop computer sconsigliano fortemente di appoggiare il laptop computer, mentre \u00e8 in funzione, su una qualsiasi parte del corpo umano. Il laptop computer potrebbe infatti raggiungere temperature elevate. Inoltre si potrebbe ostruire involontariamente eventuali prese d'aria presenti nel laptop computer, contribuendo ad un aumento della temperatura, con possibili conseguenze negative sia per il computer che per la persona che lo porta in grembo. \u00c8 consigliato utilizzare dei supporti appositamente costruiti per ovviare alle caratteristiche costruttive dei notebook, concepite appositamente per l'utilizzo in mobilit\u00e0. La necessit\u00e0 si manifesta particolarmente nell'uso domestico, usare il laptop anche per un tempo prolungato \u00e8 diventata una abitudine consolidata a partire dall'anno 2000 quando i Laptop hanno sostituito i tradizionali desktop nell'uso domestico. Alcuni produttori tra cui l'italiana Lounge-tek hanno realizzato supporti specifici per adattare altezza schermo, angolo di visione e di digitazione della tastiera per un uso ergonomico a casa.\nLaptop anti-danno.\nDato il loro crescente utilizzo in ambienti poco consoni quali cantieri ed officine, sono sempre pi\u00f9 diffusi laptop impermeabili o in materiali che consentono una maggiore resistenza agli urti.\nNotebook computer.\nIl \"notebook computer\" (ellissi molto utilizzata: \u00abnotebook\u00bb) \u00e8 un genere di laptop computer che si caratterizzato da due blocchi hardware di dimensioni simili e collegati tra loro mediante una o pi\u00f9 cerniere che ne permettono la sovrapposizione o l'allontanamento (in modo simile a quanto succede con le pagine di un quaderno).\nIn particolare, quando il computer non si utilizza, i due blocchi possono essere sovrapposti in modo da risparmiare spazio e facilitare il trasporto del computer. Quando si utilizza il computer \u00e8 necessario invece allontanare i due blocchi. Nel blocco superiore risiede infatti il display mentre nel blocco inferiore risiede la tastiera (rispettivamente la principale interfaccia utente di \"output\" e la principale interfaccia utente di \"input\" del notebook computer) e solo allontanando i due blocchi il display e la tastiera sono utilizzabili. Un ulteriore beneficio che si ottiene sovrapponendo i due blocchi \u00e8 quello di protezione del display e della tastiera: due componenti del computer particolarmente delicate.\nIl notebook computer \u00e8 caratterizzato da dimensioni mediamente inferiori rispetto a quelle del laptop computer.\nDifferenze tra portatile e PC fisso.\nVantaggi.\nIl primo vantaggio che si nota acquistando un portatile consiste nella comodit\u00e0 di trasporto. Le avanzate tecnologie di risparmio energetico consentono una discreta durata delle batterie, permettendo un uso del computer anche in particolari situazioni quali l'impossibilit\u00e0 di connettersi alla rete elettrica, l'uso in cantieri, ecc. Un'altra comodit\u00e0 riguarda anche il minor ingombro, e generalmente hanno anche una maggiore silenziosit\u00e0. Le prestazioni inoltre sono molto simili a quelle di un PC desktop a parit\u00e0 di configurazione hardware; e grazie alla diffusione dell'USB \u00e8 possibile collegare qualsiasi periferica che rispetti lo standard USB. I prezzi negli ultimi anni sono molto diminuiti, questo consente di trovare numerosi modelli e marche nelle grandi distribuzioni commerciali; da menzionare che nel terzo trimestre del 2008, le vendite mondiali di computer portatili hanno superato quelle dei PC da tavolo.\nI modelli pi\u00f9 recenti ed appartenenti alla fascia pi\u00f9 alta utilizzano per l'archiviazione dati, in sostituzione dei tradizionali dischi rigidi magnetici, i dischi a stato solido (SSD), consentendo una maggiore velocit\u00e0 di accesso ai dati, silenziosit\u00e0, nonch\u00e9 riduzione di consumi, calore e rumorosit\u00e0.\nSvantaggi.\nRispetto ad un PC desktop tradizionale, il principale svantaggio di un portatile riguarda la limitata possibilit\u00e0 di sostituire i componenti per aumentare le prestazioni (come la scheda video) e in caso di guasti la difficolt\u00e0 di reperire le parti di ricambio specifiche del modello o della serie, quale ad esempio il lettore DVD o il monitor. Queste limitazioni costringono spesso all'acquisto di un nuovo modello, costringendo il consumatore ad un maggior esborso economico. Inoltre le aziende di produzione dei vari notebook e le aziende di produzione delle schede grafiche non sono riuscite a creare una connessione interna nel notebook in modo da poter sostituire la GPU con un altro modello pi\u00f9 performante con facilit\u00e0.\nPer quanto riguarda l'uso del PC portatile in postazioni fisse e per lunghi periodi di impegno, qualcuno potrebbe avere qualche noia o disturbo a livello fisico (qualora si sia in ambito lavorativo occorrerebbe verifica, per i casi gravi, da parte del medico del lavoro).\nAltre differenze.\nTra PDA e PC.\nLa differenze pi\u00f9 macroscopiche tra \"PDA\" (\"Personal Digital Assistant\", cio\u00e8 un computer palmare) e PC riguardano la dimensione e il peso (un PDA ha in media una grandezza 120mmx80mmx17mm, e pesa intorno ai 180 grammi). Queste caratteristiche influenzano l'estetica e la portabilit\u00e0, ma allo stesso tempo hanno un ruolo significativo nella realizzazione di applicativi per questi dispositivi. Infatti i programmi che usiamo sui normali PC sono studiati per degli schermi con risoluzione di 800x600 o 1024x768, mentre i palmari pi\u00f9 recenti arrivano al massimo a 800x480, di conseguenza le applicazioni per PDA devono essere appositamente studiate e progettate per tali dispositivi.\nAnche l'hardware dei PDA presenta delle differenze rispetto a quello dei PC. Innanzitutto i palmari non dispongono di disco rigido (tranne alcuni Palm), ma memorizzano le informazioni permanenti sulla ROM, o sulle schede di memoria (solitamente SD oCF). I palmari, fatta eccezione di quelli pi\u00f9 recenti, non dispongono di porte USB, quindi per collegare delle periferiche (come una tastiera o un modulo GPS) si ricorre allo slot CF, o alla connessione Bluetooth.\nTra Netbook e UMPC.\nI Netbook sono una \u00abversione in miniatura\u00bb di un normale notebook, e quindi ne conservano la forma: tutti hanno una tastiera fisica e uno schermo privo di funzionalit\u00e0 touch screen. Per contro gli UMPC (ovvero computer ultra portatili di dimensioni a met\u00e0 strada tra quelle di un palmare e di un tradizionale notebook) ereditano alcune soluzioni tipiche dei palmari, come l'assenza di una tastiera fisica, oppure la presenza di tastiera a scomparsa con apertura a scorrimento, inoltre molto spesso sono dotati di schermo touch screen.\nL'altra differenza tra un Netbook e UMPC \u00e8 il prezzo: i primi sono decisamente pi\u00f9 economici dei secondi (di solito \u00e8 possibile acquistare un Netbook per meno della met\u00e0 del prezzo medio di un UMPC). Alla maggiore economicit\u00e0 \u00e8 ovviamente legata una minore potenza di calcolo e di memoria dei Netbook.\nTra Netbook e MID.\nConcettualmente, i Netbook sono molto simili ai cosiddetti Mobile Internet Device (spesso abbreviati in \"MID\") che sono alcuni particolari UMPC anch'essi destinati soprattutto alla navigazione, il cui sviluppo \u00e8 stato portato avanti nel corso del 2007 da parte di Intel. La principale differenza risiede nelle dimensioni fisiche; mentre i MID sono derivati dagli UMPC e hanno quindi dimensioni molto contenute con schermi tra i 4 e i 7 pollici e spesso in formato tascabile, in genere i Netbook derivano dai portatili di piccole dimensioni e integrano sempre e comunque la tastiera (spesso assente nei MID); anche lo schermo \u00e8 pi\u00f9 grande in questi dispositivi, in genere compreso tra i 7 e i 10,2 pollici.\nTra UMPC, palmari e notebook.\nSono stati precursori degli UMPC quelli che nei primi anni novanta venivano chiamati sub-notebook. Nel 1991 \u00e8 il PowerBook 100 targatoApple la prima di queste macchine; poi dopo un anno venne Olivetti con un prodotto \"made in Asia\" (per cui esisteva un clone quasi identico), l'Olivetti Quaderno del 1992, dotato di LCD monocromatico e una tastiera di ottima fattura, si differenziava dal notebook per dimensione (da A4 ad A5) e peso. Il primo modello aveva dei programmi proprietari di pessima qualit\u00e0, ma solo ad installarci un DOS e un Works fece la gioia dei possessori pi\u00f9 del successivo a matrice passiva e scala di grigi equipaggiato con Windows 3.1, ma meno immediato e pi\u00f9 vorace di energia (la batteria \u00e8 l'autentico tallone d'Achille di questi prodotti). Seguendo l'esempio di quest'ultimo nacquero una serie di ibridi che erano pi\u00f9 dei notebook leggeri (il pi\u00f9 assimilabile agli UMPC era il Libretto di Toshiba) che degli ultra-mobili.\nDovette passare pi\u00f9 o meno un lustro prima che si affacciassero prodotti simili e questi furono la categoria degli Handheld PC (o H/PC) appartenenti al progetto Jupiter Class di Microsoft Windows CE (i NEC Mobile Pro e i Compaq Journada, ad esempio). Sia in questo caso che nel pi\u00f9 eclatante di Olivetti, i progettisti furono pi\u00f9 lungimiranti dei responsabili del marketing le cui analisi e la scarsa intraprendenza fecero affossare questi prodotti a vantaggio, nel caso del Quaderno, dei notebook e dei palmari, in quello degli H/PC. I consumatori che allora fecero fatica a comprendere i vantaggi di questi oggetti e ancor di pi\u00f9 le politiche di mercato, oggi hanno orientamenti pi\u00f9 maturi, prova ne sia l'incredibile successo riscontrato a partire dalle fine del 2007 dai dispositivi Netbook (per alcuni versi simili agli UMPC, anche se pi\u00f9 economici e meno simili ad un palmare) come l'Eee PC di Asus. Ad ogni proposta di mercato corrisponde un nuovo battesimo e forse quello degli UMPC avr\u00e0 pi\u00f9 fortuna dei predecessori.\nAlla luce di tali precedenti, quando Microsoft present\u00f2 il primo dispositivo UMPC incontr\u00f2 l'opinione comune che queste soluzioni avrebbero faticato a trovare il proprio spazio nel mercato. Ai tempi infatti non era ancora chiaro quale sarebbe potuta essere la reale utilit\u00e0 di un sistema del genere dato che le 2 esigenze estreme (totale portabilit\u00e0 e maggiore potenza di elaborazione) erano di fatto soddisfatte dai palmari e dai notebook. Sembrava quindi che gli UMPC fossero una sorta di rielaborazione di concetti gi\u00e0 presenti sul mercato e di conseguenza superflui (o ridondanti).\nIn realt\u00e0, \u00e8 proprio la loro caratteristica di essere un \u00abibrido\u00bb tra i palmari e i notebook che far\u00e0 diventare, forse, in futuro gli UMPC sempre pi\u00f9 importanti. Secondo alcuni esperti del settore, \u00e8 addirittura possibile che nel giro di pochi anni tali soluzioni possano sostituire completamente i palmari.\nGli UMPC infatti, sono dispositivi del peso di circa 800 g - 1000 g che a differenza dei palmari integrano un comune sistema operativo da PC e non uno dedicato. La grande limitazione degli attuali palmari infatti, deriva dal fatto che i loro sistemi operativi, come Windows Mobile o Windows CE, sono decisamente pi\u00f9 limitati nelle funzionalit\u00e0 e nella compatibilit\u00e0 rispetto alle tradizionali versioni di Windows presenti nei normali PC. Un UMPC coniuga quindi un peso e delle dimensioni leggermente superiori a quelle di un palmare con una normale versione di Windows, come Windows XP o Windows Vista (quest'ultimo \u00e8 stato per la prima volta fornito da Medion nel gennaio 2007) garantendo quindi al proprio utente la completa interoperabilit\u00e0 con altri sistemi.\nFattore mobilit\u00e0.\nIl fattore mobilit\u00e0 \u00e8 uno standard e un parametro di riferimento dell'industria informatica per la valutazione delle prestazioni in termini di mobilit\u00e0 nel campo dei vari tipi di computer mobili. Per l'utilizzo in mobilit\u00e0 dei computer contano soprattutto tre aspetti: l'autonomia delle batterie, il peso e la robustezza.\nPer determinare il \"fattore mobilit\u00e0 semplificato\" viene presa in considerazione l'autonomia della batteria di un computer in relazione al suo peso, compreso di batteria, espresso in chilogrammi; il calcolo del \"fattore mobilit\u00e0 ampliato\" si ottiene dalla moltiplicazione del \"fattore semplificato\" per la resistenza alla compressione del computer espressa in kgf. Sulla base di questi parametri \u00e8 possibile confrontare i diversi modelli di una stessa classe di \"computer mobili\" in modo assolutamente trasparente. Con il fattore mobilit\u00e0 i singoli valori di eccellenza passano in secondo piano, poich\u00e9 \u00e8 possibile ottenere ottime valutazioni solo in virt\u00f9 di un equilibrio dei tre fattori prestazionali pi\u00f9 importanti per la mobilit\u00e0 (autonomia, peso e robustezza)."}
{"id": "249638", "revid": "4106", "url": "https://it.wikipedia.org/wiki?curid=249638", "title": "Rouget", "text": ""}
{"id": "249645", "revid": "4106", "url": "https://it.wikipedia.org/wiki?curid=249645", "title": "Rouge (Orne)", "text": ""}
{"id": "249656", "revid": "190427", "url": "https://it.wikipedia.org/wiki?curid=249656", "title": "1 E24 m", "text": "Per rendere pi\u00f9 immediate le differenze tra i diversi ordini di grandezza, questa pagina contiene un elenco di distanze maggiori di , ovvero circa 110 milioni di anni luce.\nDistanze minori di 1024 m\nDistanze maggiori di 1025 m"}
{"id": "249661", "revid": "25507", "url": "https://it.wikipedia.org/wiki?curid=249661", "title": "A love supreme", "text": ""}
{"id": "249663", "revid": "648716", "url": "https://it.wikipedia.org/wiki?curid=249663", "title": "1 E23 m", "text": "Per rendere pi\u00f9 immediate le differenze tra i diversi ordini di grandezza, questa pagina contiene un elenco di distanze maggiori di (, ovvero circa 11 milioni di anni luce).\nDistanze minori di 1023 m\nDistanze maggiori di 1024 m"}
{"id": "249665", "revid": "1073227", "url": "https://it.wikipedia.org/wiki?curid=249665", "title": "Il papero del mistero", "text": "Il papero del mistero - Papernovela in uno sproposito di puntate \u00e8 una storia a fumetti scritta e disegnata da Silvia Ziche e pubblicata nel 1996 su \"Topolino\". Detiene il record di storia con pi\u00f9 puntate comparsa su Topolino. Il titolo \u00e8 una citazione della telenovela \"La donna del mistero\".\nSviluppo e storia editoriale.\nNata come parodia delle pi\u00f9 famose telenovele sudamericane, si articola in ventiquattro episodi, apparsi su \"Topolino\" dal n\u00b0 2115 al n\u00b0 2138. La particolare struttura della storia fu dovuta ad una precisa richiesta dell'allora direttore di Topolino, Paolo Cavaglione, che, per ragioni di foliazione, aveva necessit\u00e0 di pubblicare storie brevi (dalle 5 alle 7 tavole). La Ziche propose allora di realizzare una storia lunga divisa in numerose puntate, sulla falsariga appunto delle telenovele. Grazie al suo stile innovativo, al ritmo incalzante e ai numerosi elementi comici, la storia ha avuto un grande successo di pubblico, lanciando la carriera dell'autrice, all'esordio come sceneggiatrice su Topolino. In virt\u00f9 del successo della storia la Ziche negli anni successivi produsse altre due storie a puntate con la stessa struttura, Topokolossal e Il Grande Splash. \nLa storia \u00e8 stata ristampata nel 2003 in un volume unico della serie \"Speciale Disney\" dal titolo \"Papernovela\", insieme al \"Topokolossal\"; nel 2014 \u00e8 stata nuovamente ristampata con una nuova copertina nella serie \"Pi\u00f9 Disney\", nuovamente assieme al Topokolossal.\nTrama.\nZio Paperone, deve porre rimedio al problema dei bassissimi ascolti della sua rete televisiva, che trasmette solamente alcune fotografie in bianco e nero della Paperopoli degli anni trenta. Ispirato al successo di \"Bruttiful\" Decide cos\u00ec di creare una telenovela, ma per risparmiare non assume attori professionisti, bens\u00ec parenti e amici; inoltre non \u00e8 prevista la presenza di una sceneggiatura ma gli attori dovranno recitare \"a soggetto\", improvvisando le loro battute seguendo un canovaccio di base della storia, come nella Commedia dell'arte settecentesca. Altra caratteristica che rende la fiction \"sui generis\" \u00e8 la trasmissione in diretta delle puntate, come accadeva in passato in alcune soap americane. Il cast della fiction si arricchisce sempre pi\u00f9 con il procedere della storia, per vari motivi.\nTrama della papernovela.\nIl ricchissimo don Pedro Paperon de las Pesetas abita con la sua numerosa famiglia in una grandissima villa di campagna, dove la vita non \u00e8 affatto semplice: i parenti non aspettano altro che l'enorme eredit\u00e0 del magnate passi a loro e sono impegnati in un'estenuante lotta per risultare pi\u00f9 graditi agli occhi di don Pedro, ognuno con la speranza che il ricco parente cambi il testamento a suo favore. Esasperato dalla massiccia e opprimente presenza dei parenti, decide di lanciare loro una sfida: a ciascuno vengono consegnati sette oggetti (una moneta da dieci centesimi, un bottone, un coccio di vetro, un mozzicone di matita, un pezzo di sapone, un chiodo, un gomitolo di spago) con il compito di farne \"qualcosa\" di non ben specificato; chi capir\u00e0 cosa farne, in base alla conoscenza e all'amore che nutre per don Pedro, ricever\u00e0 una ricompensa. Ma prima di dire in cosa consista, don Pedro si stringe le mani sul collo e rimane completamente afono: la diagnosi di un medico, tempestivamente interpellato, \u00e8 \"laringite fulminante con perdita della voce probabilmente perenne\". Da questo momento la trama si arricchisce di complotti, processi, colpi di scena, falsi parenti, come nella migliore tradizione delle telenovelas.\nDurante la trasmissione delle puntate nasce nel pubblico (e negli attori) il sospetto che Zio Paperone sia realmente intenzionato a lasciare gli affari, lasciando tutti i suoi averi a chi riuscisse a risolvere l'enigma proposto in mondovisione da don Pedro. Con questa speranza, perfino i Bassotti, Rockerduck e Filo Sganga s'infiltrano nel cast per proporre la loro soluzione dell'enigma.\nLa storia si conclude con la miracolosa riconquista della voce da parte di don Pedro e la rivelazione della soluzione dell'enigma: i sette oggetti corrispondono a tutto ci\u00f2 che aveva in tasca Zio Paperone quando inizi\u00f2 la sua carriera di imprenditore; i parenti avrebbero dovuto dimostrare di saper guadagnare dai sette oggetti pi\u00f9 di quanto seppe fare Paperone stesso, che riusc\u00ec a mettere a frutto solo la moneta (trasposizione nella fiction della numero 1 tanto ambita da Amelia).\nOgni \"puntata\" si apre con un riassunto delle precedenti, e con una striscia a fondo pagina che racconta in poche vignette alcuni aspetti del \"dietro le quinte\" o comunque collegati alla storia principale.\nOltre la trama.\nAl di fuori del set, si sviluppano altre vicende:\nPersonaggi e interpreti.\nIn un solo episodio appare anche Archi de los Remedios, interpretato da Archimede, reclutato da zio Paperone per salvare una puntata in cui tutto il cast \u00e8 in preda ad un'epidemia di influenza. La scelta non \u00e8 per\u00f2 felice: Archimede si dilunga in una noiosissima lezione sulle Araucarie, la puntata viene troncata ed egli torna ben presto ai suoi compiti di macchinista al fianco di Pico de Paperis.\nIn un episodio appariranno poi anche alcune \"identit\u00e0 alternative\" dei personaggi, che si battono per Don Paperon sotto forma di supereroi: oltre a Paperinik e Paperinika, arrivano anche i Nipotik (Qui, Quo e Qua in versione mascherata) e il Giustiziere Mascherato, alias Gastone.\nIn due episodi compare inoltre un misterioso quarto nipotino, Estoy Ac\u00e0, che si riveler\u00e0 essere un Bassotto."}
{"id": "249666", "revid": "287204", "url": "https://it.wikipedia.org/wiki?curid=249666", "title": "Le Favril (Eure)", "text": "Le Favril \u00e8 un comune francese di 167 abitanti situato nel dipartimento dell'Eure nella regione della Normandia."}
{"id": "249667", "revid": "1452073", "url": "https://it.wikipedia.org/wiki?curid=249667", "title": "Nave appoggio idrovolanti", "text": "Una nave appoggio idrovolanti \u00e8 una nave dotata di installazioni per operare idrovolanti. Questo tipo di navi furono il primo tipo di portaerei utilizzato e fecero la loro comparsa poco prima dell'inizio della prima guerra mondiale.\nStoria.\nLa prima nave appoggio idrovolanti fu \"La Foudre\" della Marine nationale nel 1911, successivamente all'invenzione dell'idrovolante nel 1910 (il francese \"Canard Voisin\"). \"La Foudre\" trasportava gli idrovolanti in un hangar sul ponte principale dal quale venivano calati in acqua con una gru. Venne ulteriormente modificata nel novembre 1913 con un ponte piatto da 10 metri per lanciare i suoi propri idrovolanti. La prima nave appoggio idrovolanti della Royal Navy fu l\"'Hermes\", un vecchio incrociatore convertito ed entrato in servizio nel 1913.\nPossedevano un hangar per l'immagazzinamento e la manutenzione degli idrovolanti, ma non un ponte di volo come una vera portaerei, utilizzavano invece delle gru per abbassare e recuperare gli idrovolanti dalla superficie del mare (da cui atterravano e decollavano). Per agevolare le operazioni di decollo disponevano in genere di piccole rampe dotate di catapulte, che permettevano il lancio degli idrovolanti senza bisogno di farli decollare dall'acqua.\nQueste navi erano normalmente mercantili convertiti, piuttosto che essere espressamente costruiti per questo scopo. Con il miglioramento degli aerei l'uso degli idrovolanti divenne sempre pi\u00f9 problematico, questi potevano operare solo in condizioni di mare calmo e la nave doveva arrestarsi per il lancio ed il recupero, operazioni che potevano entrambe richiedere intorno ai 20 minuti. La nave appoggio doveva spesso viaggiare cinquanta miglia davanti alla flotta principale, insieme allo schermo di incrociatori, cos\u00ec da non rimanere troppo indietro quando si sarebbe arrestata per lanciare i suoi aerei. Gli idrovolanti inoltre hanno prestazioni inferiori a quella di un aereo equivalente a causa della zavorra ed ingombro dei galleggianti. Durante la prima guerra mondiale le navi appoggio idrovolanti vennero largamente sostituite dalle portaerei nelle flotte da battaglia, sebbene gli aerei giocassero ancora un ruolo minoritario in confronto alla potenza di fuoco dell'artiglieria navale.\nNegli anni tra le guerre divenne comune equipaggiare incrociatori e corazzate con idrovolanti lanciati da catapulte, ma nella seconda guerra mondiale la disponibilit\u00e0 delle portaerei e le prestazioni superiori dei loro aerei fece s\u00ec che quasi tutte le catapulte venissero rimosse e gli hangar convertiti per altri scopi.\nLe navi appoggio idrovolanti continuarono ad essere usate anche dopo la seconda guerra mondiale, sebbene di solito come navi di supporto che operavano con gli idrovolanti da porti piuttosto che in mare aperto. Questi aerei erano generalmente utilizzati per missioni di pattugliamento a lungo raggio. L'uso di navi appoggio permetteva di inviare rapidamente gli aerei in nuove basi, dato che loro installazioni di supporto erano mobili, in maniera simile alle navi appoggio per sottomarini o cacciatorpediniere, e non era necessario costruire piste di decollo. Alcuni rimasero in servizio anche dopo la guerra, ma per la fine degli anni cinquanta la maggior parte erano state smantellate o convertite ad altri usi, come navi riparazione per elicotteri.\nElenco navi.\nAlcune navi appoggio idrovolanti sono state:\nNavi appoggio per idrovolanti postali.\nLa Germania utilizz\u00f2 limitatamente nei primi anni trenta le navi appoggio idrovolanti sulle rotte postali per l'America del sud. La nave appoggio consentiva di realizzare un punto di rifornimento \"nel bel mezzo dell'Atlantico\" per l'idrovolante postale, oppure trasportare l'idrovolante per il primo tratto del suo viaggio e lanciarlo, tramite catapulta, quando la destinazione entrava nel raggio della sua autonomia. Prima dell'entrata in servizio di queste navi, gli idrovolanti postali tedeschi potevano \"incontrarsi\" con transatlantici per effettuare il trasbordo dei sacchi di posta.\nIn questo stesso periodo un servizio di posta aerea tra Germania ed America del sud era offerto dal dirigibile LZ 127 Graf Zeppelin, che effettuava trasporto passeggeri e posta verso il Brasile, consentendo la consegna della posta in tre giorni, anzich\u00e9 i 21 giorni del viaggio via mare.\nLe navi appoggio idrovolanti impiegate dalla Lufthansa furono:"}
{"id": "249678", "revid": "118431869", "url": "https://it.wikipedia.org/wiki?curid=249678", "title": "Hattingen", "text": "Hattingen \u00e8 una citt\u00e0 tedesca di abitanti, situata nel Land della Renania Settentrionale-Vestfalia.\nAppartiene al distretto governativo di Arnsberg e al circondario dell'Ennepe-Ruhr.\nHattingen possiede lo status di \"Media citt\u00e0 di circondario\" (\"Mittlere kreisangeh\u00f6rige Stadt\").\nHattingen si trova sulla riva sud del fiume Ruhr, nel sud della regione della Ruhr.\nLe prime testimonianze sulla citt\u00e0 risalgono al 1396 quando il duca della regione diede il permesso di costruire il municipio della citt\u00e0. Nel 1554 Hattingen divenne parte della Lega Anseatica, divenendo una base importante per i traffici commerciali della regione. Nel 1720, sul territorio, erano attive 52 miniere di carbone, essendo infatti la regione della Ruhr una zona molto ricca di risorse minerarie. La produzione di ferro cominci\u00f2 nel diciannovesimo secolo quando apr\u00ec la pi\u00f9 importante acciaieria del territorio. La produzione termin\u00f2 solo nel 1987 dopo circa un secolo di storia.\nOggi Hattingen \u00e8 un centro turistico molto attivo grazie al suo aspetto medievale e ai vari monumenti e musei che la citt\u00e0 offre, tra cui il castello di Isenburg a sud della citt\u00e0.\nGeografia fisica.\nHattingen \u00e8 stata fondata su una terrazza del fiume Ruhr e ha un centro storico ben conservato, con le sue numerose case a graticcio. La citt\u00e0 centrale \u00e8 situata ad un'altitudine di 60\u2013306 m sul livello del mare.\nLe citt\u00e0 vicine ad Hattingen sono le citt\u00e0 di Bochum, Essen e Wuppertal, Sprockh\u00f6vel, Witten (circondario dell'Ennepe-Ruhr) e Velbert (circondario di Mettmann). Il sud \u00e8 il cosiddetto Elfringhauser Schweiz, una zona ricreativa popolare. Hattingen \u00e8 divisa nei distretti di Blankenstein, Bredenscheid-St\u00fcter, Hattingen-Mitte, Holthausen, Niederbonsfeld, Niederelfringhausen, Niederwenigern, Oberst\u00fcter, Welper e Winz-Baak.\nStoria.\nHattingen venne documentata per la prima volta nel 990 con il nome di Reichshof Hatneggen. Si trova fra la regione metallifera Bergish al sud e la regione Hellweg a Nord, dove vengono prodotti tessuti, fattore che favor\u00ec il commercio. Nel 1396 il conte Dietrich Von Der Mark fond\u00f2 l'attuale citt\u00e0 di Hattingen, che venne riconosciuta come citt\u00e0 anseatica.\nCome in tutta la Ruhr, nel XIX e XX secolo \u00e8 molto importante l'estrazione del carbone. Ci sono molte miniere a Hattingen, gi\u00e0 nel 1787 entr\u00f2 in funzione la ferrovia da Rauendahl ad Hattingen, la prima al mondo per il trasporto del carbone.\nPer pi\u00f9 di cento anni la fabbrica Henrichshutte fu il pi\u00f9 importante datore di lavoro ad Hattingen (per parecchio tempo 10.000 lavoratori). L'azienda ha cos\u00ec contribuito alla creazione di nuovi siti abitativi (Huttenau, Musendrei) e allargando la citt\u00e0 la fabbrica fondata nel 1853 da heinrich Stolberg-Wernigerode era uno dei pi\u00f9 grandi produttori di acciaio della regione. Venne scelto questo sito che prima era prevalentemente agricolo perch\u00e9 si scopr\u00ec del minerale ferroso nella zona dell'attuale quartiere Welper. Questa scoperta cambi\u00f2 la storia e il nome della strada Musendrei ricorda come tutto nacque dal ferro.\nDal 1949 c'\u00e8 un'importante scuola federale del pi\u00f9 grande sindacato tedesco, il DGB, che oggi \u00e8 un centro di studi.\nNel 1987 con il declino dell'industria pesante e del carbone chiuse anche l'ulivo altoforno Henrichshutte. Ma comunque Hattingen si \u00e8 adeguata meglio di altre citt\u00e0 ai cambiamenti strutturali. Attualmente ha un tasso di disoccupazione del 7,7%.\nMolte fabbriche Heinrichshutte sono state demolite. Tutto il sito industriale oggi \u00e8 un museo del lavoro del paesaggio, ed \u00e8 uno dei sette musei industriali della regione Westfalia.\nCultura e luoghi di interesse.\nCon le sue quasi 150 case a traliccio medievali, la citt\u00e0 vecchia di Hattingen \u00e8 una meta da gita molto amata. Esse sono espressione di una precisa volont\u00e0 dei cittadini che negli anni 60 si sono espressi contro un piano regolatore modernizzante e a favore di un mantenimento degli edifici esistenti. La zona pedonale, completamente libera dal traffico, \u00e8 stata una delle prime ideate in Germania. Oggi il nucleo cittadino si presenta molto affascinante e particolarmente animato. Le case sono immobili di grande valore e molto ambite. Gli edifici storici della citt\u00e0 pi\u00f9 conosciuti sono la chiesa di Sankt Georg, il Municipio Vecchio, il campanile, la cosiddetta (a causa della sua forma peculiare) casa a ferro da stiro risalente al XVII secolo ed il suo museo (MiBEH) dell'associazione locale Hattingen/Ruhr. Dal 1771 al 1856 hanno vissuto in questo edificio artigiani che producevano tessuti sui loro telai. Beccatelli e travi con volute e intagli caratterizzano l'aspetto della facciata. Dinnanzi all'edificio una pietra commemorativa ricorda l'ultima proprietaria di religione ebraica dell'edificio, Selma Abraham nata Cahn.\nNel centro storico ci sono molte birrerie e trattorie. Una volta all'anno si svolge in citt\u00e0 d'estate una sagra cittadina con musica dal vivo e molte bancarelle che richiama in citt\u00e0 molti visitatori ed ex abitanti di Hattingen. Sempre d'estate ha luogo nel piazzale della chiesa di Sankt Georg l'antico mercato cittadino durante il quale i ristoranti di Hattingen offrono le loro specialit\u00e0 mentre viene suonata musica dal vivo.\nVicino alla stazione degli autobus, per le antiche mura della citt\u00e0, gli uomini di ferro creati da Zbigniew Fr\u0105czkiewicz fanno da guardiano all'ingresso della citt\u00e0. Piuttosto discreto \u00e8 anche l'Horkenstein.\nA causa dei suoi molti spazi verdi, Hattingen \u00e8 una zona ricreativa per molti residenti della Ruhr. Soprattutto la valle della Ruhr attira migliaia di ciclisti e pedoni per le ottime condizioni meteo.\nTra Hattingen, Bochum e Witten \u00e8 il Kemnade che offre numerosi sport acquatici. \u00c8 possibile pedalare sulla pista ciclabile della Ruhr Ruhraufw\u00e4rts fino nel Sauerland. Lungo il sentiero, il fiume Ruhr passa accanto a Baldeneysee di Essen a Duisburg sul Reno. In alcuni luoghi si ottiene la vecchia alzaia. Lo storico RurtalBahn (funzionamento a vapore) dispone anche di 3 punti di interruzione a Hattingen.\nNella Valle della Ruhr si trovano il borgo di Blankenstein, Isenburg e l'Haus Kemnade. Questa, situata nell'area urbana di Hattingen, presenta la \"Collezione di strumenti musicali\" \"Hans e Hede Grumbt\", che comprende circa 1800 strumenti e orologi meccanici. Sempre dalle stesse parti, nell'immediata vicinanza del Castello, si trova il Museo-fattoria. Sulla rotta ferroviaria dei monti della Ruhr \u00e8 situata invece la Torre Bismarck di Hattingen, mentre a Blankestein si pu\u00f2 visitare il museo cittadino.\nCon tre itinerari turistici e 50.000 metri quadrati di ampio giardino, anche l'Henrichschutte fa parte del Museo Industriale della Vestfalia ed \u00e8 una delle attrazioni cittadine. Nel 2005 la citt\u00e0 ha deciso di stabilire l'archivio degli aforismi tedeschi nel Museo Civico."}
{"id": "249679", "revid": "113896198", "url": "https://it.wikipedia.org/wiki?curid=249679", "title": "Castrop-Rauxel", "text": "Castrop-Rauxel (pr.: ) \u00e8 una citt\u00e0 di abitanti della Renania Settentrionale-Vestfalia, in Germania.\nAppartiene al circondario di Recklinghausen.\nCastrop-Rauxel possiede lo \"status\" di \"Grande citt\u00e0 di circondario\" (\"Gro\u00dfe kreisangeh\u00f6rige Stadt\").\nAmministrazione.\nGemellaggi.\nCastrop-Rauxel \u00e8 gemellata con:"}
{"id": "249686", "revid": "339392", "url": "https://it.wikipedia.org/wiki?curid=249686", "title": "Khazad-d\u00fbm", "text": ""}
{"id": "249693", "revid": "1711941", "url": "https://it.wikipedia.org/wiki?curid=249693", "title": "Brandivino", "text": " Il Brandivino (o \"Fiume Bruno\", \"Brandywine\" nell'originale inglese) come viene chiamato dagli Hobbit della Contea, o Baranduin secondo gli Elfi, \u00e8 un fiume di Arda, l'universo immaginario fantasy creato dallo scrittore inglese J.R.R. Tolkien. \u00c8 uno dei tre grandi fiumi di Eriador, estendendosi per centinaia di miglia.\nGeografia.\nNoto nella Contea anche come \"Il Fiume\", il Brandivino, nasce dal Lago Vesproscuro (o \"Neunial\" che un tempo era stato il nucleo del regno di Arnor), nel nord dell'Eriador, e scorre per circa 60 miglia ad est, prima di curvare il suo corso verso sud. Dopo circa altre 120 miglia scorre nelle vicinanze della Contea formandone quasi interamente il confine orientale eccetto per la Terra di Buck, il territorio che si estende tra questo e la Vecchia Foresta, per poi dirigersi verso il mare a sud di Ered Luin e venendo a separare le regioni di Minhiriath e Harlindon.\nDurante il suo lungo viaggio riceve le acque da numerosi altri fiumi, come il Tornesaule, l'Acqua di Lungacque e i suoi affluenti minori ed infine lo Shire. I soli punti in cui \u00e8 possibile attraversarlo, nella Contea, sono: il \"Ponte sul Brandivino\", sulla Grande Via Est, il \"Traghetto di Buckburgo\" e il \"Sarnoguado\", nel Decumano Sud.\nLambendo la Vecchia Foresta a sud, il fiume volta ancora a sud-ovest, attraversando un'antica strada ai Guadi di Sarn, e scorre poi nel nord della disabitata regione del Minhiriath, prima di sfociare nel Grande Mare, sopra i Boschi di Eryn Vorn.\nI guadi.\nPonte sul Brandivino.\nChiamato originariamente \"Ponte dagli archi di pietra\", venne costruito in tempi remoti sulla Grande Via Est dagli Uomini di Arnor, regno che comprendeva anche la regione della Contea. Quando questa venne donata agli Hobbit, il Re di Arnor fece promettere ai Mezzuomini che avrebbero mantenuto agibile tale ponte, per permettere un'agevole comunicazione col sud. E cos\u00ec gli Hobbit fecero, nonostante il Regno del Nord fosse caduto.\nAlla fine della Terza Era, quando nella Contea si cominci\u00f2 a vedere un sempre maggior numero di creature ostili, briganti, lupi e quant'altro, ai due lati del ponte furono costruiti due portali, sorvegliati notte e giorno da Sceriffi.\nTraghetto di Buckburgo.\nEra il secondo principale luogo di collegamento dalla Contea alla Terra di Buck dopo il Ponte sul Brandivino (che \u00e8 circa 20 miglia pi\u00f9 a nord). \u00c8 apparentemente lasciato senza equipaggio, in modo che i viaggiatori possano servirsene quando pi\u00f9 ne hanno bisogno. Quando Frodo, Sam, Merry e Pipino sono diretti alla nuova casa di Crifosso/La \"Locanda Del Puledro Impennato\", questi attraversarono il fiume usando il Traghetto appena prima dell'arrivo di un Cavaliere Nero, che dovette dirigersi al Ponte a nord, poich\u00e9 non erano rimaste pi\u00f9 barche nella riva ovest del fiume.\nSarnoguado.\nLa parola \u00e8 una traduzione parziale dell'espressione sindarin \"sarn athrad\", che vuol dire \"guado di pietre\". Era un guado sul Brandivino posto nel punto pi\u00f9 a sud della Contea; collegava i due lembi di un'antica strada che portava dalla Contea stessa verso il Verdecammino.\nIl nome.\nIl nome \"Baranduin\" \u00e8 una parola sindarin che significa \"fiume marrone dorato\". Gli Hobbit della Contea gli diedero originariamente il nome di \"Branda-n\u00een\", \"acqua di confine\" nell'originale linguaggio Hobbitish. Questi cambi\u00f2 pi\u00f9 avanti ancora una volta il suo nome, diventando \"Bralda-h\u00eem\", \"birra inebriante\" (nome, anche questo come quello sindarin, riferito al colore spesso marrone delle sue acque), che Tolkien rese in inglese con \"Brandywine\", diventato per traslitterazione \"Brandivino\" in italiano.\nPer gli Hobbit della Contea, il Brandivino fu sempre considerato come il confine tra il conosciuto e lo sconosciuto, e spesso coloro che vivevano nella Terra di Buck, anche se sulla sponda opposta, venivano considerati \"strani\"."}
{"id": "249694", "revid": "2175", "url": "https://it.wikipedia.org/wiki?curid=249694", "title": "Ferri\u00e8re-sur-Risle", "text": ""}
{"id": "249696", "revid": "2175", "url": "https://it.wikipedia.org/wiki?curid=249696", "title": "Fidelaire", "text": ""}
{"id": "249697", "revid": "3810", "url": "https://it.wikipedia.org/wiki?curid=249697", "title": "Pirsig", "text": ""}
{"id": "249698", "revid": "287204", "url": "https://it.wikipedia.org/wiki?curid=249698", "title": "Fiquefleur-Equainville", "text": ""}
{"id": "249709", "revid": "287204", "url": "https://it.wikipedia.org/wiki?curid=249709", "title": "La For\u00eat-du-Parc", "text": "La For\u00eat-du-Parc \u00e8 un comune francese di 527 abitanti situato nel dipartimento dell'Eure nella regione della Normandia."}
{"id": "249710", "revid": "33689", "url": "https://it.wikipedia.org/wiki?curid=249710", "title": "Goliath (Supercar)", "text": ""}
{"id": "249716", "revid": "110157", "url": "https://it.wikipedia.org/wiki?curid=249716", "title": "La Goulafri\u00e8re", "text": "La Goulafri\u00e8re \u00e8 un comune francese di 175 abitanti situato nel dipartimento dell'Eure, nella regione della Normandia."}
{"id": "249720", "revid": "287204", "url": "https://it.wikipedia.org/wiki?curid=249720", "title": "Le Gros-Theil", "text": "Le Gros-Theil \u00e8 un comune francese di 939 abitanti situato nel dipartimento dell'Eure nella regione della Normandia."}
{"id": "249726", "revid": "106456", "url": "https://it.wikipedia.org/wiki?curid=249726", "title": "La Gu\u00e9roulde", "text": "La Gu\u00e9roulde \u00e8 un ex comune francese di 766 abitanti situato nel dipartimento dell'Eure nella regione della Normandia. Dal 1\u00ba gennaio 2016 \u00e8 stato soppresso formando, con i comuni di Breteuil e Cintray, il nuovo comune di Breteuil-sur-Iton e diventandone comune delegato. "}
{"id": "249727", "revid": "110157", "url": "https://it.wikipedia.org/wiki?curid=249727", "title": "L'Habit", "text": "L'Habit \u00e8 un comune francese di 556 abitanti situato nel dipartimento dell'Eure nella regione della Normandia."}
{"id": "249728", "revid": "287204", "url": "https://it.wikipedia.org/wiki?curid=249728", "title": "La Hareng\u00e8re", "text": "La Hareng\u00e8re \u00e8 un comune francese di 526 abitanti situato nel dipartimento dell'Eure nella regione della Normandia."}
{"id": "249729", "revid": "287204", "url": "https://it.wikipedia.org/wiki?curid=249729", "title": "La Haye-Aubr\u00e9e", "text": "La Haye-Aubr\u00e9e \u00e8 un comune francese di 447 abitanti situato nel dipartimento dell'Eure nella regione della Normandia."}
{"id": "249730", "revid": "287204", "url": "https://it.wikipedia.org/wiki?curid=249730", "title": "La Haye-de-Calleville", "text": "La Haye-de-Calleville \u00e8 un comune francese di 306 abitanti situato nel dipartimento dell'Eure nella regione della Normandia."}
{"id": "249732", "revid": "838137", "url": "https://it.wikipedia.org/wiki?curid=249732", "title": "La Haye-de-Routot", "text": "La Haye-de-Routot \u00e8 un comune francese di 264 abitanti situato nel dipartimento dell'Eure nella regione della Normandia."}
{"id": "249733", "revid": "287204", "url": "https://it.wikipedia.org/wiki?curid=249733", "title": "La Haye-du-Theil", "text": "La Haye-du-Theil \u00e8 un comune francese di 261 abitanti situato nel dipartimento dell'Eure nella regione della Normandia."}
{"id": "249734", "revid": "110157", "url": "https://it.wikipedia.org/wiki?curid=249734", "title": "La Haye-le-Comte", "text": "La Haye-le-Comte \u00e8 un comune francese di 133 abitanti situato nel dipartimento dell'Eure nella regione della Normandia."}
{"id": "249735", "revid": "287204", "url": "https://it.wikipedia.org/wiki?curid=249735", "title": "La Haye-Malherbe", "text": "La Haye-Malherbe \u00e8 un comune francese di 1.502 abitanti situato nel dipartimento dell'Eure nella regione della Normandia."}
{"id": "249736", "revid": "110157", "url": "https://it.wikipedia.org/wiki?curid=249736", "title": "La Haye-Saint-Sylvestre", "text": "La Haye-Saint-Sylvestre \u00e8 un comune francese di 250 abitanti situato nel dipartimento dell'Eure nella regione della Normandia."}
{"id": "249738", "revid": "287204", "url": "https://it.wikipedia.org/wiki?curid=249738", "title": "La Heuni\u00e8re", "text": "La Heuni\u00e8re \u00e8 un comune francese di 259 abitanti situato nel dipartimento dell'Eure nella regione della Normandia."}
{"id": "249739", "revid": "287204", "url": "https://it.wikipedia.org/wiki?curid=249739", "title": "Les Hogues", "text": "Les Hogues \u00e8 un comune francese di 655 abitanti situato nel dipartimento dell'Eure nella regione della Normandia."}
{"id": "249740", "revid": "648716", "url": "https://it.wikipedia.org/wiki?curid=249740", "title": "1 E22 m", "text": "Per rendere pi\u00f9 immediate le differenze tra i diversi ordini di grandezza, questa pagina contiene un elenco di distanze maggiori di (, ovvero circa 1,1 milioni di anni luce).\nDistanze minori di 1022 m\nDistanze maggiori di 1023 m"}
{"id": "249741", "revid": "287204", "url": "https://it.wikipedia.org/wiki?curid=249741", "title": "L'Hosmes", "text": "L'Hosmes \u00e8 un comune francese di 75 abitanti situato nel dipartimento dell'Eure nella regione della Normandia."}
{"id": "249742", "revid": "287204", "url": "https://it.wikipedia.org/wiki?curid=249742", "title": "La Houssaye", "text": "La Houssaye \u00e8 un comune francese di 221 abitanti situato nel dipartimento dell'Eure nella regione della Normandia."}
{"id": "249743", "revid": "110157", "url": "https://it.wikipedia.org/wiki?curid=249743", "title": "Illiers-l'\u00c9v\u00eaque", "text": "Illiers-l'\u00c9v\u00eaque \u00e8 un comune francese di 1.013 abitanti situato nel dipartimento dell'Eure nella regione della Normandia."}
{"id": "249744", "revid": "1982", "url": "https://it.wikipedia.org/wiki?curid=249744", "title": "Ferdinando II di Borbone", "text": ""}
{"id": "249746", "revid": "287204", "url": "https://it.wikipedia.org/wiki?curid=249746", "title": "La Lande-Saint-L\u00e9ger", "text": "La Lande-Saint-L\u00e9ger \u00e8 un comune francese di 301 abitanti situato nel dipartimento dell'Eure nella regione della Normandia."}
{"id": "249747", "revid": "838137", "url": "https://it.wikipedia.org/wiki?curid=249747", "title": "Le Landin", "text": "Le Landin \u00e8 un comune francese di 193 abitanti situato nel dipartimento dell'Eure nella regione della Normandia."}
{"id": "249749", "revid": "287204", "url": "https://it.wikipedia.org/wiki?curid=249749", "title": "La Madeleine-de-Nonancourt", "text": "La Madeleine-de-Nonancourt \u00e8 un comune francese di 1.228 abitanti situato nel dipartimento dell'Eure nella regione della Normandia."}
{"id": "249750", "revid": "110157", "url": "https://it.wikipedia.org/wiki?curid=249750", "title": "Le Manoir (Eure)", "text": "Le Manoir \u00e8 un comune francese di 1.226 abitanti situato nel dipartimento dell'Eure nella regione della Normandia."}
{"id": "249752", "revid": "648716", "url": "https://it.wikipedia.org/wiki?curid=249752", "title": "1 E21 m", "text": "Per rendere pi\u00f9 immediate le differenze tra i diversi ordini di grandezza, questa pagina contiene un elenco di distanze maggiori di , ovvero circa ).\nDistanze minori di 1021 m\nDistanze maggiori di 1022 m"}
{"id": "249753", "revid": "14867", "url": "https://it.wikipedia.org/wiki?curid=249753", "title": "Discontinuit\u00e0", "text": ""}
{"id": "249755", "revid": "287204", "url": "https://it.wikipedia.org/wiki?curid=249755", "title": "Le Mesnil-Hardray", "text": "Le Mesnil-Hardray \u00e8 un comune francese di 49 abitanti situato nel dipartimento dell'Eure nella regione della Normandia."}
{"id": "249756", "revid": "287204", "url": "https://it.wikipedia.org/wiki?curid=249756", "title": "Le Mesnil-Jourdain", "text": "Le Mesnil-Jourdain \u00e8 un comune francese di 242 abitanti situato nel dipartimento dell'Eure nella regione della Normandia."}
{"id": "249757", "revid": "80030", "url": "https://it.wikipedia.org/wiki?curid=249757", "title": "Le Neubourg", "text": "Le Neubourg \u00e8 un comune francese di 4.368 abitanti situato nel dipartimento dell'Eure nella regione della Normandia."}
{"id": "249758", "revid": "287204", "url": "https://it.wikipedia.org/wiki?curid=249758", "title": "La Neuve-Grange", "text": "La Neuve-Grange \u00e8 un comune francese di 325 abitanti situato nel dipartimento dell'Eure nella regione della Normandia."}
{"id": "249760", "revid": "110157", "url": "https://it.wikipedia.org/wiki?curid=249760", "title": "La Neuve-Lyre", "text": "La Neuve-Lyre \u00e8 un comune francese di 628 abitanti situato nel dipartimento dell'Eure nella regione della Normandia."}
{"id": "249761", "revid": "7077", "url": "https://it.wikipedia.org/wiki?curid=249761", "title": "1 E20 m", "text": "Per rendere pi\u00f9 immediate le differenze tra i diversi ordini di grandezza, questa pagina contiene un elenco di distanze maggiori di .\nDistanze minori di 1020 m\nDistanze maggiori di 1021 m"}
{"id": "249762", "revid": "110157", "url": "https://it.wikipedia.org/wiki?curid=249762", "title": "La Neuville-du-Bosc", "text": "La Neuville-du-Bosc \u00e8 un comune francese di 552 abitanti situato nel dipartimento dell'Eure nella regione della Normandia."}
{"id": "249765", "revid": "287204", "url": "https://it.wikipedia.org/wiki?curid=249765", "title": "La No\u00eb-Poulain", "text": "La No\u00eb-Poulain \u00e8 un comune francese di 202 abitanti situato nel dipartimento dell'Eure nella regione della Normandia."}
{"id": "249766", "revid": "287204", "url": "https://it.wikipedia.org/wiki?curid=249766", "title": "Notre-Dame-d'\u00c9pine", "text": "Notre-Dame-d'\u00c9pine \u00e8 un comune francese di 78 abitanti situato nel dipartimento dell'Eure nella regione della Normandia."}
{"id": "249767", "revid": "106456", "url": "https://it.wikipedia.org/wiki?curid=249767", "title": "Le Noyer-en-Ouche", "text": "Le Noyer-en-Ouche \u00e8 un comune francese di 185 abitanti situato nel dipartimento dell'Eure nella regione della Normandia. Il territorio comunale \u00e8 bagnato dal fiume Risle."}
{"id": "249769", "revid": "399", "url": "https://it.wikipedia.org/wiki?curid=249769", "title": "Editor esadecimale", "text": "Un editor esadecimale (o hexeditor) \u00e8 un editor in grado di gestire la rappresentazione in formato esadecimale di ogni singolo byte di qualunque tipo di file, e di consentirne la modifica.\nA differenza degli editor specializzati, ad esempio di testo, che normalmente non visualizzano i caratteri di controllo, l'editor esadecimale non effettua alcuna distinzione.\nLa rappresentazione in formato esadecimale \u00e8 particolarmente efficiente, poich\u00e9 ogni singolo byte viene sempre rappresentato da una coppia di caratteri, tuttavia sono spesso disponibili formati di visualizzazione alternativi, quali il decimale o l'ottale. Analogamente, i soli byte coincidenti con un carattere visualizzabile secondo la codifica ASCII possono venir rappresentati con il relativo carattere tipografico.\nPu\u00f2 essere utilizzato per vari scopi: si possono fare modifiche ai programmi eseguibili, per esempio traducendo le stringhe da una lingua all'altra, oppure si possono fare piccole modifiche al codice (anche a scopi di cracking). Inoltre con un po' di esperienza pu\u00f2 essere usato per recuperare dati da file corrotti che non vengono pi\u00f9 aperti dall'applicazione registrata.\nLa schermata di un comune hexedit \u00e8 divisa in tre colonne: la posizione sul file (offset o indirizzo), la visualizzazione esadecimale e la visualizzazione ASCII degli stessi dati."}
{"id": "249771", "revid": "27723", "url": "https://it.wikipedia.org/wiki?curid=249771", "title": "Esopianeta", "text": ""}
{"id": "249772", "revid": "27723", "url": "https://it.wikipedia.org/wiki?curid=249772", "title": "Exopianeta", "text": ""}
{"id": "249773", "revid": "287204", "url": "https://it.wikipedia.org/wiki?curid=249773", "title": "Les Places", "text": "Les Places \u00e8 un comune francese di 76 abitanti situato nel dipartimento dell'Eure nella regione della Normandia."}
{"id": "249774", "revid": "287204", "url": "https://it.wikipedia.org/wiki?curid=249774", "title": "Le Planquay", "text": "Le Planquay \u00e8 un comune francese di 147 abitanti situato nel dipartimento dell'Eure nella regione della Normandia."}
{"id": "249775", "revid": "110157", "url": "https://it.wikipedia.org/wiki?curid=249775", "title": "Le Plessis-Grohan", "text": "Le Plessis-Grohan \u00e8 un comune francese di 754 abitanti situato nel dipartimento dell'Eure nella regione della Normandia."}
{"id": "249776", "revid": "287204", "url": "https://it.wikipedia.org/wiki?curid=249776", "title": "Le Plessis-H\u00e9bert", "text": "Le Plessis-H\u00e9bert \u00e8 un comune francese di 428 abitanti situato nel dipartimento dell'Eure nella regione della Normandia."}
{"id": "249779", "revid": "287204", "url": "https://it.wikipedia.org/wiki?curid=249779", "title": "Le Plessis-Sainte-Opportune", "text": "Le Plessis-Sainte-Opportune \u00e8 un comune francese di 284 abitanti situato nel dipartimento dell'Eure nella regione della Normandia."}
{"id": "249780", "revid": "287204", "url": "https://it.wikipedia.org/wiki?curid=249780", "title": "La Poterie-Mathieu", "text": "La Poterie-Mathieu \u00e8 un comune francese di 146 abitanti situato nel dipartimento dell'Eure nella regione della Normandia."}
{"id": "249781", "revid": "287204", "url": "https://it.wikipedia.org/wiki?curid=249781", "title": "Les Pr\u00e9aux", "text": "Les Pr\u00e9aux \u00e8 un comune francese di 442 abitanti situato nel dipartimento dell'Eure nella regione della Normandia."}
{"id": "249782", "revid": "767487", "url": "https://it.wikipedia.org/wiki?curid=249782", "title": "La Pyle", "text": "La Pyle \u00e8 un comune francese di 162 abitanti situato nel dipartimento dell'Eure nella regione della Normandia."}
{"id": "249783", "revid": "640277", "url": "https://it.wikipedia.org/wiki?curid=249783", "title": "1 E19 m", "text": "Per rendere pi\u00f9 immediate le differenze tra i diversi ordini di grandezza, questa pagina contiene un elenco di distanze maggiori di .\nDistanze minori di 1019 m\nDistanze maggiori di 1020 m"}
{"id": "249784", "revid": "106456", "url": "https://it.wikipedia.org/wiki?curid=249784", "title": "Le Roncenay-Authenay", "text": "Le Roncenay-Authenay \u00e8 un ex comune francese di 409 abitanti situato nel dipartimento dell'Eure nella regione della Normandia. Dal 1\u00ba gennaio 2016 \u00e8 stato accorpato ad altri cinque comuni per formare il nuovo comune di Mesnils-sur-Iton, di cui \u00e8 divenuto comune delegato."}
{"id": "249785", "revid": "106456", "url": "https://it.wikipedia.org/wiki?curid=249785", "title": "La Roussi\u00e8re", "text": "La Roussi\u00e8re \u00e8 un ex comune francese di 220 abitanti situato nel dipartimento dell'Eure nella regione della Normandia. Dal 1\u00ba gennaio 2016 \u00e8 stato incorporato con altri 15 comuni per formare il nuovo comune di Mesnil-en-Ouche, divenendo comune delegato."}
{"id": "249786", "revid": "106456", "url": "https://it.wikipedia.org/wiki?curid=249786", "title": "Le Sacq", "text": "Le Sacq \u00e8 un ex comune francese di 312 abitanti situato nel dipartimento dell'Eure nella regione della Normandia. Dal 1\u00ba gennaio 2016 \u00e8 stato accorpato ad altri cinque comuni per formare il nuovo comune di Mesnils-sur-Iton, di cui \u00e8 divenuto comune delegato."}
{"id": "249787", "revid": "80030", "url": "https://it.wikipedia.org/wiki?curid=249787", "title": "Saint-Aubin-d'\u00c9crosville", "text": "Saint-Aubin-d'\u00c9crosville \u00e8 un comune francese di 687 abitanti situato nel dipartimento dell'Eure nella regione della Normandia."}
{"id": "249788", "revid": "1522738", "url": "https://it.wikipedia.org/wiki?curid=249788", "title": "Saint-\u00c9lier", "text": "Saint-\u00c9lier \u00e8 un comune francese di 451 abitanti situato nel dipartimento dell'Eure nella regione della Normandia."}
{"id": "249789", "revid": "767487", "url": "https://it.wikipedia.org/wiki?curid=249789", "title": "Saint-\u00c9loi-de-Fourques", "text": "Saint-\u00c9loi-de-Fourques \u00e8 un comune francese di 460 abitanti situato nel dipartimento dell'Eure nella regione della Normandia."}
{"id": "249790", "revid": "767487", "url": "https://it.wikipedia.org/wiki?curid=249790", "title": "Saint-\u00c9tienne-du-Vauvray", "text": "Saint-\u00c9tienne-du-Vauvray \u00e8 un comune francese di 728 abitanti situato nel dipartimento dell'Eure nella regione della Normandia."}
{"id": "249791", "revid": "287204", "url": "https://it.wikipedia.org/wiki?curid=249791", "title": "Saint-\u00c9tienne-l'Allier", "text": "Saint-\u00c9tienne-l'Allier \u00e8 un comune francese di 506 abitanti situato nel dipartimento dell'Eure nella regione della Normandia."}
{"id": "249792", "revid": "287204", "url": "https://it.wikipedia.org/wiki?curid=249792", "title": "Saint-\u00c9tienne-sous-Bailleul", "text": "Saint-\u00c9tienne-sous-Bailleul \u00e8 un comune francese di 399 abitanti situato nel dipartimento dell'Eure nella regione della Normandia."}
{"id": "249793", "revid": "287204", "url": "https://it.wikipedia.org/wiki?curid=249793", "title": "Saint-Martin-Saint-Firmin", "text": "Saint-Martin-Saint-Firmin \u00e8 un comune francese di 256 abitanti situato nel dipartimento dell'Eure nella regione della Normandia."}
{"id": "249794", "revid": "287204", "url": "https://it.wikipedia.org/wiki?curid=249794", "title": "Saint-Victor-d'\u00c9pine", "text": "Saint-Victor-d'\u00c9pine \u00e8 un comune francese di 326 abitanti situato nel dipartimento dell'Eure nella regione della Normandia."}
{"id": "249795", "revid": "7077", "url": "https://it.wikipedia.org/wiki?curid=249795", "title": "1 E18 m", "text": "Per rendere pi\u00f9 immediate le differenze tra i diversi ordini di grandezza, questa pagina contiene un elenco di distanze maggiori di , ovvero circa ).\nDistanze minori di 1018 m\nDistanze maggiori di 1019 m"}
{"id": "249798", "revid": "287204", "url": "https://it.wikipedia.org/wiki?curid=249798", "title": "Le Theil-Nolent", "text": "Le Theil-Nolent \u00e8 un comune francese di 224 abitanti situato nel dipartimento dell'Eure nella regione della Normandia."}
{"id": "249800", "revid": "110157", "url": "https://it.wikipedia.org/wiki?curid=249800", "title": "Le Thil", "text": "Le Thil \u00e8 un comune francese di 422 abitanti situato nel dipartimento dell'Eure nella regione della Normandia."}
{"id": "249802", "revid": "287204", "url": "https://it.wikipedia.org/wiki?curid=249802", "title": "Les Thilliers-en-Vexin", "text": "Les Thilliers-en-Vexin \u00e8 un comune francese di 479 abitanti situato nel dipartimento dell'Eure nella regione della Normandia."}
{"id": "249803", "revid": "7077", "url": "https://it.wikipedia.org/wiki?curid=249803", "title": "1 E17 m", "text": "Per rendere pi\u00f9 immediate le differenze tra i diversi ordini di grandezza, questa pagina contiene un elenco di distanze maggiori di , ovvero circa ).\nDistanze minori di 1017 m\nDistanze maggiori di 1018 m"}
{"id": "249804", "revid": "287204", "url": "https://it.wikipedia.org/wiki?curid=249804", "title": "Le Thuit", "text": "Le Thuit \u00e8 un comune francese di 135 abitanti situato nel dipartimento dell'Eure nella regione della Normandia."}
{"id": "249805", "revid": "110157", "url": "https://it.wikipedia.org/wiki?curid=249805", "title": "Le Thuit-Anger", "text": "Le Thuit-Anger \u00e8 un comune francese di 641 abitanti situato nel dipartimento dell'Eure nella regione della Normandia."}
{"id": "249806", "revid": "110157", "url": "https://it.wikipedia.org/wiki?curid=249806", "title": "Le Thuit-Signol", "text": "Le Thuit-Signol \u00e8 un comune francese di 2.214 abitanti situato nel dipartimento dell'Eure nella regione della Normandia."}
{"id": "249807", "revid": "110157", "url": "https://it.wikipedia.org/wiki?curid=249807", "title": "Le Thuit-Simer", "text": "Le Thuit-Simer \u00e8 un comune francese di 402 abitanti situato nel dipartimento dell'Eure nella regione della Normandia."}
{"id": "249809", "revid": "125572062", "url": "https://it.wikipedia.org/wiki?curid=249809", "title": "Krak dei Cavalieri", "text": "Il Krak dei Cavalieri (\u1e24isn al-Akr\u0101d in lingua araba, cio\u00e8 \"Fortezza dei Curdi\", oggi Qal\u02bfat al-\u1e24i\u1e63n, \"Cittadella della fortezza\") \u00e8 una fortezza militare siriana, situata nei pressi di Homs; \n pi\u00f9 noto come Ordine Ospedaliero prima di diventare Ordine dei Cavalieri di Rodi e infine Ordine dei Cavalieri di Malta - oggi S.M.O.M. (Sovrano Militare Ordine di Malta).\nIl Krak (che deriva dalla parola aramaica \"karkha\", che significa \"citt\u00e0\", conservatasi nel centro urbano transgiordanico di al-Karak, la biblica Moab) si trova a met\u00e0 strada circa tra Aleppo e Damasco, a 60\u00a0km quasi a SO di Hama.\nLa sua posizione era al tempo strategica, in quanto controllava il \"Passo di Homs\", lo sbocco settentrionale cio\u00e8 dell'ampia e fertile pianura della Buqay'a (oggi Beq\u0101\u02bf), fra il Monte Libano e l'Antilibano, che si esauriva proprio di fronte a quest'unico varco possibile che conduceva verso la costa mediterranea e che permetteva di raggiungere la citt\u00e0 di Tortosa (oggi \"Tartus\"), costituendo in tal modo la difesa pi\u00f9 avanzata della Contea di Tripoli.\nEtimologia.\nIl nome in arabo del castello \u00e8 \"Kalaa\" (\u0642\u0644\u0639\u0629), che si pu\u00f2 tradurre come \"castello\" mentre il nome moderno per la parola europea fortezza si pronuncia \"Hosn\" (\u062d\u0635\u0646). Dall'uso di queste due parole deriva infatti il nome della primitiva struttura nota come \"\u1e24o\u1e63n al-Akr\u0101d\" (\u062d\u0635\u0646 \u0627\u0644\u0623\u0643\u0631\u0627\u062f), che significa appunto \"forte dei Curdi\". Furono i franchi a definire il sito come \"Le Crat\" e poi a trasformarlo in \"karak\" (fortezza), che in francese risulta \"Le Crac\". \"Crat\" era probabilmente la versione franca di \"Akr\u0101d\", la parola usata per indicare invece i curdi. Dopo che gli Ospitalieri ebbero ottenuto il controllo del castello, divenne noto col nome di \"Crac de l'Ospital\"; il nome di \"Crac des Chevaliers\" (o \"Krak des Chevaliers\") venne introdotto da Guillaume Rey nel XIX secolo. La parola \"Krak\" era un nome comune per una costruzione militare o un forte costruito dai crociati in Palestina o Siria.\nSito.\nIl castello sorge sulla cima di una collina medio-alta ad est del monte Tartus, in Siria, nei pressi dei corni di Homs. Sul lato opposto, a 27\u00a0km di distanza, si trova il Castello di Gibelcar del XII secolo. La strada che passava tra le due fortezze era strategicamente importante perch\u00e9 connetteva le citt\u00e0 di Tripoli e Homs. A nord del castello si trova il Jebel Ansariyah, mentre a sud il Libano. L'area circondante il castello \u00e8 fertile, beneficiando di abbondanti piogge. Rispetto al Regno di Gerusalemme, gli altri stati crociati erano meno adatti all'agricoltura.\nLa storia.\nLa collina denominata Jebel Kalakh, su cui fu poi costruito il Krak dei Cavalieri, era originariamente il luogo su cui sorgeva una piccola fortezza chiamata il \"\u00abCastello sul pendio\u00bb\" o \"\u00abCastello Curdo\u00bb (Husn al-Akrad)\", perch\u00e9, fatto costruire, nel 1031 circa, dall'Emiro di Aleppo, il presidio era costituito da soldati curdi che avevano il compito di proteggere i territori interni della Siria dalla minaccia di potenziali invasori provenienti dalla costa mediterranea.\nLa prima conquista del Krak.\nLe date in cui svolgono gli avvenimenti relativi alla prima conquista del Krak dei Cavalieri sono quelle della Prima crociata che videro la partecipazione di personaggi quali il normanno Boemondo I d'Antiochia (Principe di Taranto) e suo nipote Tancredi d'Altavilla, il borgognone Goffredo di Buglione della Bassa Lorena (Francia settentrionale) e Baldovino di Boulogne suo fratello, il provenzale Raimondo di Saint-Gilles, conte di Tolosa (Francia meridionale). Essi partirono dall'Europa nell'agosto del 1096 e raggiungono Costantinopoli (via terra) alla fine dello stesso anno. Nel 1097 i crociati conquistano Edessa (Baldovino di Boulogne), poi Antiochia (Boemondo), fino alla presa finale di Gerusalemme (15 luglio 1099) affidata poi a Goffredo di Buglione, e infine Tripoli (Raimondo di Saint-Gilles o Raimondo IV di Tolosa).\nNel 1099, durante il passaggio della Prima crociata che si dirigeva verso Gerusalemme, Raimondo di Tolosa occupa brevemente l'avamposto, come racconta lo storico Steven Runciman nel suo libro \"La Prima crociata\". Secondo il racconto, Raimondo e Goffredo di Buglione, a capo delle truppe crociate, avevano lasciato Antiochia, dove Boemondo s'era arrogato il titolo di principe, e proseguivano verso Gerusalemme. Durante questo tragitto, in cerca di rifornimenti (sempre scarsi) per le truppe, si imbatterono in questo castello che allora era presidiato da una guarnigione curda per la maggior parte composta da contadini. Per evitare di essere uccisi e nella speranza che i crociati se ne andassero soddisfatti delle cibarie cos\u00ec ottenute, i Curdi fecero uscire dal castello delle greggi. I crociati, in numero sembrerebbe abbastanza limitato, si dispersero per recuperare il bestiame. In quel momento il presidio curdo, vedendo le truppe crociate separate e quindi vulnerabili, tent\u00f2 una sortita e riusc\u00ec quasi a catturare Raimondo che fu soccorso in tempo dalla sua guardia personale. Di notte comunque il castello fu abbandonato dai Curdi e Raimondo riprese quindi il suo tragitto alla volta di Gerusalemme. Runciman non spiega se gi\u00e0 in questa data venne lasciato un presidio crociato.\nLa prima incursione al Krak dei Cavalieri (gennaio 1099) precedette quindi la presa di Gerusalemme (15 luglio 1099). Dopo la conquista di Gerusalemme il destino del Krak dei Cavalieri \u00e8 legato agli avvenimenti della contea di Tripoli. Raimondo di Tolosa infatti, nel tentativo di acquisire una sua area di possedimenti cos\u00ec come avevano fatto prima di lui Baldovino, Boemondo, Tancredi e Goffredo, tent\u00f2 di conquistare Tripoli. Prima prese Tortosa (Tartus) intorno al 1100 e poi tent\u00f2 pi\u00f9 volte di conquistare sia il Krak che la citt\u00e0 di Homs in Siria senza peraltro riuscirvi. Si concentr\u00f2 poi su Tripoli dove costru\u00ec la sua fortezza sul Monte Pellegrino a ridosso del porto della citt\u00e0. Mor\u00ec tuttavia nel febbraio del 1105, lasciando il comando delle operazioni nelle mani del nipote, Guglielmo-Giordano, conte di Cerdagna, che lo aveva seguito in Terra Santa. Nel 1109, Guglielmo Giordano, conquistata la citt\u00e0 assunse il titolo di conte di Tripoli; ma nella primavera dello stesso anno arriv\u00f2 dalla Francia il figlio primogenito di Raimondo e conte di Tolosa, Bertrando di Saint-Gilles, che rivendicava l'eredit\u00e0 anche su Tripoli. Dopo una iniziale spartizione in cui la zona a nord di Tripoli fin\u00ec a Guglielmo-Giordano (vassallo di Tancredi) e la zona a sud compresa la citt\u00e0 di Tripoli a Bertrando, quest'ultimo prese l'area complessiva a seguito della morte di Guglielmo-Giordano e divenne pertanto l'unico conte di Tripoli con il nome di Bertrando I (1109-1112). Diverse fonti riportano la data di conquista del Krak intorno al 1110 e quindi \u00e8 plausibile che sia stato Bertrando I ad espugnarla anche se di questo episodio non si ha traccia. Comunque il castello fu governato dai conti di Tripoli, Bertrando I, poi il figlio, Ponzio di Tripoli (1112\u20131137) e dopo il nipote, Raimondo II di Tripoli (1137\u20131152).\nGli Ospedalieri (Ospitalieri).\nQuesto periodo storico vede la nascita di importanti ordini religiosi cavallereschi, quali quello dei Cavalieri dell'Ospedale di San Giovanni di Gerusalemme(1099), la cui missione era quella di rendere sicure le vie della costa e di curare i malati, e quello dei Cavalieri templari (1119). Entrambi erano ordini militari ed ebbero un ruolo importante nelle guerre in oriente.\nIl Krak dei Cavalieri, insieme ad altri castelli, fu donato agli Ospedalieri da Raimondo II di Tripoli nel 1144 che da allora lo presidiarono, per circa 127 anni, dovendo difenderlo dalle incursioni musulmane.Nei primi anni i Cavalieri fecero notevoli lavori, tra cui le mura della fortezza interna e la cappella; altre mura furono poi erette col miglioramento delle scarpate, tra la fine del XII e l'inizio del XIII secolo; infine verso il 1250, furono eseguiti altri rifacimenti e migliorie.\nIl Krak poteva ospitare fino a 2.000 tra soldati e cavalieri, anche se alcuni parlano di 4.000, e la guarnigione crociata costru\u00ec fortificazioni in aggiunta a quelle originarie lungo tutto il periodo della loro permanenza e ogni qualvolta le circostanze lo richiedevano.\nLa presenza dei crociati nella zona, negli anni seguenti, non fu mai tranquilla e fu sempre soggetta alle incursioni delle popolazioni musulmane di confine. Il Krak dei Cavalieri, rispetto ad altre fortificazioni, era in una posizione geografica favorevole in quanto in quel periodo le principali zone su cui concentravano i maggiori sforzi di difesa o attacco erano Gerusalemme (Israele), Damietta (Egitto), Edessa (Armenia), Costantinopoli (Turchia), Aleppo e Damasco (Siria) tutte abbastanza lontane dal Krak.\nAlcuni castellani della fortezza sono conosciuti come Pierre de Mirmande, Geoffroy le Rat e Hugues Revel.\nIl Krak durante le altre crociate.\nNel 1144 il Sultano di Damasco, N\u016br al-D\u012bn ibn Zank\u012b (Norandino), conquist\u00f2 Edessa sconfiggendo Baldovino. Questo rappresent\u00f2 un colpo assai duro per i crociati in Oriente, che provoc\u00f2 notevoli ripercussioni anche in Occidente. Venne lanciata una Seconda crociata (1148-1149) che, nonostante la presenza del re di Francia Luigi VII e dell'imperatore di Germania Corrado III, risult\u00f2 fallimentare. Il percorso segu\u00ec quello della prima crociata, da Costantinopoli ad Antiochia a Gerusalemme. Tentarono la conquista di Damasco, ma inutilmente.\nIl Krak fu attaccato nel 1163 sempre da N\u016br al-D\u012bn, le cui truppe si scontrarono con quelle dei crociati nella valle di Beq\u0101\u02bf (al-Biq\u0101), nelle vicinanze del castello. I crociati in quella occasione ebbero la meglio e mantennero il presidio della zona e del castello.\nNel 1170 il Krak sub\u00ec una serie di terremoti che lo danneggiarono in modo grave e dovette subire negli anni seguenti diverse riparazioni e ristrutturazioni.In quello stesso anno (1170), mor\u00ec N\u016br al-D\u012bn e i suoi domini furono presi progressivamente dal suo sottoposto, il curdo Sal\u0101h al-D\u012bn ibn Ayy\u016bb (Saladino) che, di fatto, durante il suo regno riusc\u00ec ad accerchiare in una stretta morsa tutti i regni crociati, dall'Armenia fino all'Egitto. \nSaladino, nel 1187, fece diverse incursioni e mise a ferro e fuoco la Contea di Tripoli e il principato di Antiochia, ma evit\u00f2 di attaccare o porre sotto diretto assedio il Krak, rinunciando sempre ai piani di conquista diretti perch\u00e9 probabilmente riteneva le difese troppo difficili da scardinare, ma ancor pi\u00f9 probabilmente, nonostante il ruolo importante di difesa delle posizioni costiere della zona, nell'ambito del suo piano strategico la conquista della fortezza non era tra le sue priorit\u00e0. \u00c8 interessante la nota dello storico dell'epoca, Guglielmo di Tiro, che in questo periodo scrive a proposito di una delle incursioni di Saladino all'interno del triangolo di castelli crociati Chastel Blanc, Krak dei Cavalieri, al-\u02bfAr\u012bma:\nLa data pi\u00f9 importante del periodo \u00e8 il 4 luglio 1187, data in cui Saladino sconfisse i crociati molto pi\u00f9 a sud nella battaglia di Hattin tra Gerusalemme e il lago di Tiberiade. La sconfitta fu pesantissima per i crociati e come conseguenza vi fu la riconquista di Gerusalemme da parte dei musulmani.\nNel 1202, il Krak fu colpito ancora da un terremoto, che obblig\u00f2 i cavalieri a ristrutturarlo, rinforzando la scarpata e circondandolo di una seconda cinta di mura con cinque torri semicircolari, e fu ampliata la vasca di raccolta delle acque, sia provenienti da un vicino fiume tramite un acquedotto sia raccogliendo tutte l'acqua piovana delle coperture.\nNell'ultimo periodo l'avanzata dei Mongoli (1256), la forza di reazione dei musulmani d'Egitto (Mamelucchi), l'incapacit\u00e0 da parte dei signori cristiani occidentali di concludere un'accettabile alleanza con i Bizantini, le rivalit\u00e0 interne di Outremer fecero s\u00ec che alla fine del XIII secolo la presenza dei crociati nella zona che va dall'Armenia all'Egitto si riducesse drasticamente, scomparendo gradualmente negli anni a venire.In quegli anni vennero realizzati, dagli Ospitalieri, gli ultimi lavori di ripristino ed ulteriore rinforzo della fortezza\nLa fine del Krak dei Cavalieri.\nIl Krak dei Cavalieri segu\u00ec quindi questi eventi che lo videro testimone quasi per intero della presenza dei crociati cristiani nel Vicino Oriente per quasi 200 anni. Fu infatti durante l'inverno del 1271 che al-Malik al-Z\u0101hir Baybars, sultano mamelucco d'Egitto, nella sua progressiva riconquista di quelli che erano stati gli insediamenti latini, \"\u00abassedi\u00f2 il castello per vari giorni (circa un mese), colpendolo con i proiettili delle sue catapulte le mura esterne, fino a che le sue truppe imbottigliarono i difensori all'interno della ridotta\u00bb\". La conquista finale del castello da parte di Baybars, detto \"la pantera\", avvenne il 7 aprile di quello stesso anno, dopo la resa dei difensori, che furono lasciati liberi di raggiungere Tripoli.Secondo la leggenda, prima di sferrare l'attacco finale, gli arabi tentarono uno stratagemma. Un piccione viaggiatore fu inviato al castello con un messaggio del Gran Maestro degli Ospedalieri, in cui veniva ordinato alla guarnigione di arrendersi. In numero inferiore e senza speranza di salvezza, i difensori fecero quanto loro ordinato anche se forse avevano compreso che si trattava di un messaggio di un impostore.\nBaybars ad ogni modo, in seguito alla conquista, restaur\u00f2 le parti danneggiate e costru\u00ec nuove torri e la fortezza mantenne intatta la sua importanza sotto il dominio dei Mamelucchi. Nella fortezza fu mantenuta una guarnigione sino al XIV secolo, quando fu visitata dal famoso viaggiatore arabo Ibn Battuta, verso il 1330.\nL'importanza del Krak poi venne meno, sino a che la fortezza venne abbandonata.\nSolo all'inizio del XIX secolo, alcune famiglie occuparono i grandi ambienti, usandoli come alloggi. Nel 1927, le autorit\u00e0 francesi, che avevano mandato di governare la Siria, allontanarono tutti gli occupanti, dando inizio ai lavori di restauro che hanno dato al castello l'aspetto originario. Dichiarato Monumento di Francia, nel 1945, fu regalato al regno hascemita di Siria, come risarcimento per i danni provocati dal bombardamento di Damasco.\nLa fortezza.\nEsteso su un'area di circa 3 ettari, il Krak poggia su una pianta trapezoidale, il cui lato pi\u00f9 corto \u00e8 rivolto verso un pendio molto scosceso, che facilita la difesa passiva.Vi sono due cinte murarie: quella esterna, con numerose torri cilindriche \u00e8 divisa da quella interna da un fossato che si interrompe in corrispondenza del grande serbatoio dell'acqua. Il lato occidentale della cinta esterna, difeso da cinque torri semicircolari si affaccia su una scarpata profonda 300 metri. La torre di sud-ovest, con i due leoni dello stemma di Baybars, sulla colonna centrale porta un'iscrizione dello stesso Baybars che ordina il restauro della fortezza subito dopo averla conquistata. Vicino a questa torre, detta anche \"Torre del mulino\" (Burj al-\u1e6d\u0101\u1e25\u016bna) passa l'acquedotto che alimenta la vasca del Krak.\nAl castello si accede da una porta che una volta aveva anche un ponte levatoio e poi si sale lungo scalinate, con lunghi scalini che potevano essere percorse anche a cavallo. Nella parte bassa della costruzione vi erano le stalle, molto ampie, quindi si accede al fossato tra le due cerchia di mura. La cerchia di mura interna \u00e8 veramente imponente.\nSi entra quindi all'interno della fortezza, dove un cortile d\u00e0 accesso, attraverso tre archi aperti sulla facciata, alla \"Sala dei Pilastri\", un ampio ambiente a volta sostenuto da grandi pilastri rettangolari, che fungeva da mensa, con accanto ampi magazzini per le derrate alimentari. Di fronte vi \u00e8 l'elegante \"Portico gotico o Loggia\", con iscrizioni in francese e in latino sopra l'arco, che dava accesso alla sala capitolare dei monaci. Dietro a questa sala vi \u00e8 un salone largo 10 metri, che, appoggiandosi alle mura esterne, si estende per 120 metri e arriva sino alla \"Cappella\", lunga 21,50 metri e larga 8,50, con tre campate con volta a botte; dopo la conquista araba, la cappella fu trasformata in moschea con tre mi\u1e25r\u0101b ed un minbar.\nDa una scala si pu\u00f2 accedere alla \"Torre della figlia del Re\", la cui parte superiore \u00e8 di epoca araba e che vista dal fossato \u00e8 veramente imponente. Arrivando sulla terrazza e seguendo il perimetro delle mura interne si arriva alla Ridotta, formata da tre possenti torrioni, che verso l'interno sono a pianta quadrata, mentre verso l'esterno sono arrotondati. Nella prima torre la pi\u00f9 antica risiedeva il Gran Maestro dell'ordine e venivano accolti gli ospiti di riguardo. Vicino vi \u00e8 il possente maschio, chiamato \"Torre di Monfret\", mentre il terzo corpo, il pi\u00f9 imponente, dove venivano installati mangani e catapulte era collegato al maschio da un ampio terrapieno che fungeva da piazza d'armi.\nDurante la guerra civile siriana.\nLa fortezza \u00e8 stata occupata dalle forze ribelli antigovernative, che la utilizzano dall'inizio delle ostilit\u00e0, e sistematicamente bombardata dalle forze armate del governo siriano.\nIl 20 marzo 2014 le forze dell'esercito ufficiale siriano hanno riconquistato il Krak, che risulta aver subito gravi danni durante i combattimenti soprattutto nel portico gotico ed \u00e8 considerato un patrimonio mondiale in pericolo."}
{"id": "249812", "revid": "287204", "url": "https://it.wikipedia.org/wiki?curid=249812", "title": "Coerenza (fisica)", "text": "In ottica si chiama coerenza (o \"coerenza di fase\") la propriet\u00e0 di un'onda elettromagnetica di mantenere una certa relazione di fase con se stessa durante la sua propagazione. Questo concetto \u00e8 stato generalizzato a tutti i fenomeni ondulatori dall'acustica alla meccanica quantistica. Il fenomeno macroscopico pi\u00f9 noto dovuto alla coerenza di fase \u00e8 quello dell'interferenza. Infatti mentre fasci di luce coerenti (come quelli prodotti da un laser) possono produrre facilmente fenomeni di interferenza, con la normale luce prodotta dal sole o da una lampadina, bianca o resa monocromatica con un opportuno filtro, l'interferenza si vede solo in casi particolari (le iridescenze delle bolle di sapone, ad esempio, o i colori cangianti delle ali di certe farfalle).\nCoerenza temporale.\nQuando si parla di fase di un'onda ci si riferisce sempre all'approssimazione di onde piane ovvero di onde perfettamente monocromatiche. In realt\u00e0 ogni onda reale ha delle deviazioni rispetto a questo andamento ideale e quindi, dopo che si \u00e8 propagata per una certa distanza (ovvero per un certo tempo) le deviazioni da un andamento perfettamente sinusoidale diventano sensibili. Queste deviazioni sono matematicamente descrivibili come una deviazione sulla fase dell'onda. Quando il rapporto di fase si perde per via di queste deviazioni si dice che l'onda ha perso la sua \"coerenza temporale\". Si pu\u00f2 dunque definire come \"tempo di coerenza\" l'intervallo medio di tempo nel quale l'onda oscilla in un modo prevedibile. Durante questo intervallo essa compir\u00e0 un certo numero di oscillazioni prima di cambiare fase. Il prodotto tra il tempo di coerenza e la velocit\u00e0 della luce \u00e8 detto \"lunghezza di coerenza\". Un'onda perfettamente monocromatica sarebbe descrivibile come una perfetta sinusoide, la cui lunghezza di coerenza sarebbe infinita. Una lampada comune ha una lunghezza di coerenza di frazioni di millimetro, mentre alcuni laser arrivano anche a qualche decina di chilometri. La differenza di lunghezza tollerabile tra i bracci di un interferometro d\u00e0 una misura del tempo di coerenza della sorgente usata.\nCoerenza spaziale laterale.\nDue onde che provengano da due regioni diverse dello spazio, perpendicolari alla direzione di propagazione, si dicono coerenti spazialmente se la differenza di fase tra di loro rimane costante nel tempo. Maggiore \u00e8 la dimensione di tale regione di spazio in cui si verifichi questa correlazione tra le fasi, maggiore sar\u00e0 la lunghezza di correlazione spaziale laterale. La maggior parte delle sorgenti, lampade ad incandescenza o il sole, hanno una piccola coerenza spaziale. Gli esperimenti di interferenza a doppia fenditura alla Young utilizzano un diaframma molto piccolo come primo elemento, proprio per ovviare alla carenza di coerenza spaziale di sorgenti estese. Le sorgenti di tale tipo debbono avere naturalmente bassa coerenza spaziale in quanto gli eventi elementari che generano le onde elettromagnetiche dai vari elementi che costituiscono la sorgente sono non correlati in nessuna maniera, e quindi incoerenti. \u00c8 da notare che il discorso \u00e8 completamente diverso in un laser, in cui oltre ad un\u2019elevata correlazione temporale si ha una correlazione spaziale, o per sorgenti naturalmente puntiformi a causa dell'enorme distanza, come le stelle."}
{"id": "249813", "revid": "648716", "url": "https://it.wikipedia.org/wiki?curid=249813", "title": "1 E16 m", "text": "1 E16 m \u00e8 la notazione esponenziale per indicare la lunghezza:\nPer rendere pi\u00f9 immediate le differenze tra i diversi ordini di grandezza, questa pagina contiene un elenco di distanze maggiori di , ovvero circa ).\nDistanze minori di 1017 m\nDistanze maggiori di 1017 m"}
{"id": "249814", "revid": "287204", "url": "https://it.wikipedia.org/wiki?curid=249814", "title": "Le Tilleul-Lambert", "text": "Le Tilleul-Lambert \u00e8 un comune francese di 204 abitanti situato nel dipartimento dell'Eure nella regione della Normandia."}
{"id": "249815", "revid": "287204", "url": "https://it.wikipedia.org/wiki?curid=249815", "title": "Le Tilleul-Othon", "text": "Le Tilleul-Othon \u00e8 un comune francese di 397 abitanti situato nel dipartimento dell'Eure nella regione della Normandia."}
{"id": "249816", "revid": "287204", "url": "https://it.wikipedia.org/wiki?curid=249816", "title": "Le Torpt", "text": "Le Torpt \u00e8 un comune francese di 320 abitanti situato nel dipartimento dell'Eure nella regione della Normandia."}
{"id": "249817", "revid": "287204", "url": "https://it.wikipedia.org/wiki?curid=249817", "title": "Le Tremblay-Omonville", "text": "Le Tremblay-Omonville \u00e8 un comune francese di 308 abitanti situato nel dipartimento dell'Eure nella regione della Normandia."}
{"id": "249818", "revid": "287204", "url": "https://it.wikipedia.org/wiki?curid=249818", "title": "La Trinit\u00e9 (Eure)", "text": "La Trinit\u00e9 \u00e8 un comune francese di 101 abitanti situato nel dipartimento dell'Eure nella regione della Normandia."}
{"id": "249819", "revid": "439868", "url": "https://it.wikipedia.org/wiki?curid=249819", "title": "La Trinit\u00e9-de-R\u00e9ville", "text": "La Trinit\u00e9-de-R\u00e9ville \u00e8 un comune francese di 254 abitanti situato nel dipartimento dell'Eure nella regione della Normandia.\nIl suo territorio \u00e8 bagnato dalle acque del fiume Charentonne."}
{"id": "249820", "revid": "767487", "url": "https://it.wikipedia.org/wiki?curid=249820", "title": "La Trinit\u00e9-de-Thouberville", "text": "La Trinit\u00e9-de-Thouberville \u00e8 un comune francese di 439 abitanti situato nel dipartimento dell'Eure nella regione della Normandia."}
{"id": "249821", "revid": "648716", "url": "https://it.wikipedia.org/wiki?curid=249821", "title": "1 E15 m", "text": "Per rendere pi\u00f9 immediate le differenze tra i diversi ordini di grandezza, questa pagina contiene un elenco di distanze maggiori di , ovvero ).\nDistanze minori di 1015 m\nDistanze maggiori di 1016 m"}
{"id": "249826", "revid": "7077", "url": "https://it.wikipedia.org/wiki?curid=249826", "title": "1 E14 m", "text": "Per rendere pi\u00f9 immediate le differenze tra i diversi ordini di grandezza, questa pagina contiene un elenco di distanze maggiori di , ovvero 100 miliardi di km).\nDistanze inferiori a 1014 m\nDistanze superiori a 1015 m"}
{"id": "249829", "revid": "1534511", "url": "https://it.wikipedia.org/wiki?curid=249829", "title": "Settimana luce", "text": ""}
{"id": "249832", "revid": "287204", "url": "https://it.wikipedia.org/wiki?curid=249832", "title": "Le Troncq", "text": "Le Troncq \u00e8 un comune francese di 153 abitanti situato nel dipartimento dell'Eure nella regione della Normandia."}
{"id": "249834", "revid": "287204", "url": "https://it.wikipedia.org/wiki?curid=249834", "title": "Le Tronquay (Eure)", "text": "Le Tronquay \u00e8 un comune francese di 497 abitanti situato nel dipartimento dell'Eure nella regione della Normandia."}
{"id": "249835", "revid": "1534511", "url": "https://it.wikipedia.org/wiki?curid=249835", "title": "Giorno luce", "text": ""}
{"id": "249836", "revid": "767487", "url": "https://it.wikipedia.org/wiki?curid=249836", "title": "La Vacherie", "text": "La Vacherie \u00e8 un comune francese di 566 abitanti situato nel dipartimento dell'Eure nella regione della Normandia."}
{"id": "249838", "revid": "1534511", "url": "https://it.wikipedia.org/wiki?curid=249838", "title": "Mese luce", "text": ""}
{"id": "249839", "revid": "110157", "url": "https://it.wikipedia.org/wiki?curid=249839", "title": "Le Val-David", "text": "Le Val-David \u00e8 un comune francese di 773 abitanti situato nel dipartimento dell'Eure nella regione della Normandia."}
{"id": "249840", "revid": "110157", "url": "https://it.wikipedia.org/wiki?curid=249840", "title": "Le Vaudreuil", "text": "Le Vaudreuil \u00e8 un comune francese di 3.733 abitanti situato nel dipartimento dell'Eure nella regione della Normandia."}
{"id": "249841", "revid": "110157", "url": "https://it.wikipedia.org/wiki?curid=249841", "title": "Les Ventes", "text": "Les Ventes \u00e8 un comune francese di 1.070 abitanti situato nel dipartimento dell'Eure nella regione della Normandia.\nStoria.\nLa storia recente di Les Ventes si lega alla Seconda Guerra Mondiale. Il 17 luglio 1944 un pilota del 354th Fighter Group americano, decorato con la Distinguished Flying Cross, il tenente Billie Dowe Harris, colpito dalla contraerea nazista, guid\u00f2 il suo aeroplano a schiantarsi in una foresta adiacente al borgo, salvando cos\u00ec il caseggiato abitato e le persone che in esso abitavano.\nTestimone dell'accaduto fu il Sig. Guy Surleau che successivamente risult\u00f2 strumentale nelle ricerche.\nAlla memoria di Harris \u00e8 stata dedicata dal comune la \"Place Billie Dowe Harris\", con una cerimonia da allora ripetuta annualmente.\nL'identit\u00e0 del pilota rimase sconosciuta per 68 anni fino al 2012, quando per ricerche presso l'Archivio Militare Americano, effettuate per conto del comune dalla signora Valerie Quesnal, che si sono incrociate con quelle della vedova del pilota, la signora Peggy Seale Harris, da allora mai pi\u00f9 risposatasi, che per 68 anni cerc\u00f2 la verit\u00e0, \u00e8 stata chiarita.\nIl tenente Billie Dowe Harris oggi riposa al Normandy American Cemetery and Memorial.\nLa diciottenne Sig. na Peggy Seale, originaria di Vernon, Texas, e il Sottotenente Billie Dowe Harris dell'Oklahoma si erano sposati un anno prima il 22. Settembre 1943, ed erano stati insieme per sole sei settimane prima della chiamata in guerra.\nLa signora Peggy Seale Harris \u00e8 venuta a mancare nel 2013. Harris venne decorato con la Purple Heart Medal, la Air Medal e la Distinguished Service Medal."}
{"id": "249845", "revid": "110157", "url": "https://it.wikipedia.org/wiki?curid=249845", "title": "Le Vieil-\u00c9vreux", "text": "Le Vieil-\u00c9vreux \u00e8 un comune francese di 758 abitanti situato nel dipartimento dell'Eure nella regione della Normandia."}
{"id": "249846", "revid": "6923", "url": "https://it.wikipedia.org/wiki?curid=249846", "title": "La Vieille-Lyre", "text": "La Vieille-Lyre \u00e8 un comune francese di 637 abitanti situato nel dipartimento dell'Eure nella regione della Normandia.\nIl 1\u00ba gennaio 2019, per effetto del decreto prefettizio del 21 novembre 2018, il comune ha assorbito quello di Champignolles diventando un comune nuovo."}
{"id": "249848", "revid": "77174", "url": "https://it.wikipedia.org/wiki?curid=249848", "title": "Lago di Misurina", "text": "Il lago di Misurina \u00e8 un lago alpino naturale, il pi\u00f9 grande del Cadore e si trova a 1.754 m s.l.m. a Misurina, frazione di Auronzo di Cadore (Belluno). Il perimetro \u00e8 di 2,6\u00a0km mentre la profondit\u00e0 \u00e8 di 5\u00a0metri.\nDescrizione.\nLe particolari caratteristiche climatiche dell'area intorno lago rendono l'aria particolarmente adatta a chi soffre di patologie respiratorie. Infatti, nei pressi del lago si trova l'Istituto Pio XII, l'unico centro in Italia per la cura dell'asma infantile. A est del lago si trovano degli impianti di risalita, e la catena dei Cadini di Misurina (Sottosezione Dolomiti d'Ampezzo), attraversata dal sentiero attrezzato Alberto Bonacossa. A nord del lago, prendendo la strada che porta alle Tre Cime di Lavaredo, si trova il Lago d'Antorno. A sud invece si trova il Gruppo del Sorapiss (Dolomiti Ampezzane).\nNei pressi del lago si trovano una decina di alberghi con una capacit\u00e0 ricettiva di circa 500 posti letto. Oltre agli alberghi, il grande edificio che appare guardando il lago da nord verso sud, \u00e8 una casa di cura. La maggior parte degli inverni il lago ghiaccia completamente divenendo cos\u00ec praticabile in tutta la sua estensione. In inverno vi si tengono partite di polo a cavallo sulla superficie ghiacciata. Presso il lago passa l'Alta via n. 3, che partendo da Villabassa giunge a Longarone.\nFolclore.\nVi sono almeno due diverse leggende legate al lago di Misurina. La prima, che \u00e8 la pi\u00f9 \"raccontata\", \u00e8 stata resa famosa da una canzone di Claudio Baglioni, inclusa nell'album \"Sabato pomeriggio\". Secondo tale versione, Misurina era l'unica figlia dell'anziano e imponente re Sorapiss, che governava le terre comprese tra le Tofane, l'Antelao, le Marmarole e le Tre Cime di Lavaredo.\nLa bimba, tanto capricciosa e dispettosa quanto graziosa, era l'unica ragione di vita del re Sorapiss, il quale, rimasto vedovo, attribuiva l'impertinenza della figlioletta alla mancanza della mamma e pertanto era sempre pronto a scusarla e giustificarla. All'et\u00e0 di sette o otto anni, Misurina venne a conoscenza dell'esistenza di una fata, che viveva sul monte Cristallo, che possedeva uno specchio magico, il quale dava il potere di leggere i pensieri di chiunque vi si specchiasse.\nMisurina supplic\u00f2 lungamente il padre affinch\u00e9 le procurasse lo specchio magico, che desiderava ad ogni costo, finch\u00e9 Sorapiss cedette e l'accompagn\u00f2. La fata resistette a lungo, perch\u00e9 non voleva accontentare quella bimba capricciosa ma, di fronte alle lacrime di Sorapiss, fin\u00ec per acconsentire, ponendo per\u00f2 una condizione durissima, nella speranza che il re e sua figlia rinunciassero. La fata possedeva infatti un bellissimo giardino ricco di fiori stupendi sul monte Cristallo, ma l'eccesso di sole li appassiva prematuramente. Sicch\u00e9 richiese, in cambio dello specchio, che Sorapiss accettasse di essere trasformato in una montagna, che proteggesse con la sua ombra il giardino della fata.\nQuando Misurina, al settimo cielo, ricevette lo specchio da Sorapiss e venne informata del patto, non si scompose, anzi: si mostr\u00f2 entusiasta all'idea che suo padre, per renderla felice, diventasse una montagna, sulla quale lei avrebbe potuto correre e giocare. In quello stesso istante, mentre Misurina contemplava lo specchio, Sorapiss cominci\u00f2 la sua trasformazione, gonfiandosi e cambiando colore: i suoi capelli divennero alberi e le sue rughe crepacci.\nMisurina si accorse improvvisamente di trovarsi in alto, sulla montagna che era stata suo padre e, rivolgendo lo sguardo in basso, fu colta da un capogiro e precipit\u00f2 nel vuoto. Sorapiss, ai suoi ultimi istanti di vita, dovette assistere impotente alla tragica fine della sua bambina, sicch\u00e9 dai suoi occhi ancora aperti sgorgarono cos\u00ec tante lacrime da formare due ruscelli, i quali si raccolsero a valle formando un immenso lago, che prese il nome appunto di Misurina. Lo specchio, cadendo, si infranse tra le rocce e i suoi frammenti furono trascinati a valle dai ruscelli di lacrime di Sorapiss, dove ancora oggi danno riflessi multicolori, come i pensieri di chi contempla il lago di Misurina.\nNella seconda versione, \"Mesurina\" (cos\u00ec soprannominata soltanto in seguito) \u00e8 una fanciulla, figlia di ricchi mercanti Veneziani, allontanata in montagna dal padre con uno stratagemma, nel tentativo di scongiurare l'avverarsi di una profezia che avrebbe visto la fanciulla donare tutti i propri averi. In seguito a tragici eventi amorosi, che ricordano vagamente quelli di Romeo e Giulietta, la fanciulla muore, riconosciuta in punto di morte da un amante avuto quand'era in fiore e dal quale era stata allontanata, a causa di un inganno ordito dal padre e con l'aiuto di una serva da lui inviata."}
{"id": "249849", "revid": "830939", "url": "https://it.wikipedia.org/wiki?curid=249849", "title": "Cosimo Canovetti", "text": "I suoi interessi furono l'organizzazione dello spazio urbano, l'aerodinamica e la propulsione a reazione.\nNacque a Firenze nel 1857 e si laure\u00f2 in ingegneria civile a Parigi. Qui rimase, collaborando con il Barone Haussmann alla modernizzazione della citt\u00e0 voluta da Napoleone III: in particolare, inizi\u00f2 una brillante carriera nelle ferrovie e, vincendo un concorso, partecip\u00f2 alla realizzazione del quartiere dell'Opera. Contemporaneamente, inizi\u00f2 a studiare l'aerodinamica (1883-1884).\nIngegneria civile in Italia.\nRientrato in Italia, nel 1888 fu nominato ingegnere capo del comune di Brescia; progett\u00f2 l'ampliamento della citt\u00e0 (1897) ed organizz\u00f2 l'acquedotto e la fognatura; di questo periodo rimangono numerosi studi tecnici. Per proseguire i suoi personali studi di aerodinamica, nel 1898 install\u00f2 un cavo di 170 m (81 m di dislivello) fra una torretta del castello di Brescia la parte inferiore di un fossato; qui studi\u00f2 la discesa di corpi di diverse forme montati su carrelli, riuscendo a determinare i coefficienti di resistenza aerodinamica dei solidi con una precisione mai raggiunta. Questi esperimenti continuarono tra il 1902 ed il 1904 con la collaborazione di Mario Calderara (1879 - 1944), inventore e primo aviatore italiano, amico dei fratelli Wright.\nNel 1905 Canovetti abbandon\u00f2 l'incarico a Brescia e, dopo uno scambio di lettere con il conte Gian Giacomo Fellissent, sindaco di Treviso, nel gennaio del 1906 giunge nella citt\u00e0 veneta con la speranza di poterne disegnare e realizzare il futuro piano regolatore. Canovetti defin\u00ec perfino gli aspetti finanziari dell'opera, fissando un preventivo di circa 25.000 lire di allora. La proposta fu oggetto di sporadiche discussioni in consiglio comunale per quasi due anni, fino a novembre del 1907, ma per la caduta della giunta e per la disorganizzazione dell'ufficio tecnico locale il progetto non fu mai approvato.\n\u00c8 comunque interessante soffermarsi su una curiosa coincidenza legata alla breve esperienza trevigiana dell'ingegnere: analizzando il piano regolatore di Brescia, balza subito all'occhio il fatto che esso si occupi solo di ridisegnare i tracciati dell'immediata periferia, trascurando completamente la citt\u00e0 dentro le mura e delineandosi come un tipico intervento tardo ottocentesco di riprogettazione delle infrastrutture; quando poi Felissent, il sindaco di Treviso, dovette spiegare ai colleghi amministratori che cosa fosse un piano regolatore, lo defin\u00ec come uno strumento soprattutto di vincolo, atto a ridefinire lotti, tracciati e a riprogettare e modernizzare le infrastrutture del suolo (strade, edifici) e del sottosuolo (acquedotti, fognature): la visione di Felissent \u00e8 quindi quella tipica di un ingegnere sanitario di fine Ottocento. Il conte forse non conosce - o addirittura conosce e non approva - i nuovi indirizzi dell'urbanistica che in Europa hanno cominciato a sovrapporre agli interventi dei tecnici sanitari, concettualmente semplici, piani pi\u00f9 attenti alla percezione visiva: piani che contemplano diverse destinazioni d'uso per i quartieri (zone residenziali, produttive, commerciali...) e sono molto pi\u00f9 attenti e pretenziosi riguardo all'aspetto estetico dell'ambiente urbano. Non \u00e8 chiaro se Felissent avesse maturato queste convinzioni prima di incontrare Canovetti - e lo avesse quindi scelto proprio per questa coincidenza di pensiero - o se l'identit\u00e0 di vedute fosse il diretto risultato della loro frequentazione.\nGli studi di aerodinamica.\nDopo il contatto con Treviso, Canovetti abbandona completamente l'ingegneria civile per dedicarsi alla sua vera passione: gli studi di aerodinamica. Agli inizi del Novecento arriva a concepire un motore per dirigibili in grado di unire massima leggerezza, grande semplicit\u00e0 di funzionamento ed assenza di vibrazioni: si tratta di un motore a scoppio a gazolina (benzina leggera molto volatile) privo di albero di trasmissione, utilizzato solo come generatore di gas caldi in pressione e cio\u00e8 come compressore volumetrico. Canovetti rende efficiente il getto dei gas attraverso il tubo di scarico impiegandoli per muovere una turbina che trasmette energia rotativa ad una grande elica propulsiva: \u00e8 il primo motore turboelica d'Italia e forse del mondo. Il dispositivo gli vale, nel novembre 1909, la medaglia d'argento alla prima \"Esposizione Italiana d'Aviazione\" di Milano e, dopo il brevetto del 1910, il premio Wilde in Francia nel 1912.\nIn una dettagliata relazione esposta al \"Collegio degli ingegneri\" di Milano il 17 febbraio 1911 Canovetti, persuaso dei bassi rendimenti dei dispositivi di propulsione ad elica, formula una delle prime teorie matematiche sul computo della forza trattiva di un'elica. I perfezionamenti del suo motore per dirigibili incontrano tiepide reazioni da parte degli stati maggiori dell'esercito francese ed italiano che sottovalutano le potenzialit\u00e0 dell'invenzione, ma per la sua attivit\u00e0 viene insignito della Legion d'Onore francese.\nCosimo Canovetti mor\u00ec il 29 febbraio 1932 a Gardone Riviera; \u00e8 oggi una figura poco nota anche per la scarsa organicit\u00e0 dei suoi scritti, indizio di un carattere vivace e poliedrico."}
{"id": "249852", "revid": "126257", "url": "https://it.wikipedia.org/wiki?curid=249852", "title": "Piumato (araldica)", "text": ""}
{"id": "249854", "revid": "126257", "url": "https://it.wikipedia.org/wiki?curid=249854", "title": "Pomato (araldica)", "text": ""}
{"id": "249856", "revid": "838137", "url": "https://it.wikipedia.org/wiki?curid=249856", "title": "1 E-12 K", "text": ""}
{"id": "249858", "revid": "838137", "url": "https://it.wikipedia.org/wiki?curid=249858", "title": "1 E-9 K", "text": ""}
{"id": "249859", "revid": "123129854", "url": "https://it.wikipedia.org/wiki?curid=249859", "title": "Beverly Hills", "text": "Beverly Hills \u00e8 una citt\u00e0 statunitense della Contea di Los Angeles, in California. I suoi confini fanno la stessa Beverly Hills una citt\u00e0 enclave in Los Angeles. A nord Beverly Hills \u00e8 limitata dalle Santa Monica Mountains, ad est tocca West Hollywood ed il distretto di Fairfax. Ad ovest confina con altri due distretti della municipalit\u00e0 di Los Angeles, Westwood e Century City. \u00c8 nota per essere dimora di molti attori e celebrit\u00e0 negli ultimi cinquant'anni.\nInfrastrutture e trasporti.\nBeverly Hills, malgrado sia effettivamente parte integrante della municipalit\u00e0 della metropoli californiana, risulta di fatto difficile da raggiungere con i mezzi pubblici, visto che non \u00e8 presente alcuna linea di metropolitana e gli autobus non effettuano fermate nel diretto centro della citt\u00e0.\nEconomia.\nTurismo.\nEssendo un esclusivo centro di moda e di bellezza di rilevanza mondiale, Beverly Hills risulta essere una meta di attrazione turistica di una certa importanza, che ogni anno attira migliaia e migliaia di visitatori da tutto il mondo. \u00c8 possibile ammirare al suo interno una moltitudine di abitazioni in pieno stile californiano, le quali dimostrano l'esclusivit\u00e0 della vita e del luogo in cui si trovano, nonch\u00e9 il tenore della stessa, certamente al di sopra della media statunitense.\nBeverly Hills fa parte, insieme ai quartieri di Bel Air e Holmby Hills, del cosiddetto Platinum Triangle (letteralmente \"Triangolo di Platino\"), l'area pi\u00f9 ricca e lussureggiante della Contea di Los Angeles."}
{"id": "249860", "revid": "838137", "url": "https://it.wikipedia.org/wiki?curid=249860", "title": "1 E-6 K", "text": ""}
{"id": "249861", "revid": "1516566", "url": "https://it.wikipedia.org/wiki?curid=249861", "title": "Posto", "text": "Posto \u00e8 un termine utilizzato in araldica per indicare una figura disposta in modo diverso da quello normale.\nQualora le figure presenti siano pi\u00f9 di una, il termine si riferisce alla posizione della singola figura e non a quella dell'insieme delle figure, per la quale si preferisce il termine \"ordinato\".\nIl termine ha anche un uso pi\u00f9 generico per indicare:"}
{"id": "249862", "revid": "838137", "url": "https://it.wikipedia.org/wiki?curid=249862", "title": "1 E-3 K", "text": ""}
{"id": "249863", "revid": "599013", "url": "https://it.wikipedia.org/wiki?curid=249863", "title": "Llc", "text": ""}
{"id": "249864", "revid": "126257", "url": "https://it.wikipedia.org/wiki?curid=249864", "title": "Del primo", "text": ""}
{"id": "249865", "revid": "838137", "url": "https://it.wikipedia.org/wiki?curid=249865", "title": "1 E0 K", "text": ""}
{"id": "249866", "revid": "838137", "url": "https://it.wikipedia.org/wiki?curid=249866", "title": "1 E-1 K", "text": ""}
{"id": "249867", "revid": "838137", "url": "https://it.wikipedia.org/wiki?curid=249867", "title": "1 E1 K", "text": ""}
{"id": "249868", "revid": "56620", "url": "https://it.wikipedia.org/wiki?curid=249868", "title": "Matrice densit\u00e0", "text": ""}
{"id": "249869", "revid": "838137", "url": "https://it.wikipedia.org/wiki?curid=249869", "title": "1 E2 K", "text": ""}
{"id": "249873", "revid": "838137", "url": "https://it.wikipedia.org/wiki?curid=249873", "title": "1 E3 K", "text": ""}
{"id": "249876", "revid": "463686", "url": "https://it.wikipedia.org/wiki?curid=249876", "title": "1 E4 K", "text": ""}
{"id": "249877", "revid": "1982", "url": "https://it.wikipedia.org/wiki?curid=249877", "title": "Ferdinando Carlo Maria di Borbone", "text": ""}
{"id": "249878", "revid": "463686", "url": "https://it.wikipedia.org/wiki?curid=249878", "title": "1 E5 K", "text": ""}
{"id": "249879", "revid": "838137", "url": "https://it.wikipedia.org/wiki?curid=249879", "title": "1 E6 K", "text": ""}
{"id": "249880", "revid": "1632387", "url": "https://it.wikipedia.org/wiki?curid=249880", "title": "Cattedrale di Santa Maria del Fiore", "text": " \nLa cattedrale metropolitana di Santa Maria del Fiore, conosciuta comunemente come duomo di Firenze, \u00e8 la principale chiesa fiorentina, simbolo della citt\u00e0 ed uno dei pi\u00f9 famosi d'Italia; quando fu completata, nel Quattrocento, era la pi\u00f9 grande chiesa al mondo, mentre oggi \u00e8 ritenuta la terza in Europa dopo San Pietro a Roma e il Duomo di Milano. Essa sorge sulle fondamenta dell'antica cattedrale di Firenze, la chiesa di Santa Reparata, in un punto della citt\u00e0 che ha ospitato edifici di culto sin dall'epoca romana.\nLa costruzione del Duomo, ordinata dalla Signoria fiorentina, inizia nel 1296 e termina dal punto di vista strutturale soltanto nel 1436. I lavori iniziali furono affidati all'architetto Arnolfo di Cambio per poi essere interrotti e ripresi numerose volte nel corso dei decenni (da Giotto, Francesco Talenti e Giovanni di Lapo Ghini). Al completamento della cupola del Brunelleschi segu\u00ec la dedicazione da parte di papa Eugenio IV il 24 marzo 1436. L'intitolazione a Santa Maria del Fiore avvenne in corso d'opera, nel 1412.\nLa pianta del Duomo \u00e8 composta da un corpo di basilica a tre navate saldato ad un'enorme rotonda triconca che sorregge l'immensa cupola del Brunelleschi, la pi\u00f9 grande cupola in muratura mai costruita. Al suo interno \u00e8 visibile la pi\u00f9 grande superficie mai decorata ad affresco: 3600 m\u00b2, eseguiti tra il 1572-1579 da Giorgio Vasari e Federico Zuccari. Alla base della lanterna in marmo, \u00e8 presente una terrazza panoramica sulla citt\u00e0 posta a 91 metri da terra. La facciata del Duomo in marmi policromi \u00e8 di epoca moderna, risale infatti al 1887 ad opera di Emilio de Fabris, ed \u00e8 un importante esempio di stile neogotico in Italia.\n\u00c8 la cattedrale dell'arcidiocesi di Firenze e pu\u00f2 contenere fino a trentamila persone. Ha la dignit\u00e0 di basilica minore.\nStoria.\nGli edifici preesistenti.\nIl centro religioso di Firenze era nell'Alto Medioevo tutt'altro che baricentrico, essendosi sviluppato nell'angolo nord-est dell'antica cerchia romana. Come tipico dell'epoca paleocristiana le chiese erano state infatti costruite, anche a \"Florentia\", a ridosso delle mura e solo nei secoli successivi furono inglobate nella citt\u00e0. La prima cattedrale fiorentina fu San Lorenzo, dal IV secolo, e successivamente, forse nel VII secolo, il titolo pass\u00f2 a Santa Reparata, la primitiva chiesa che si trova sotto il Duomo e che all'epoca era ancora fuori dalle mura. In epoca carolingia la piazza era un misto di potere civile e religioso, con la residenza del margravio accanto alla sede del vescovo (pi\u00f9 o meno sotto il palazzo Arcivescovile) e la cattedrale. Nel 1078 Matilde di Canossa promosse la costruzione della \"cerchia antica\" (come la chiam\u00f2 Dante), inglobando anche Santa Reparata e la primitiva forma del Battistero di San Giovanni, risalente al IV o V secolo.\nAlla fine del XIII secolo la \"Platea episcopalis\", il complesso episcopale fiorentino, presentava rapporti spaziali completamente differenti. La piazza San Giovanni era poco pi\u00f9 di uno slargo tra il palazzo Vescovile e il Battistero di San Giovanni, allora vero fulcro del complesso, appena completato con il suo attico e il tetto in marmo a piramide ottagonale. Ad est, a ridosso di quella che venne chiamata poi \"Porta del Paradiso\", si trovava il portico della chiesa di Santa Reparata, che disponeva all'estremit\u00e0 orientale di un vero e proprio coro armonico munito di due campanili.\nA nord-est sorgevano anche l'antica chiesa di San Michele Visdomini, poi spostata pi\u00f9 a nord, che si trovava sullo stesso asse Duomo-Battistero, e il pi\u00f9 antico \"Spedale\" fiorentino; a sud sorgevano le abitazioni dei Canonici, organizzate intorno a un chiostro centrale. Lo spazio religioso assolveva, come normale all'epoca, anche funzioni civiche, come le nomine dei cavalieri, le assemblee popolari, la lettura dei messaggi delle autorit\u00e0, le consacrazioni al Battista dei prigionieri di guerra, ecc.\nTra la fine del XIII e l'inizio del XIV secolo Firenze visse un picco di fioritura politica e culturale, che culmin\u00f2 con vasti progetti urbanistici, quali la creazione di un nuovo polo civico legato al potere politico, poi detto piazza della Signoria, l'ampliamento della cinta urbana (1284-1333) e la costruzione di una nuova cattedrale, di sufficiente grandezza e importanza rispetto al nuovo contesto cittadino. Santa Reparata infatti, pur antica e veneranda, non era pi\u00f9 adeguata alla citt\u00e0 in fortissima espansione, ricca e potente, che aveva appena regolato i suoi conti con la rivale Siena (Battaglia di Colle Val d'Elsa, 1269) e imposto, sia pure a fatica, la sua egemonia nel caotico scacchiere toscano. Santa Reparata veniva descritta dal Villani come \u00abmolto di grossa forma e piccola a comparazione di s\u00ec fatta cittade\u00bb e nei documenti del comune come \u00abCadente per estrema et\u00e0\u00bb. Nel 1294, dopo aver provato a ingrandire e consolidare Santa Reparata, infine il governo cittadino decise la ricostruzione completa della chiesa, con dimensioni tali da eclissare le cattedrali delle citt\u00e0 avversarie, tra cui Pisa e Siena in primis. Sulla ricchezza della fabbrica venne dunque posto un particolare accento, in modo da rappresentare l'icona della potenza cittadina.\nIl nuovo cantiere.\nFu incaricato del nuovo cantiere Arnolfo di Cambio, l'architetto delle nuove mura, gi\u00e0 impegnato in un vasto programma unitario di rinnovo degli edifici religiosi e civili della citt\u00e0 (aveva probabilmente lavorato alla vasta basilica di Santa Croce e nello stesso torno di tempo dirigeva la costruzione del Palazzo della Signoria). Il cardinale Pietro Valeriano Duraguerra, legato di papa Bonifacio VIII, pose solennemente la prima pietra della nuova basilica nella festa della Nativit\u00e0 della Madonna del 1296 (8 settembre). Il Villani racconta che essa venne dedicata alla Madonna \"del fiore\"; il mosaico in controfacciata raffigurante l'\"Incoronazione di Maria\" e il ciclo scultoreo di Arnolfo di Cambio sulla facciata esterna, con le \"Storie della Vergine\", farebbero ritenere attendibile che sull'esempio delle Cattedrali gotiche francesi la nuova Cattedrale fosse stata intitolata a Maria, ma dai documenti d'Archivio Opera risulta che il vecchio titolo di Santa Reparata fu usato ufficialmente fino al XV secolo e anche i cittadini continuarono a chiamarla con il vecchio titolo almeno fino al 1412, quando un decreto della Signoria impose l'obbligo della nuova denominazione. Ambiguo \u00e8 il significato del \"fiore\": forse \u00e8 un riferimento al giglio dell'Annunciazione dell'Angelo alla Madonna, forse allo stemma di Firenze o all'origine stessa del nome latino della citt\u00e0 \"Fiorenza\". Se la dedicazione a Maria \"del Fiore\" fosse successiva all'inizio del cantiere, si potrebbe pensare a una citazione dei versi 7-9 del XXXIII Canto della terza Cantica (Paradiso) della Divina Commedia di Dante Alighieri (1321 ca.): \"Nel ventre tuo si raccese l\u2019amore,/ per lo cui caldo ne l\u2019etterna pace/ cos\u00ec \u00e8 germinato questo fiore\". Il fiore sarebbe quindi un riferimento alla rosa dei beati o al Salvatore.\nI lavori iniziarono con lo scavo delle fondazioni, poi con l'elevazione dei muri delle navate laterali; si procedette cos\u00ec per lasciare il pi\u00f9 a lungo possibile la chiesa di Santa Reparata in grado di funzionare come cattedrale. Sono ancora in discussione sia la questione della reale esistenza di un progetto di Arnolfo di Cambio, sia della sua visibilit\u00e0 nella struttura odierna: alla luce dei pochi ed incompleti scavi condotti non \u00e8 possibile dare una risposta certa, ma nel complesso \u00e8 innegabile che alcuni caratteri della cattedrale attuale paiano fortemente arnolfiani anche se furono eseguiti da altri capomastri, quindi l'esistenza di un progetto originario \u00e8 probabile.\nEsiste una rappresentazione particolarmente antica del progetto della nuova cattedrale nell'affresco della \"Chiesa trionfante\" di Andrea di Bonaiuto nel Cappellone degli Spagnoli in Santa Maria Novella; l'edificio, gi\u00e0 provvisto di cupola e con le absidi rispecchia forse il modello ligneo presentato da Arnolfo. Non mancano, comunque, le perplessit\u00e0: il campanile, troppo simile a quello veramente realizzato, \u00e8 pi\u00f9 tradizionalmente \"spostato\" nell'area absidale; la cupola, seppure gotica nell'ornamentazione, \u00e8 una tradizionale cupola semisferica, senza tamburo; forse riflette, pi\u00f9 che il modello di Arnolfo, quello presentato all'Opera dallo stesso autore dell'affresco.\nArnolfo quindi doveva aver gi\u00e0 pensato a una chiesa dotata di una grande cupola, ispirata al modello romano di Santa Maria della Rotonda (il Pantheon), e con l'intento di superare le dimensioni del Battistero. Nonostante alcune incertezze dei critici, gli scavi hanno confermato che le prime fondazioni che sia possibile attribuire a Santa Maria del Fiore si trovano sotto l'attuale facciata (il cosiddetto \"muro 100\") e sotto i muri laterali, estendendosi poi a sud della facciata. Viene cos\u00ec confermata l'ipotesi che Arnolfo avesse progettato una chiesa larga quanto l'attuale, seppur con asse ruotato pochi gradi pi\u00f9 a sud, e munita di un campanile isolato a sud della facciata. Il prospetto di Santa Reparata appariva allargato di circa dieci metri e inglobava a destra alcune case dei canonici e a sinistra l'antico campanile, che venne completamente demolito solo nel 1356. L'esiguo spessore di queste fondazioni rende probabile un'altezza progettata assai inferiore a quella poi raggiunta. La facciata fu subito iniziata, nonostante secondo la prassi fosse un elemento generalmente posposto rispetto alla costruzione di altre parti della chiesa, perch\u00e9 con la demolizione della prima campata di Santa Reparata, decisa per lasciare maggiore spazio al Battistero, si rese necessario chiudere l'antica chiesa in modo da garantirne un uso provvisorio pi\u00f9 lungo possibile.\nAnche il grande ballatoio sporgente, pur essendo stato eseguito materialmente da Francesco Talenti, \u00e8 un indizio di carattere tipicamente arnolfiano. I critici lo accostano al cornicione di Santa Croce (tradizionalmente attribuitogli) ed a quello di altre opere analoghe come il Duomo di Orvieto e quello di Siena. In particolare, Angiola Maria Romanini sottoline\u00f2 come il cornicione-ballatoio sia una \"costante immancabile [...] in tutte le architetture arnolfiane\".\nAlla morte di Arnolfo (1302), contemporanea a quella di altri promotori del cantiere, come il Vescovo Monaldeschi e il cardinale Matteo d'Acquasparta, legato papale, i lavori subirono un rallentamento e furono in seguito sospesi per circa 30 anni.\nLa costruzione del campanile e del corpo basilicale.\nDopo la morte di Arnolfo di Cambio i lavori si arrestarono a tempo indeterminato. Nel 1330 il ritrovamento sotto Santa Reparata delle reliquie del venerato vescovo di Firenze, san Zanobi, diede nuovo impeto alla costruzione. L'Arte della Lana, che aveva ricevuto l'incarico di sovrintendere alla costruzione, nel 1334 affid\u00f2 la direzione dei lavori a Giotto, assistito da Andrea Pisano. Giotto si concentr\u00f2 sul Campanile di cui forn\u00ec un progetto (un disegno conservato nell'Opera del Duomo di Siena ne \u00e8 probabilmente un riflesso; anche il programma iconografico dei rilievi basamentali \u00e8 almeno in parte suo) e riusc\u00ec ad iniziare la costruzione, ma mor\u00ec dopo soli 3 anni nel 1337. Andrea Pisano continu\u00f2 i lavori, anch'egli soprattutto sul campanile, ma mor\u00ec con l'arrivo della peste nera nel 1348 e i lavori furono di nuovo bloccati.\nNon si aspett\u00f2 molto per riprendere i lavori e gi\u00e0 nel 1349 il progetto pass\u00f2 a Francesco Talenti, al quale si deve il completamento del campanile e, dal 1356, la ripresa dei lavori alla basilica. Un anno prima l'Opera aveva richiesto all'architetto un modello per vedere \u00abcome deono istare le cappelle di dietro\u00bb, ed \u00e8 a quella data che si attribuisce l'ingrandimento del progetto arnolfiano: senza modificare la larghezza della navata, gi\u00e0 in larga parte abbozzata, fu ridotto il numero delle campate, facendole a pianta pressoch\u00e9 quadrata, in luogo delle tradizionali campate a pianta rettangolare di matrice gotica, quindi ora pi\u00f9 grandi e pi\u00f9 alte. Il Talenti realizz\u00f2 entro il 1364 le prime tre, prima di essere dimesso dai lavori, a causa di critiche, dibattiti e minacce con gli Operai (i responsabili dell'Opera del Duomo), che proposero di multarlo per costringerlo ad essere pi\u00f9 presente sul cantiere.\nNel 1364 una commissione in cui partecipavano, fra gli altri, Neri di Fioravante, Benci di Cione Dami e Andrea di Cione, Taddeo Gaddi e Andrea di Bonaiuto, approv\u00f2 il progetto definitivo della zona absidale, aumentando il diametro della cupola da 36 a 41 metri e prevedendo il tamburo con grandi occhi, su proposta di Giovanni di Lapo Ghini. Quest'ultimo ottenne il ruolo di responsabile della costruzione dopo il Talenti e a lui \u00e8 riferita la costruzione di quasi tutta la struttura delle navate.\nIl Talenti venne tuttavia richiamato come capomastro nel 1370, quando ormai anche la forma e la misura delle absidi era stata decisa. Le navate furono completate con la copertura nel 1378 di quella centrale nel 1380 di quelle laterali. Entro il 1421 vennero eseguite le tribune e il tamburo; restava solo da costruire la cupola.\nLa questione della cupola.\nEra rimasta nella cattedrale una grande cavit\u00e0 larga 43 metri e posta su un tamburo ad un'altezza di circa 60 metri, della cui copertura nessuno, fino ad allora, si era ancora posto il problema di trovare una soluzione concreta, sebbene per tutta la seconda met\u00e0 del Trecento si fosse sviluppato un appassionato dibattito.\nNel 1418 fu indetto un concorso pubblico per la progettazione della cupola, o anche solo di macchine atte al sollevamento di pesi alle altezze mai raggiunte prima da una costruzione a volta, cui parteciparono numerosi concorrenti. Il concorso, generalmente considerato come l'inizio dei lavori alla cupola, non ebbe alcun vincitore ufficiale: il cospicuo premio messo in palio non fu infatti assegnato. Si misero tuttavia in luce due artisti emergenti che si erano gi\u00e0 scontrati nel concorso per la porta nord del battistero del 1401: Filippo Brunelleschi e Lorenzo Ghiberti. Tracce d'archivio riportano come Brunelleschi predispose un modello e fece una prova generale per la costruzione della cupola senza centina nella chiesa di San Jacopo Soprarno. Si stabil\u00ec dunque che si cominciasse a costruire la cupola fino all'altezza di trenta braccia e poi si decidesse come continuare, in base al comportamento delle murature. L'altezza indicata non era casuale, ma era quella alla quale i mattoni avrebbero dovuto essere posati ad un angolo tale (rispetto all'orizzontale) da non poter essere trattenuti al loro posto dalle malte a lenta presa conosciute dai muratori dell'epoca (la tecnica romana della \"pozzolana\" non era pi\u00f9 in uso) con conseguente rischio di crolli.\nBrunelleschi adott\u00f2 una soluzione altamente innovativa, predisponendo una doppia calotta autoportante durante la costruzione, senza ricorrere alla tradizionale centina. Dopo essersi liberato del rivale con uno stratagemma, Brunelleschi ebbe il campo libero per occuparsi del grandioso progetto, risolvendo via via tutte le difficolt\u00e0 che questo comportava: dalla costruzione di gru e carrucole, alla predisposizione di rinforzi, dall'organizzazione del cantiere alla decorazione esterna, che venne risolta con la creazione dei suggestivi 8 costoloni in marmo.\nLa cupola interna appare di spessore enorme (due metri e mezzo alla base), mentre quella esterna \u00e8 pi\u00f9 sottile (inferiore ad un metro), con l'unica funzione di proteggere la cupola interna dalla pioggia e farla apparire, secondo le parole dell'architetto, \"pi\u00f9 magnifica e gonfiante\" all'esterno. La disposizione dei mattoni a \"spina di pesce\" serviva soprattutto a creare un appiglio per le file dei mattoni in modo da impedirne lo scivolamento fino alla presa della malta. Per la complessit\u00e0 dell'impresa e lo straordinario risultato ottenuto, la costruzione della cupola \u00e8 considerata la prima, grande affermazione dell'architettura rinascimentale.\nLa lanterna e il ballatoio.\nPer realizzare la lanterna fu bandito un nuovo concorso, vinto anche questa volta da Brunelleschi, con un progetto sempre basato sulla forma ottagonale che si ricollega con le colonne e gli archi alle linee dei costoloni bianchi della cupola. La costruzione della lanterna inizi\u00f2 nel 1446, pochi mesi prima della scomparsa dell'architetto. Dopo un lungo periodo di stallo, durante il quale vennero anche proposte numerose modifiche, fu terminata definitivamente da Michelozzo nel 1461. In cima alla copertura a cono fu posta nel 1468 una grande sfera dorata opera di Verrocchio. La croce fu poi applicata tre anni dopo.\nLa sfera cadde nel 1492 e di nuovo durante una tempesta la notte del 17 luglio 1600. Un disco di marmo bianco sul retro di Piazza del Duomo ricorda ancora il punto dove si arrest\u00f2 la sfera, che fu sostituita con quella, pi\u00f9 grande, che si pu\u00f2 ammirare ancora oggi (ricollocata nel 1602).\nLa decorazione con il ballatoio, visibile solo sullo spicchio di sud-est, fu progettata tra il 1502 e il 1515 da Baccio d'Agnolo e Antonio da Sangallo il Vecchio. Prima di realizzare gli altri sette spicchi si chiese un parere a Michelangelo, in quel periodo a Firenze. Il maestro disapprov\u00f2 per\u00f2 il progetto dichiarando che faceva sembrare la cupola \"una gabbia pe' i grilli\", e infatti non venne pi\u00f9 continuato, lasciando quelle pareti murarie tuttora incompiute.\nLa dedicazione e altri avvenimenti storici.\nI lavori terminarono nel 1436 e la chiesa fu solennemente dedicata da Papa Eugenio IV il 25 marzo, capodanno fiorentino. Da quel momento la chiesa fu usata ininterrottamente per le pi\u00f9 importanti celebrazioni fiorentine, quale luogo d'assemblea oltre che di culto. Qui si tenevano le letture pubbliche della \"Divina Commedia\" e qui si svolse il Concilio di Firenze del 1438-1439 portato a Firenze da Cosimo il Vecchio con tutti i mezzi, che sanc\u00ec la riunificazione fra la chiesa latina, rappresentata da Papa Eugenio IV, e quella bizantina, rappresentata dall'Imperatore Giovanni VIII Paleologo e dal patriarca Giuseppe.\nNel 1441 Leon Battista Alberti, approfittando della presenza in citt\u00e0 della corte pontificia di Eugenio IV e di molti dotti, tenne il \"Certame Coronario\" in difesa della letteratura in volgare. Il momento pi\u00f9 tragico della storia del Duomo si ebbe con la Congiura dei Pazzi, quando fu teatro del brutale assassinio di Giuliano de' Medici e del ferimento di suo fratello maggiore Lorenzo, il futuro \"Magnifico\". Il 26 aprile 1478, dei sicari si appostarono durante la messa per colpire i rampolli di casa Medici, su mandato della famiglia dei Pazzi appoggiata da papa Sisto IV e da suo nipote Girolamo Riario, tutti interessati a bloccare l'egemonia medicea. Giovan Battista da Montesecco per\u00f2, che avrebbe dovuto uccidere Lorenzo, si rifiut\u00f2 di agire in un luogo consacrato e fu sostituito da un sicario di minor esperienza. Mentre Giuliano cadeva sotto le numerose coltellate, Lorenzo riusc\u00ec a fuggire nella sacrestia barricandovisi dentro. La popolazione fiorentina, favorevole ai Medici, si accan\u00ec dunque contro gli assassini e sui loro mandanti. In giornate molto drammatiche, la folla inferocita linci\u00f2 e fece impiccare sommariamente la maggior parte dei responsabili.\nA partire dal 1491, inoltre, Girolamo Savonarola, frate del convento di San Marco, pronunci\u00f2 in Santa Maria del Fiore le sue famose prediche, improntate all'assoluto rigorismo morale e ispirate da un grande fervore religioso, durante le quali esprimeva tutto il suo disgusto per la decadenza dei costumi, per il rinato paganesimo e per la sfrontata ostentazione della ricchezza.\nDescrizione.\nSanta Maria del Fiore colpisce per le dimensioni monumentali e per il suo apparire come monumento unitario, soprattutto all'esterno, grazie all'uso degli stessi materiali: marmo bianco di Carrara, verde di Prato, rosso di Maremma e il cotto delle tegole. A un'analisi pi\u00f9 accurata ciascuna delle parti rivela notevoli diversit\u00e0 stilistiche, dovute al lunghissimo arco di esecuzione temporale, dalla fondazione al completamento ottocentesco.\nEsterno.\nFacciata.\nLa facciata della cattedrale era rimasta incompiuta, essendo presente solo la parziale costruzione decorativa risalente ad Arnolfo di Cambio. Gi\u00e0 nel 1491 Lorenzo il Magnifico aveva promosso un concorso per il completamento, ma non fu trovata attuazione. Nel 1587, sotto Francesco I de' Medici, la parte decorativa esistente venne distrutta su proposta di Bernardo Buontalenti, che avanz\u00f2 un suo progetto pi\u00f9 \"moderno\", tuttavia mai realizzato. Nei secoli successivi la cattedrale venne dotata di facciate effimere in occasione di importanti celebrazioni, e fu solo nel 1871 che, dopo un concorso internazionale, vivaci discussioni e aspri dibattiti, si inizi\u00f2 a costruire una facciata vera e propria, su progetto di Emilio De Fabris che alla sua morte fu continuato da Luigi del Moro fino alla conclusione dei lavori nel 1887.\nIl tema iconografico della decorazione riprende sia il ciclo mariano dell'antica facciata arnolfiana che quello del campanile con il tema del Cristianesimo come motore del mondo. Nelle nicchie dei contrafforti si trovano, da sinistra, le statue del cardinale Valeriani, del vescovo Agostino Tinacci, di papa Eugenio IV che dedic\u00f2 la chiesa nel 1436 e di sant'Antonino Pierozzi, vescovo di Firenze. Nel timpano della cuspide centrale la \"Gloria di Maria\" di Augusto Passaglia e nella galleria la \"Madonna col Bambino\" e i \"Dodici Apostoli\". Alla base del coronamento, oltre il rosone, i riquadri con i busti dei grandi artisti del passato e al centro del timpano un tondo con il \"Padre Eterno\", pure del Passaglia.\nLe tre grandi porte bronzee di Augusto Passaglia (la maggiore centrale e quella laterale sinistra) e di Giuseppe Cassioli (quella di destra) risalgono al periodo dal 1899 al 1903 e sono decorate con scene della vita della Madonna. Quella di Cassioli in particolare fu opera molto sofferta: avendo nei lunghi anni di lavoro sub\u00ecto vessazioni, disgrazie e miseria, nel lasciarci il suo autoritratto in una delle testine del battente destro, volle raffigurarsi con una serpe intorno al collo nell'atto di soffocarlo.\nLe lunette a mosaico sopra le porte furono disegnate da Nicol\u00f2 Barabino e raffigurano: \"La Carit\u00e0 fra i fondatori delle istituzioni filantropiche fiorentine\" (sinistra), \"Cristo in trono con Maria e san Giovanni Battista\" (centro) e \"Artigiani, mercanti e umanisti fiorentini rendono omaggio alla Vergine\" (destra). Nel frontone sul portale centrale \u00e8 stato collocato un bassorilievo di Tito Sarrocchi con \"Maria in trono con uno scettro di fiori\"; il coronamento \u00e8 a doppio spiovente ed \u00e8 costituito da un ballatoio con balaustra traforata.\nFianco meridionale.\nLe pareti sono ricoperte all'esterno da una sfarzosa decorazione a marmi policromi da Campiglia, poi Carrara (marmo bianco), Prato (serpentino verde), Siena e Monsummano (rosso). Le bande in marmo ripresero sia la decorazione del Battistero, sia quella del Campanile.\nIl lato meridionale (a destra della facciata, lato campanile), fu il primo ad essere innalzato, fino alle prime due campate. Qui una lapide ricorda la fondazione del 1296. Le finestre della prima campata, identiche a quelle corrispondenti sul lato settentrionale, sono tre, accecate, con frontoni ornati sormontati da edicole con statue, alcune delle quali sono calchi degli originali. Ciascuna corrisponde alle tre campate originariamente previste nel progetto di Arnolfo, di forma rettangolare, che avrebbe dato luogo a un maggiore affollamento di pilastri e quindi un aspetto pi\u00f9 gotico. Sotto la seconda di queste finestre, in corrispondenza di un rilievo con l\"Annunciazione\", si trova la data 1310, poco prima della morte di Arnolfo. La seconda campata mostra un'altra finestra e un primo portale detto \"Porta del campanile\": nella lunetta ha una \"Madonna col Bambino\" e nel timpano della cuspide un \"Cristo Benedicente\", opere della cerchia di Andrea Pisano. Sopra le edicole le statue dell\"Angelo annunciante\" e della \"Vergine annunciata\" sono attribuite a Niccol\u00f2 di Luca Spinelli. Nelle due campate successive, tra poderosi contrafforti, si trova una sola bifora, che risale a dopo il 1357 e mostra i ritmi pi\u00f9 distesi del gotico fiorentino.\nSegue la Porta dei Canonici, vicina allo snodo della tribuna, in stile gotico fiorito con fini intagli marmorei di Lorenzo di Giovanni d'Ambrogio e Piero di Giovanni Tedesco; la lunetta (\"Madonna col bambino\", 1396) \u00e8 attribuita a Niccol\u00f2 di Pietro Lamberti o a Lorenzo di Niccol\u00f2, mentre gli angeli sono del Lamberti (1401-1403).\nLe finestre superiori della navata centrale sono invece \"occhi\" circolari, una caratteristica dettata dalla volont\u00e0 di evitare di alzare troppo la navata maggiore e assicurare comunque una buona illuminazione. Le aperture circolari, inoltre, erano meno problematiche dal punto di vista strutturale. Le necessit\u00e0 statiche resero indispensabile il ricorso ad archi rampanti per scaricare parte del peso delle volte della navata centrale sui muri esterni. Tali espedienti, gi\u00e0 previsti forse da Arnolfo (si ritrovano, bene in vista, nel dipinto di Andrea da Bonaiuto), non dovevano proprio andar gi\u00f9 ai fiorentini, che alla fine decisero di occultarli rialzando le pareti laterali con un attico a rettangoli di pietra verde appena riquadrati di bianco: la soluzione univa la volont\u00e0 di imitare l'attico del Battistero con una coloritura scura che rendeva meno evidente l'espediente.\nTale attico \u00e8 generalmente (ed erroneamente) indicato come la prova del fatto che i muri esterni furono cominciati secondo un progetto arnolfiano e poi furono rialzati dal Talenti. La prova definitiva della falsit\u00e0 di questo assunto \u00e8 stata data dalla scoperta che le fitte lesene che caratterizzano il muro delle navate laterali a partire da ovest erano inizialmente previste anche per la navata maggiore (sono ancora visibili nei sottotetti) che sappiamo progettata e in parte eretta dal Talenti.\nFianco settentrionale.\nIl fianco settentrionale ha lo stesso carattere di quello meridionale. Nelle campate di Arnolfo si apre la Porta di Balla o \"dei Cornacchini\", della fine del Trecento, che prende il nome da un'antica porta urbica nelle mura altomedievali. Due leoni stilofori sorreggono colonne tortili, culminanti con pinnacoli su cui si trovano due statuette di angeli. Nella lunetta una \"Madonna col Bambino\". Una leggenda popolare narra che ai primi del Quattrocento, un certo Anselmo, abitante in via del Cocomero (oggi via Ricasoli), proprio di fronte alle case della famiglia Cornacchini, sognasse di essere sbranato dal leone che, stranezza del sogno, era precisamente quello della porta. Quando per\u00f2, quasi a sfida dell'innocua belva decorativa, volle metterle una mano in bocca, uno scorpione l\u00ec annidato lo punse a un dito, uccidendolo nel giro di ventiquattr'ore.\nIn corrispondenza di via dei Servi si apre la celebre Porta della Mandorla, detta cos\u00ec per l'elemento contenuto nella cuspide gotica con l'altorilievo dell\"Assunta\", opera di Nanni di Banco (1414-1421). Ultima ad essere eseguita mostra un'impostazione ancora gotica, riferibile alla prima fase costruttiva (1391-1397), mostra rilievi di Giovanni d'Ambrogio, Jacopo di Piero Guidi, Piero di Giovanni Tedesco e Niccol\u00f2 di Pietro Lamberti (archivolto), ai quali si aggiunsero poi Antonio e Nanni di Banco nel 1406-1408. Celebre \u00e8 la figuretta di Ercole scolpita nello stipite, attribuita a Nanni di Banco e tra i primi revival classicisti documentati a Firenze. Sui pinnacoli si trovavano due \"Profetini\" di Donatello e Nanni di Banco oggi nel Museo dell'Opera. La lunetta con il mosaico dell\"Annunciazione\" \u00e8 di David Ghirlandaio (1491).\nZona absidale.\nLa zona absidale della cattedrale \u00e8 composta dalla cupola a pianta ottagonale e dalle tre absidi.\nLe tre absidi, o tribune, sono disposte lungo i punti cardinali, prismatiche dotate di semicupole con suggestivi contrafforti a forma di archi rampanti impostati sulle pareti divisorie delle tribune stesse. Le eleganti finestre dei lati sud ed est sono attribuite a Lorenzo Ghiberti. Pi\u00f9 in alto, in corrispondenza delle sagrestie e delle scale di accesso alla cupola, si trovano le \"tribune morte\", a pianta semicircolare, disegnate dal Brunelleschi. Sopra di esse corre un ballatoio continuo su beccatelli con parapetto traforato a quadrilobi. Doccioni a forma di teste zoomorfe sporgono sotto di esso.\nPer uno dei contrafforti della tribuna nord era stato originariamente scolpito il \"David di Michelangelo\" che tuttavia, una volta completato, venne collocato nella Piazza dei Priori, in maniera che fosse pi\u00f9 facilmente visibile; altre statue avrebbero dovuto decorare tutta la zona absidale.\nInterno.\nLa cattedrale \u00e8 costruita sul modello della basilica, ma non \u00e8 provvista delle tradizionali absidi assiali, bens\u00ec le navate si innestano all'estremit\u00e0 orientale in una rotonda triconca, con un effetto in pianta simile ad un trifoglio. Il corpo basilicale \u00e8 a tre navate, divise da grandi pilastri compositi, dalle cui basi si dipanano le membrature architettoniche che culminano nelle volte ogivali. Le dimensioni sono enormi: 153 metri di lunghezza per una larghezza di 38 metri. Le absidi nord e sud del triconco distano fra loro 90 metri. L'altezza dell'imposta delle volte nella navata \u00e8 di 23 metri, al sommo dell'estradosso delle volte di circa 45 metri e il dislivello dal pavimento alla cima della cupola interna \u00e8 di circa 90 metri.\nL'interno, piuttosto semplice ed austero, d\u00e0 una forte impressione di vuoto aereo. Le immense campate fiorentine (appena tre metri pi\u00f9 basse delle volte della Cattedrale di Beauvais, le pi\u00f9 alte del gotico francese) dovevano coprire un immenso spazio con pochissimi sostegni. La navata era, quindi, pensata come una sala in cui i vuoti prevalevano sulle pur ragguardevoli strutture architettoniche. Il ritmo dei sostegni era decisamente diverso dalla \"foresta di pietra\" tipica del gotico d'oltralpe, o di chiese fedeli a quel modello, come il Duomo di Milano. Non vi sono precedenti per dimensioni e struttura che possano essere citati come antefatti di questo progetto.\nLungo tutto il perimetro della chiesa corre un ballatoio interno su beccatelli, all'altezza dell'imposta della crociera. Il pavimento in marmi policromi fu disegnato da Baccio d'Agnolo e continuato, dal 1526 al 1560, da suo figlio Giuliano, da Francesco da Sangallo e altri maestri (1520-1526). Durante i restauri effettuati in seguito all'alluvione del 1966 si scopr\u00ec che nel pavimento furono usati, capovolti, alcuni marmi presi dalla facciata incompiuta, demolita in quegli anni.\nIl complesso delle vetrate figurate, per antichit\u00e0, numero, qualit\u00e0 e dimensioni delle vetrate, \u00e8 il pi\u00f9 ricco d'Italia, con ben 44 vetrate a fronte di 55 finestre: a parte le quattro bifore laterali, databili alla fine del Trecento, il resto delle vetrate fu costruito in massima parte tra il 1434 e il 1455 con la predominanza di Lorenzo Ghiberti come fornitore dei disegni. Le bifore della navata e del transetto ritraggono \"Santi e personaggi del Vecchio e Nuovo Testamento\", mentre i grandi occhi circolari sul tamburo rappresentano scene mariane. I principali artisti rinascimentali del tempo disegnarono i cartoni per queste finestre, fra i quali Donatello (l\"Incoronazione della Vergine\", unica visibile dalla navata), Lorenzo Ghiberti (\"Assunzione della Vergine\" in facciata, \"San Lorenzo in trono tra quattro angeli\", \"Santo Stefano in trono tra quattro angeli\", \"Ascensione\", \"Orazione nell'orto\", \"Presentazione al Tempio\"), Paolo Uccello (\"Nativit\u00e0\" e \"Resurrezione\") e Andrea del Castagno (\"Deposizione\"). Sopra la porta centrale, nella lunetta, un mosaico probabilmente qui trasferito da un'ubicazione precedente, raffigura \"Cristo incorona Maria\" attribuito al mitico pittore Gaddo Gaddi (fine Duecento - inizio del Trecento). La vetrata ovest del tamburo, visibile solo dall'altare e dall'estremit\u00e0 del transetto \u00e8 la sola rimasta non istoriata.\nLa decorazione interna del Duomo, gi\u00e0 alterata durante la Controriforma e nel 1688, quando vennero smontate le cantorie di Luca della Robbia e di Donatello, fu molto alleggerita nel corso del restauro purista del 1842, quando vennero rimosse la maggior parte delle tracce del passato, oggi per lo pi\u00f9 nel vicino Museo dell'Opera del Duomo.\nControfacciata.\nAl centro della controfacciata l'orologio italico ha teste di evangelisti, affrescate negli angoli da Paolo Uccello (1443). L'orologio, di uso liturgico, \u00e8 uno degli ultimi funzionanti che usa la cosiddetta \"hora italica\", un giorno diviso in 24 \"ore\" di durata variabile a seconda delle stagioni, che comincia al suono dei vespri, in uso fino al XVIII secolo. I ritratti degli evangelisti non sono identificabili con il tradizionale ausilio degli animali-simbolo, ma attraverso i tratti fisionomici che richiamano l'animale (o, nel caso di Matteo, l'angelo) simbolico.\nNella lunetta del portale centrale si trova il mosaico dell\"Incoronazione della Vergine\", attribuito a Gaddo Gaddi. Ai lati del portale angeli in stile arcaizzante forse dipinti da Santi di Tito alla fine del Cinquecento. A destra del portale centrale si trova poi la tomba del vescovo Antonio d'Orso (1343) di Tino di Camaino. Il pilastro attiguo ha una tavola a fondo oro con \"Santa Caterina d'Alessandria e un devoto\" riferibile alla scuola di Bernardo Daddi (1340 circa).\nNavate.\nAlcune opere della cattedrale rispecchiano la sua funzione pubblica, con monumenti dedicati a illustri uomini e a comandanti militari di Firenze. Nel Quattrocento, infatti, il cancelliere fiorentino Coluccio Salutati vagheggiava il progetto di trasformarla in una sorta di \"Pantheon\" dei fiorentini illustri, con opere d'arte celebrative. A quel programma decorativo risalgono essenzialmente: \nPi\u00f9 tardi sono invece i busti, realizzati nel XV e nel XIX secolo.\nNella prima campata a destra, entro una grande edicola cinquecentesca che maschera l'antica apertura verso il campanile, si trova la statua del profeta \"Isaia\", di Nanni di Banco. Essa era originariamente destinata a un contrafforte della tribuna settentrionale. Al primo pilastro a destra l'acquasantiera di scuola toscana risale al Trecento: angelo e vasca sono oggi copie (originali nel museo dell'Opera del Duomo). La vicina tavola cuspidata con \"Sant'Antonino\" \u00e8 del Poppi con predella ottocentesca di Antonio Marini. A sinistra invece si trova la statua di \"Giosu\u00e8\" (1415) gi\u00e0 sulla facciata, avviata da Donatello (per la testa, che presumibilmente ritrae Poggio Bracciolini), portata avanti da Nanni di Bartolo e completata da Bernardo Ciuffagni. Sul vicino pilastro \"San Zanobi che calpesta l'Orgoglio e la Crudelt\u00e0\" con predella, di Giovanni del Biondo.\nA destra, nella seconda campata si trova l'ingresso agli scavi di Santa Reparata e una tavola di \"San Bartolomeo in trono\" di Jacopo di Rossello Franchi, entro una cornice cinquecentesca.\nLe vetrate della terza campata a destra e a sinistra fanno parte del gruppo antico e vennero disegnate da Agnolo Gaddi nel 1394. Nell'edicola la statua di \"Isaia\" \u00e8 di Bernardo Ciuffagni (1427), scolpita originariamente per il campanile. Ai lati affreschi staccati con i monumenti sepolcrali dipinti di fra' Luigi Marsili (1439) e del vescovo Pietro Corsini (1422): vennero dipinti da Bicci di Lorenzo. Nella navata sinistra la statua di \"Re David\" di Bernardo Ciuffagni, gi\u00e0 sull'antica facciata (1434).\nAnche la quarta campata ha una vetrata con \"Santi\" di Agnolo Gaddi. Sul lato destro si trova la tavola cuspidata con i \"Santi Cosma e Damiano\" di Bicci di Lorenzo.\nCoro.\nLo spazio dagli amplissimi volumi al di sotto della cupola \u00e8 impostato entro un ottagono che si irradia poi nelle tre tribune, all'incrocio della quali si trovano le due sagrestie. Le arcate in stile neogotico che si aprono sopra le porte delle sagrestie vennero aggiunte da Gaetano Baccani nel 1842, per contenere gli organi e le nuove, semplici cantorie. Nei pilastri che sorreggono la cupola si aprono una serie di nicchie, in cui si trova la serie di statue cinquecentesche degli \"Apostoli\". Questa serie doveva essere scolpita da Michelangelo ma, dopo aver trionfato con l'impresa del David l'artista fece in tempo a sbozzare solo un \"San Matteo\" (oggi alla Galleria dell'Accademia) prima di venire chiamato a Roma da Giulio II. Dopo aver atteso invano la ripresa della commissione gli Operai del Duomo affidarono infine il ciclo ad altri artisti. Da destra in senso antiorario si incontrano \"San Matteo\" di Vincenzo de' Rossi, \"San Filippo\" e \"San Giacomo Minore\" di Giovanni Bandini, \"San Giovanni\" di Benedetto da Rovezzano, \"San Pietro\" di Baccio Bandinelli, \"Sant'Andrea\" di Andrea Ferrucci, \"San Tommaso\" del de' Rossi, e \"San Giacomo Maggiore\" di Jacopo Sansovino.\nIl coro fu realizzato su progetto di Baccio Bandinelli e di Giuliano di Baccio d'Agnolo tra il 1547 e il 1572 in luogo di uno costruito nel 1520 da Nanni Unghero e Domenico di Francesco Baccelli, che a sua volta ne sostituiva uno pi\u00f9 antico opera di Filippo Brunelleschi e risalente al 1437-1439, e nel corso dei secoli il coro \u00e8 stato oggetto di diverse modifiche e alterazioni che l'hanno portato all'attuale conformazione, delle quali l'ultima risalente alla met\u00e0 del XIX secolo, quando su progetto del Baccani venne demolita l'articolata architettura del recinto, in marmo di Carrara e breccia medicea, della quale rimane solo il piedistallo, ornato con bassorilievi raffiguranti \"Apostoli, Profeti e Santi\" in prevalenza di Giovanni Bandini (1563-1564). All'interno del coro trovano luogo gli stalli lignei cinquecenteschi gi\u00e0 riservati ai canonici, e il presbiterio; quest'ultimo \u00e8 rialzato di alcuni gradini rispetto al piano di calpestio della navata ed ospita al centro l'altare maggiore (posto nel 1973 in seguito all'adeguamento liturgico), con mensa poggiante su quattro coppie di anfore marmoree; alle sue spalle, la cattedra lignea del XV secolo e il dossale cinquecentesco, sormontato da un \"Crocifisso\" ligneo policromo di Benedetto da Maiano (1495 circa). Il moderno ambone (2015) \u00e8 opera di Etsur\u014d Sotoo, mentre il candelabro del cero pasquale, con base marmorea e fusto ligneo, risale al 1477.\nTribune.\nCiascuna delle tribune ha cinque cappelle laterali disposte a raggiera, illuminate da alte bifore con vetrate quattrocentesche in massima parte ascrivibili al disegno del Ghiberti. Sotto le finestre molte cappelle hanno figure di santi attribuiti a Bicci di Lorenzo (1440), tranne nelle cappelle della tribuna centrale che sono invece opera moderna di Arturo Viligiardi. I tabernacolo dipinti sono riferibili alla maniera di Paolo Schiavo.\nLa tribuna centrale, chiamata anche di San Zanobi, ha al centro la cappella in cui sono conservate le reliquie del santo e vescovo fiorentino. La sua arca bronzea \u00e8 di Lorenzo Ghiberti (completata nel 1442). Il comparto centrale raffigura il miracolo della resurrezione di un bambino, avvenuto in citt\u00e0 in Borgo Albizi dove una targa sul cosiddetto \"Palazzo dei Visacci\" commemora tuttora l'episodio; l'epigrafe sul retro (non visibile) fu dettata dall'umanista Leonardo Bruni. Il dipinto sovrastante \u00e8 un\"Ultima cena\" di Giovanni Balducci, mentre il mosaico in pasta di vetro del \"Busto di san Zanobi\", un tempo qui, si trova nel Museo dell'Opera del Duomo. A questo singolare lavoro, frutto dell'effimero \"revival\" del mosaico patrocinato da Lorenzo il Magnifico, nel momento in cui si immaginava di rivestirne l'interno della cupola, si ricollegano le decorazioni a mosaico e globi di pasta vitrea che incrostano i costoloni della volta della cappella di Monte di Giovanni di Miniato e risalgono al 1490 circa. Gli angeli reggicandela in terracotta policroma invetriata sono di Luca della Robbia (1448). Al di sotto della cappella di San Zanobi vi \u00e8 una cripta, a pianta quadrangolare, che ospita le sepolture di alcuni arcivescovi di Firenze (tra i quali Silvano Piovanelli ed Ermenegildo Florit), i sarcofagi di san Podio e dei santi Andrea e Maurizio, le reliquie dei santi Eugenio e Crescenzio, e l'antica urna che accoglieva le spoglie mortali di san Zanobi.\nNella tribuna di destra, detta della Santissima Concezione, spicca la cappella centrale, con altare di Michelozzo.\nLa tribuna di sinistra, detta della Santa Croce, contiene nel pavimento lo gnomone solare di Paolo dal Pozzo Toscanelli del 1450 circa, aggiornato con una linea bronzea graduata da Leonardo Ximenes nel 1755: qui ogni 21 giugno si svolge l'osservazione del solstizio d'estate. Nella seconda cappella a destra, dedicata alla Madonna della Neve, il \"Polittico di santa Reparata\" a due facce, di Giotto e aiuti; nella terza un altare marmoreo del Buggiano con grata bronzea di Michelozzo; sotto l'altare della quarta cappella \u00e8 sepolto il cardinale Elia dalla Costa e nella quinta cappella si trova un \"San Giuseppe\" su tavola di Lorenzo di Credi.\nSagrestie.\nLa porta della sagrestia di destra, detta dei Canonici o Vecchia, presenta una lunetta con l\"Ascensione\" di Luca della Robbia (1450 circa) e all'interno un lavabo del Buggiano e di Pagno di Lapo (1445); alle pareti alcune tavole tra cui il \"Redentore\" (1404) e i \"Santi e dottori della Chiesa\", entrambe di Mariotto di Nardo, tre \"Evangelisti\" di Lorenzo di Bicci, l\"Arcangelo Raffaele e Tobiolo\" di Francesco Botticini, l\"Arcangelo Michele\" di Lorenzo di Credi (1523).\nAll'interno della sagrestia delle Messe, o dei Servi, tarsie lignee dal forte valore prospettico ed illusionistico furono disegnate, sul lato frontale, da Alesso Baldovinetti, Maso Finiguerra e Antonio del Pollaiolo e messe in opera da Giuliano e Benedetto da Maiano. Sono tra le prime manifestazioni in Italia di questa tecnica, legata agli studi sulla prospettiva. La decorazione \u00e8 importata su due registri coronati da un fregio di putti e festoni scolpiti a tutto tondo. Nel pannello centrale si vedono san Zanobi e i suoi discepoli Eugenio e Crescenzio, tra personaggi e fatti dell'Antico Testamento. Il lavabo marmoreo, con due putti seduti su un otre \u00e8 del Buggiano ed \u00e8 gemello a quello nella sagrestia dei Canonici. L'altro, con testa d'angelo, \u00e8 di Mino da Fiesole. \u00c8 in questa sagrestia che Lorenzo il Magnifico trov\u00f2 scampo dalla congiura dei Pazzi, il 26 aprile 1478. I dodici pannelli bronzei dei battenti della porta di questa sacrestia, a scomparti con la \"Madonna col Bambino\", \"San Giovanni, Evangelisti\" e \"Dottori della Chiesa tra angeli\", furono realizzati da Luca della Robbia (con la collaborazione di Michelozzo e Maso di Bartolomeo), autore anche della lunetta in terracotta policroma con la \"Resurrezione\" (1444).\nLa decorazione interna della cupola.\nInizialmente la cupola sarebbe dovuta essere decorata da mosaici dorati, per riflettere al massimo la luce proveniente dalle finestre del tamburo, come suggerito dal Brunelleschi. La sua morte mise da parte questo costoso progetto e si provvide semplicemente a intonacare in bianco l'interno.\nIl granduca Cosimo I de' Medici scelse il tema del \"Giudizio Universale\" per affrescare l'enorme calotta, e affid\u00f2 il compito a Giorgio Vasari, affiancato da don Vincenzo Borghini per la scelta del tema iconografico. I contenuti da seguire erano quelli emersi dal Concilio di Trento, che aveva revisionato la dottrina cattolica medievale ordinandola in una sistemazione chiara. La cupola \u00e8 cos\u00ec divisa in sei registri e 8 spicchi. Ogni spicchio comprende dall'alto verso il basso a partire dalla finta lanterna centrale circondata dai 24 vegliardi dell'Apocalisse (tre in ogni spicchio), quattro scene: \nSullo spicchio est, quello di fronte alla navata centrale, i quattro registri diventano tre per far posto al grande Cristo in Gloria fra la Madonna e san Giovanni che poggia sulle tre Virt\u00f9 Teologali (\"Fede, Speranza e Carit\u00e0\") seguite in basso da figure allegoriche del Tempo (personaggio con la clessidra, e due bambini che rappresentano la natura e le stagioni) e della Chiesa trionfante.\nIl 27 giugno 1574 Vasari per\u00f2 moriva, dopo aver realizzato solo un terzo dell'opera e fece in tempo solo a disegnare il cerchio dei \"Ventiquattro anziani dell'Apocalisse\" pi\u00f9 vicino alla lanterna. I lavori, che durarono dal 1572 al 1579, furono quindi assunti da Federico Zuccari e collaboratori, come Domenico Cresti. Alla maestosa figura del Cristo, visibile dall'interno della chiesa, fa da contrappunto la scena infernale con Satana nella superficie opposta; altre porzioni rappresentano \"Coro di angeli\", \"Cristo, Maria e i santi\", le \"Virt\u00f9, i doni dello Spirito Santo e le Beatitudini\"; nella parte inferiore l\"Inferno e i sette vizi capitali\". Zuccari abbandon\u00f2 la pittura vasariana \"a fresco\" per lavorare con il metodo \"a secco\" (pi\u00f9 semplice ma pi\u00f9 facilmente deperibile) e mut\u00f2 i tipi fisici dei personaggi, i costumi, il linguaggio stilistico e la gamma pittorica. Negli Eletti raffigur\u00f2 una viva galleria di personaggi contemporanei: i committenti medicei, l'Imperatore, il re di Francia, Vasari, Borghini, Giambologna e altri artisti, e perfino se stesso e molti suoi parenti e amici; mette anche la sua firma con la data.\nQuesti affreschi, se visti da vicino durante il percorso della salita alla cupola, mostrano le deformazioni prospettiche e di colore usate per ottimizzare la veduta dal basso. La tecnica usata \u00e8 mista: affresco per il Vasari, tecniche a secco per lo Zuccari, che qui ha eseguito il suo capolavoro.\nAll'interno della cupola corrono due giri di ballatoi, oltre a quello che percorre le tribune, proveniente dalla navata.\nOrgani a canne.\nNella cattedrale, si trova l'organo Mascioni \"opus 805\". Esso venne costruito a partire dal 1961 e pi\u00f9 volte ampliato fino a raggiungere le sue attuali caratteristiche.\nL'organo \u00e8 a trasmissione elettronica ed ha 7551 canne per un totale di 128 registri. Lo strumento si compone di pi\u00f9 corpi, cos\u00ec distribuiti all'interno della chiesa:\nL'organo possiede quattro consolle, tutte indipendenti e mobili: una a cinque manuali, situata al di fuori del coro, e una quattro manuali, situata presso il corpo \"Positivo corale aperto\", che comandano tutti i corpi; una a tre nella cappella di San Jacopo Maggiore; una a due nella cappella dei Santi Simone e Giuda.\nNella cattedrale si trova anche un organo positivo a cassapanca costruito da Nicola positivo Puccini nel 2012 (\"opera 031\"), con 5 registri.\nSono attualmente organisti titolari della cattedrale i maestri Daniele Dori e David Jackson.\nIl livello sotterraneo.\nSotto la cattedrale furono realizzati dei difficili lavori di scavo fra il 1965 e il 1974. La zona sotterranea della cattedrale fu usata per la sepoltura dei vescovi fiorentini per secoli. Recentemente \u00e8 stata ricostruita la storia archeologica di quest'area, dai resti di abitazioni romane, ad una pavimentazione paleocristiana, fino alle rovine della vecchia cattedrale di Santa Reparata. Si accede agli scavi da una scala nella navata sinistra dove, vicino all'entrata, si trova la tomba di Filippo Brunelleschi, a riprova della grande stima dei fiorentini verso il grande architetto della cupola.\nAstronomia in cattedrale.\nLa cupola del Brunelleschi ospita anche uno strumento astronomico per lo studio del sole, rappresentato dal grande gnomone creato da Paolo Toscanelli e restaurato da Leonardo Ximenes. Pi\u00f9 di uno gnomone vero e proprio, inteso come asta che proietta un'ombra su una zona illuminata, si tratta di un foro gnomonico presente sulla lanterna ad un'altezza di 90 metri, che d\u00e0 una proiezione del sole su una superficie in ombra, in questo caso il pavimento della cattedrale.\nUno strumento del genere esisteva anche nel Battistero di San Giovanni gi\u00e0 attorno all'anno Mille (il foro \u00e8 stato poi chiuso), ma nel 1475 l'astronomo Toscanelli approfitt\u00f2 del completamento della cupola per installare una lastra bronzea con un foro circolare di circa 4 centimetri di diametro, che desse un'immagine ottimale dell'astro. Studiando infatti il rapporto tra altezza e diametro del foro si ottenne una vera e propria immagine solare \"stenopeica\", capace di mostrare anche le macchie solari o l'avanzare delle eclissi in corso, oppure il raro passaggio di Venere tra il sole e la terra. L'utilizzo pi\u00f9 importante dello gnomone al tempo della sua creazione fu quello di stabilire il solstizio esatto, cio\u00e8 la massima altezza del sole nel cielo a mezzogiorno durante l'anno e, quindi, la durata dell'anno stesso, osservazioni che porteranno insieme ad altre analoghe rilevazioni, come quella del 1510 ricordata da un disco di marmo nel pavimento della cappella Della Croce nell'abside destra della cattedrale, a convincere papa Gregorio XIII circa la necessit\u00e0 di riformare il calendario, allineando la data solare con quella ufficiale e creando il calendario gregoriano (1582).\nNei secoli successivi, lo strumento ebbe modo anche di essere usato per indagini pi\u00f9 ambiziose, come quella promossa dall'astronomo della corte granducale Leonardo Ximenes nel 1754, che si propose di studiare se l'inclinazione dell'asse terrestre variasse nel corso del tempo, una questione molto dibattuta dagli astronomi del tempo. Le sue osservazioni, confrontate con quelle del 1510 furono incoraggianti e, ripetute per pi\u00f9 anni, gli permisero di calcolare un valore dell'oscillazione terrestre congruente con quello odierno. Fu lui che tracci\u00f2 la linea meridiana in bronzo sul pavimento della stessa Cappella dove \u00e8 presente il disco di Toscanelli. Pochi decenni dopo, per\u00f2, lo gnomone di Santa Maria del Fiore divenne obsoleto sia per la scoperta di nuove strumentazioni che permettevano osservazioni pi\u00f9 precise, con un ingombro ridotto a pochi metri, sia perch\u00e9 ci si accorse che le misurazioni erano influenzate dai piccoli movimenti della cupola dovuti alla temperatura esterna.\nLa rievocazione di tali osservazioni ha un carattere prettamente storico e spettacolare, ed ha luogo ogni anno il 21 giugno alle 12.00 ora solare (le 13.00 da quando \u00e8 in vigore l'ora legale).\nConfraternite.\nNella grande chiesa e nei suoi annessi si riunirono (soprattutto nei sotterranei) nel tempo molte Compagnie o confraternite. Tra le pi\u00f9 importanti ci fu la Compagnia di San Zanobi."}
{"id": "249881", "revid": "36426", "url": "https://it.wikipedia.org/wiki?curid=249881", "title": "Duomo di Firenze", "text": ""}
{"id": "249883", "revid": "838137", "url": "https://it.wikipedia.org/wiki?curid=249883", "title": "1 E9 K", "text": ""}
{"id": "249884", "revid": "287204", "url": "https://it.wikipedia.org/wiki?curid=249884", "title": "Consenso", "text": ""}
{"id": "249885", "revid": "838137", "url": "https://it.wikipedia.org/wiki?curid=249885", "title": "1 E12 K", "text": ""}
{"id": "249887", "revid": "838137", "url": "https://it.wikipedia.org/wiki?curid=249887", "title": "1 E27 K", "text": ""}
{"id": "249888", "revid": "1776051", "url": "https://it.wikipedia.org/wiki?curid=249888", "title": "D\u00e4gerlen", "text": "D\u00e4gerlen (toponimo tedesco) \u00e8 un comune svizzero di 999 abitanti del Canton Zurigo, nel distretto di Winterthur.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "249890", "revid": "838137", "url": "https://it.wikipedia.org/wiki?curid=249890", "title": "1 E30 K", "text": ""}
{"id": "249891", "revid": "1361022", "url": "https://it.wikipedia.org/wiki?curid=249891", "title": "Long Beach", "text": "Long Beach \u00e8 una citt\u00e0 sulla costa del Pacifico degli Stati Uniti d'America, all'interno della Greater Los Angeles Area nella California meridionale. Nel 2010 la sua popolazione era di abitanti. \u00c8 la 39\u00aa citt\u00e0 pi\u00f9 popolosa degli Stati Uniti e la settima pi\u00f9 popolosa della California. Long Beach \u00e8 la seconda citt\u00e0 pi\u00f9 grande dell'area metropolitana di Los Angeles e la terza pi\u00f9 grande della Southern California dietro Los Angeles e San Diego. Long Beach \u00e8 una \"charter city\".\nIl porto di Long Beach \u00e8 il secondo terminal container pi\u00f9 trafficato degli Stati Uniti ed \u00e8 tra i pi\u00f9 grandi porti di spedizione del mondo. La citt\u00e0 mantiene anche un progressivo declino dell'industria petrolifera con pozzi minori situati sia direttamente sotto la citt\u00e0 che in mare aperto. I settori manifatturieri includono quelli negli aeromobili, nelle parti automobilistiche, nelle apparecchiature elettroniche, nell'audiovisivo, nel petrolchimico, nei metalli di precisione e negli arredi per la casa.\nLong Beach si trova nell'angolo sud-orientale della contea di Los Angeles e confina con la contea di Orange. Downtown Long Beach si trova a circa 35 km a sud di Downtown Los Angeles, sebbene le due citt\u00e0 condividano un confine ufficiale per diverse miglia.\nGeografia fisica.\nSecondo l'Ufficio del censimento degli Stati Uniti, ha un'area totale di .\nSociet\u00e0.\nEvoluzione demografica.\nSecondo il censimento del 2010, la popolazione era di abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 46,09% di bianchi, il 13,54% di afroamericani, lo 0,75% di nativi americani, il 12,87% di asiatici, l'1,14% di oceaniani, il 20,32% di altre razze, e il 5,29% di due o pi\u00f9 etnie. Ispanici o latinos di qualunque etnia, erano il 40,76% della popolazione.\nSport.\nAutomobilismo.\nIl circuito di Long Beach \u00e8 stato inaugurato nel 1976 e ha ospitato fino al 1983 tutte le edizioni del Gran Premio degli Stati Uniti d'America-Ovest di Formula 1. In seguito ha ospitato annualmente gare della Formula Cart, Champ Car, IndyCar e Formula E."}
{"id": "249893", "revid": "110157", "url": "https://it.wikipedia.org/wiki?curid=249893", "title": "Adlikon", "text": "Adlikon (toponimo tedesco; informalmente anche Adlikon bei Andelfingen) \u00e8 un comune svizzero di 666 abitanti del Canton Zurigo, nel distretto di Andelfingen.\nStoria.\nIl comune fu istituito nel 1817 per scorporo da quello di Andelfingen e da esso nel 1872 fu a sua volta scorporata la localit\u00e0 di Humlikon, divenuta comune autonomo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "249895", "revid": "287204", "url": "https://it.wikipedia.org/wiki?curid=249895", "title": "No logo", "text": "No logo \u00e8 un saggio della giornalista canadese Naomi Klein, pubblicato nel gennaio del 2000. Il libro si occupa principalmente del fenomeno del branding e del movimento no-global, del quale \"No logo\" viene considerato uno dei testi di riferimento principali.\nIl libro ha avuto molto successo ed ha vinto il premio National Business Book Award canadese del 2000 ed il Prix M\u00e9diations francese del 2001.\nRiassunto.\nLa prima parte del saggio \u00e8 dedicata principalmente a un'analisi della storia delle tecniche di gestione del marchio e alle sue ripercussioni sulle dinamiche del lavoro. \nNello specifico, Naomi Klein afferma che negli ultimi vent'anni avrebbe avuto luogo un radicale cambiamento nel capitalismo: se prima era centrale la fase della produzione di merci, ora quest'ultima diventa marginale e trascurabile, mentre si impiegano sempre pi\u00f9 forze e denaro sul marchio e sulla proposta di una serie di valori immateriali ed ideali da collegare ad esso (\"branding\"), con lo scopo di crearsi una propria fetta di monopolio. Le ingenti risorse monetarie che queste strategie richiedono derivano dal risparmio sulla produzione, che viene dislocata nei paesi del Terzo mondo dove l'azienda pu\u00f2 sfruttare impunemente la manodopera operaia.\nIn questo contesto viene presentata un'analisi approfondita della realt\u00e0 delle Export Processing Zones dell'Asia e dell'America latina (incluso un resoconto di una visita della giornalista nell'EPZ di Cavite), in cui gran parte delle imprese a cui i grandi marchi internazionali (Nike, Reebok, Adidas, Disney ecc.) subappaltano gran parte della loro attivit\u00e0 produttiva.\nLa seconda parte del saggio descrive numerosi movimenti di reazione alle politiche applicate dai grandi marchi, da \"Reclaim the Streets\" alle pratiche del \"culture jamming\". In questo contesto vengono tratteggiate le \"storie di successo\" relative agli attacchi volti da questi movimenti ad alcuni marchi (come Nike, McDonald's e Shell).\nCapitoli.\nIntroduzione: Una rete di marchi\nCapitolo 1: Un nuovo mondo di marca\nCapitolo 2: Il marchio si espande. Come il logo ha conquistato il centro della scena\nCapitolo 3: Alt.quisiparladitutto. Il mercato giovanile e il cool\nCapitolo 4: Il branding dell'istruzione. Annunci pubblicitari nelle scuole e nelle universit\u00e0\nCapitolo 5: Fusioni e sinergia. La creazione di utopie commerciali\nCapitolo 6: La fabbrica rinnegata. Il disprezzo della produzione nell'era dei supermarchi\nCapitolo 7: Minacce e lavoratori interinali. Dal lavorare gratis alla \"Free Agent Nation\"\nCapitolo 8: L'interferenza culturale. La pubblicit\u00e0 sotto assedio\nCapitolo 9: Riprendiamoci le strade\nCapitolo 10: Cresce il malumore. Il nuovo attivismo antiaziendale\nCapitolo 11: L'effetto boomerang del marchio. Le campagne anti-marchio\nCapitolo 12: La storia di tre logo: Nike, Shell e McDonald's\nCapitolo 13: Oltre il marchio. I limiti delle strategie anti-marchio\nCapitolo 14: Consumismo contro civismo. La lotta per i beni comuni\nTrama.\nIl libro comprende quattro sezioni: \"No space - Nessuno spazio\", \"No choice - Nessuna scelta\", \"No jobs - Nessun lavoro\" e \"No logo - Nessun logo\". I primi tre trattano gli effetti negativi dell'attivit\u00e0 aziendale orientata al brand, mentre il quarto discute i vari metodi adottati dalle persone per reagire contro.\nNo space.\nIl libro inizia tracciando la storia dei marchi. Naomi Klein sostiene che c'\u00e8 stato un cambiamento nell'uso del marchio e fornisce esempi di questo passaggio al marchio \"anti-marca\". I primi ad essere pubblicizzati furono spesso usati per dare un volto riconoscibile ai manufatti prodotti in fabbrica. Questa prima immagine del brand ha lentamente lasciato il posto all'idea di \u201cvendere\u201d stili di vita. Secondo Klein, in risposta a un crollo economico negli anni '80 (a causa della crisi del debito dell'America Latina, del Luned\u00ec nero del 1987, della crisi dei risparmi e dei prestiti e della bolla dei prezzi delle attivit\u00e0 giapponesi), le societ\u00e0 iniziarono a ripensare seriamente al loro approccio marketing e mirare alla demografia giovanile, al contrario dei baby boomers, che in precedenza erano stati considerati un segmento molto pi\u00f9 prezioso.\nIl libro illustra come marchi quali Nike o Pepsi si siano espansi oltre i semplici prodotti che portavano il loro nome e come questi nomi e loghi iniziassero ad apparire ovunque. Mentre ci\u00f2 accadeva, l'ossessione dei marchi per il mercato giovanile li spingeva ad associarli ulteriormente a ci\u00f2 che la giovent\u00f9 considerava di tendenza. Allo stesso tempo, i marchi hanno tentato di associare i loro nomi ad ogni cosa e persona, dalle star del cinema e gli atleti ai movimenti sociali di base.\nNaomi Klein sostiene che le grandi multinazionali considerano la commercializzazione di un marchio pi\u00f9 importante della effettiva produzione dei beni; questo tema \u00e8 ricorrente nel libro, e Klein suggerisce che ci\u00f2 aiuta a spiegare il passaggio alla produzione nei paesi del Terzo Mondo in settori come l'abbigliamento, le calzature e l'hardware del computer.\nQuesta sezione analizza anche i modi in cui i marchi hanno \"marcato\" la loro presenza all'interno del sistema scolastico e in che modo, nel fare ci\u00f2, hanno inserito annunci pubblicitari nelle scuole e utilizzato la loro posizione per raccogliere informazioni sugli studenti. Klein sostiene che questo fa parte di una tendenza per attrarre consumatori sempre pi\u00f9 giovani.\nNo choice.\nNella seconda sezione, Naomi Klein discute su come i detentori dei marchi usino le loro dimensioni e il loro peso per limitare il numero di scelte disponibili al pubblico, sia attraverso la posizione dominante sul mercato (ad es. Walmart), sia attraverso l'invasione aggressiva di una regione (ad es. Starbucks). Klein sostiene che l'obiettivo di ciascuna azienda \u00e8 quello di diventare la forza dominante nel proprio settore. Nel frattempo, altre societ\u00e0, come Sony o Disney, aprono semplicemente le proprie catene di negozi, impedendo alla concorrenza persino di mettere i loro prodotti sugli scaffali.\nIn questa sezione si discute anche il modo in cui le compagnie si fondono l'una con l'altra per incrementare la loro ubiquit\u00e0 e fornire un maggiore controllo sulla propria immagine. ABC News, ad esempio, \u00e8 condizionata a non trasmettere notizie che siano eccessivamente critiche nei confronti di Disney (The Walt Disney Company), la sua casa madre. Altre catene commerciali, come WalMart, spesso minacciano di togliere alcuni prodotti dai loro scaffali, costringendo fornitori ed editori ad assecondare le loro richieste. Ci\u00f2 potrebbe significare ridurre i costi di produzione o modificare l'aspetto grafico o il contenuto di prodotti come riviste o album, in modo che si adattino meglio all'immagine di \"adatto alle famiglie\" di Walmart.\nViene anche discusso il modo in cui le grosse aziende abusano delle leggi sul copyright per mettere a tacere chiunque possa tentare di criticare il proprio marchio.\nNo jobs.\nIn questa sezione, il libro assume un tono pi\u00f9 conflittuale e analizza il modo in cui le catene di produzione si spostino dalle fabbriche locali a paesi stranieri, in particolare verso luoghi noti come zone industriali di esportazione. Tali zone spesso non hanno leggi sul lavoro, portando di conseguenza a condizioni di lavoro disastrose.\nIl libro torna quindi a parlare del Nord America, dove la mancanza di posti di lavoro nel settore manifatturiero ha comportato un afflusso di lavoro nel settore dei servizi, dove la maggior parte dei posti di lavoro \u00e8 a salario minimo e non offre alcun benefit. Viene introdotto il termine \"McJob\", con il quale viene definito un lavoro con scarso compenso che non tiene il passo con l'inflazione, orari inflessibili o non desiderabili, poche possibilit\u00e0 di far carriera e alti livelli di stress. Nel frattempo, al pubblico viene venduta la percezione che questi posti di lavoro temporanei siano per studenti e neolaureati, e quindi non \u00e8 necessario garantire loro salari o sussidi di sussistenza.\nTutto ci\u00f2 accade in una realt\u00e0 che produce enormi profitti e ricchezza prodotti all'interno del settore aziendale. Il risultato \u00e8 una nuova generazione di dipendenti che provano risentimento per il successo delle aziende per cui lavorano. Questo risentimento, insieme all'aumento della disoccupazione, abusi di manodopera all'estero, disprezzo per l'ambiente, e la sempre crescente presenza di pubblicit\u00e0 genera un nuovo sentimento di malumore verso le aziende.\nNo logo.\nLa sezione finale del libro parla dei vari movimenti che sono sorti negli anni '90. Questi includono la rivista Adbusters (di Media Foundation e il movimento di culture-jamming, cos\u00ec come Riprendiamoci le strade (Reclaim the Streets (RTS)) e il processo McLibel. Vengono anche espresse proteste meno radicali, come i vari movimenti volti a porre fine allo sfruttamento della manodopera. Naomi Klein conclude il proprio libro contrapponendo la scelta tra consumismo e civismo, optando per quest'ultimo. \"Quando ho iniziato questo libro\", scrive, \"Onestamente non sapevo se stavo rappresentando scene marginali di resistenza atomizzata o la nascita di un movimento potenzialmente ampio, ma col passare del tempo, quello che ho visto chiaramente \u00e8 stato un movimento che si \u00e8 formato davanti ai miei occhi. \"\nCritiche.\nDopo la pubblicazione del libro, Naomi Klein fu pesantemente criticata dalla rivista The Economist, che port\u00f2 allo svolgimento di un dibattito radiofonico con Klein e gli scrittori della rivista, soprannominato \"No Logo vs. Pro Logo\". Il libro del 2004 The Rebel Sell (pubblicato come Nation of Rebels negli Stati Uniti) ha specificamente criticato No Logo, affermando che trasformare la qualit\u00e0 della vita della classe lavoratrice in un'ideologia fondamentalmente anti-mercato \u00e8 indice di superficialit\u00e0. In questo libro, Klein ha criticato cos\u00ec duramente Nike che la multinazionale ha pubblicato una risposta punto per punto.\nRiconoscimenti.\nNel 2000, No Logo \u00e8 entrata nella rosa dei finalisti per il \"Guardian First Book Award\", un premio dato alle migliori opere prime di ciascun autore. Nel 2001, il saggio ha vinto i seguenti premi: Il National Business Book Award [10] e il French Prix M\u00e9diations [11]\nEdizioni.\nEsistono diverse edizioni in lingua inglese di No Logo, tra cui una prima edizione rilegata [12], una successiva edizione rilegata, [13] e una tascabile. [14] In occasione del decimo anniversario dell'uscita del libro \u00e8 stata pubblicata una quarta edizione da Fourth Estate [15] che include una nuova introduzione della giornalista. Sono state pubblicate anche traduzioni dall'originale inglese in diverse altre lingue, tra cui anche l'italiano [16]. Pubblicato inizialmente nel 2000 da Baldini &amp; Castoldi con diverse riedizioni successive, in occasione del decimo anniversario, nel 2010, il saggio \u00e8 stato pubblicato dalla Biblioteca Universale Rizzoli (BUR). Il sottotitolo inglese \"Taking Aim at the Brand Bullies\" tradotto in italiano con \"economia globale e nuova contestazione\" \u00e8 stato abbandonato in alcune edizioni successive tra le quali anche l'edizione italiana del 2010 edita dalla BUR.\nNaomi Klein spiega le sue idee nel video di 40 minuti No Logo - Brands, Globalization &amp; Resistance (2003), diretto da Sut Jhally. [17]\nNella cultura di massa.\nI membri del gruppo rock inglese Radiohead hanno dichiarato che il libro li ha influenzati particolarmente durante la realizzazione del loro quarto e quinto album, Kid A (2000) e Amnesiac (2001), rispettivamente. (Gli album sono stati registrati nelle stesse sessioni.) La band ha raccomandato il libro ai fan sul loro sito web e ha preso in considerazione la possibilit\u00e0 di chiamare l'album Kid A \"No Logo\" per un certo periodo [18]. Dhani Harrison, figlio di George Harrison e frontman del gruppo rock elettronico / alternativo Thenewno, ha dichiarato che No Logo ha avuto una grande influenza, lancio del brano You Are Here (2008). [Citazione necessaria] Il cantante rock argentino-americano Kevin Johansen ha scritto una canzone, \"Logo\", ispirata al libro di Klein. Una copia di No Logo \u00e8 anche usata nel video ufficiale della canzone. [19] L'album del Rapper MC Lars This Gigantic Robot Kills contiene un brano intitolato \"No Logo\", un'analisi satirica dei giovani anti-governativi, parzialmente ispirata al libro. [20]"}
{"id": "249896", "revid": "111373", "url": "https://it.wikipedia.org/wiki?curid=249896", "title": "Henggart", "text": "Henggart (toponimo tedesco) \u00e8 un comune svizzero di 2\u00a0242 abitanti del Canton Zurigo, nel distretto di Andelfingen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nHenggart \u00e8 servito dall'omonima stazione sulla ferrovia Winterthur-Sciaffusa.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "249897", "revid": "1776051", "url": "https://it.wikipedia.org/wiki?curid=249897", "title": "Humlikon", "text": "Humlikon (toponimo tedesco) \u00e8 un comune svizzero di 496 abitanti del Canton Zurigo, nel distretto di Andelfingen.\nStoria.\nIl comune \u00e8 stato istituito nel 1872 per scorporo da quello di Adlikon. Nella sciagura del volo Swissair 306, nel 1963, morirono 43 abitanti di Humlikon, il 20% circa della popolazione.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "249904", "revid": "1776051", "url": "https://it.wikipedia.org/wiki?curid=249904", "title": "Thalheim an der Thur", "text": "Thalheim an der Thur (toponimo tedesco; fino al 1878 Dorlikon) \u00e8 un comune svizzero di 919 abitanti del Canton Zurigo, nel distretto di Andelfingen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nThalheim an der Thur \u00e8 servito dall'omonima stazione sulla ferrovia Winterthur-Etzwilen.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "249907", "revid": "1982", "url": "https://it.wikipedia.org/wiki?curid=249907", "title": "Prestito linguistico", "text": "Si definisce prestito linguistico, o semplicemente prestito, una parola, una struttura sintattica, un morfema o un fonema che entra a far parte del patrimonio di una determinata lingua e proviene da una comunit\u00e0 di lingua diversa, in seguito al contatto tra culture diverse. Con la stessa parola si intende anche il fenomeno stesso di adozione della parola straniera.\nUn sinonimo \u00e8 \"forestierismo\", che deriva dal basso latino \"foristarius\", 'persona che sta o viene da fuori'.\nStoria.\nNel contatto tra due popoli, quale che sia il genere del rapporto (commerciale, culturale, politico ecc.), avviene sempre uno scambio anche linguistico. Il verso \u00e8 generalmente influenzato dal maggiore prestigio di una delle due lingue, ma l'influenza \u00e8 sempre reciproca. Cos\u00ec, ad esempio, il latino, che in epoca classica era percepito come meno prestigioso del greco, ha ricevuto da questa lingua moltissimi prestiti, ma anche il greco ha preso alcune parole dal latino. La natura amichevole o meno del rapporto non influenza l'entit\u00e0 dello scambio, come attesta l'intensit\u00e0 del fenomeno del prestito tra le lingue del Mediterraneo nel Medioevo, quando le Crociate non risparmiavano musulmani ed ebrei, e, per converso, i pirati arabi praticavano sistematicamente la schiavit\u00f9.\nIl fenomeno del prestito linguistico comincia comunque gi\u00e0 in epoche molto antiche. \u00c8 necessario risalire almeno alla progressiva disgregazione dell'Impero romano d'Occidente, causata, tra le altre cose, dalle invasioni barbariche: il contatto tra questi diversi popoli comporta l'ingresso nel fondo latino di diversi prestiti di origine germanica, bizantina, slava ed araba. Per altro verso, il cristianesimo delle origini ha stimolato nei popoli germanici l'accoglimento di parole latine, mentre il cristianesimo greco ha influenzato significativamente le lingue dei popoli slavi.\nCaratteristiche.\nIl prestito \u00e8 una delle modalit\u00e0 attraverso cui le diverse lingue arricchiscono il proprio repertorio. Inizialmente l'estraneit\u00e0 dei prestiti \u00e8 pi\u00f9 forte, per cui per la storia di un prestito \u00e8 molto importante il fattore tempo: un termine pu\u00f2 essere considerato \"straniero\" e poi far parte a tutti gli effetti del lessico dei parlanti (con o senza adattamenti); pu\u00f2 essere considerato accettato quando il suo uso \u00e8 percepito come normale dai parlanti (non importa se essi conoscano molto, poco o nulla la lingua e la cultura da cui proviene). Gi\u00e0 Machiavelli aveva delineato alcuni principi base dell'adozione dei prestiti linguistici (in particolare, la possibilit\u00e0 di un prestito \"di necessit\u00e0\" e quella dell'adattamento delle forme provenienti dall'esterno a quelle pi\u00f9 consuete per la lingua che riceve):\nSecondo Vinay e Darbelnet, spesso i prestiti linguistici diventano di uso comune grazie a una traduzione.\nCome nota Paolo D'Achille, \"il fenomeno del prestito, comune a tutte le lingue, \u00e8 dovuto a fattori extralinguistici\": pu\u00f2 infatti essere causato da contiguit\u00e0 territoriale tra due lingue, da movimenti migratori, da vicende socio-politiche, da rapporti economici e culturali. L'occasione dell'affermarsi di un prestito \u00e8 data dalla presenza di parlanti bilingui. Cos\u00ec, ad esempio, la massiccia presenza in diverse lingue di prestiti dall'inglese relativi al mondo dell'informatica rinvia al fatto che il gruppo sociale che nei diversi Paesi si occupa di informatica \u00e8 in genere bilingue (parla cio\u00e8 l'inglese oltre alla propria lingua madre): lo stesso discorso pu\u00f2 essere esteso ad altri specialisti (biologi, genetisti, fisici ecc.). Anche il turismo di massa ha agevolato lo scambio di elementi linguistici tra diverse lingue, quanto meno perch\u00e9 ha favorito una certa disponibilit\u00e0 mentale verso culture diverse dalla propria.\nOltre al contatto diretto tra parlanti, un ruolo sempre pi\u00f9 significativo per il diffondersi di prestiti \u00e8 ricoperto dalle lingue trasmesse dai mezzi di comunicazione di massa, in cui il verso della comunicazione \u00e8 unidirezionale e manca dunque l'interazione. Anche gli scambi via e-mail hanno un ruolo non trascurabile.\nUn fattore rilevante nella maggiore o minore facilit\u00e0 con cui due lingue si scambiano parole \u00e8 la somiglianza strutturale tra la lingua donatrice e la lingua ricevente. Cos\u00ec, ad esempio, l'arabo ha fornito centinaia di parole alle lingue romanze, ma di esse pochissimi sono gli aggettivi e ancora meno i verbi. Al contrario, le lingue indoeuropee si sono scambiate tra loro moltissime parole e in molti casi, nelle diverse lingue, le forme differiscono per elementi trascurabili (come la desinenza o il suffisso): un esempio \u00e8 il termine \"letteratura\" (\"litt\u00e9rature\" in francese, \"literature\" in inglese, \"Literatur\" in tedesco). In ogni caso, lo scambio di sostantivi \u00e8 sempre di gran lunga prevalente rispetto a quello di aggettivi o verbi. Infatti, \"i primi arrivano spontaneamente come \u00abetichette\u00bb per gli oggetti e le nozioni importate\".\nTipologia.\nPrestiti adattati e prestiti integrali.\nNella lingua scritta le parole, locuzioni o in generale le costruzioni linguistiche straniere, eventualmente trascritte se non appartenenti allo stesso sistema di scrittura, possono avere effetti direttamente sul lessico oppure sulla morfologia della lingua ospite. In particolare, le parole possono entrare nella lingua ospite in varie forme:\nVa comunque precisato che la distinzione tra prestiti adattati e non adattati non \u00e8 del tutto rigorosa sul piano teorico. Infatti, come scrive Roberto Gusmani, \"il prestito rappresenta una \u00abrisposta\u00bb attiva della lingua [...] alle sollecitazioni e agli influssi provenienti da un'altra lingua. Tale \u00abrisposta\u00bb, per fedele che sia, non pu\u00f2 mai adeguarsi perfettamente all'archetipo, perch\u00e9 una corrispondenza tra entit\u00e0 non commensurabili come sono i singoli sistemi linguistici non pu\u00f2 essere che approssimativa\".\nPrestiti di necessit\u00e0 e prestiti di lusso.\nSi distinguono prestiti \"di necessit\u00e0\" e prestiti \"di lusso\" a seconda della reale esigenza che la lingua che li adotta ha di essi:\nDi fatto la distinzione tra prestiti di necessit\u00e0 e prestiti di lusso \"non regge dal punto di vista scientifico, perch\u00e9 da un lato tutto pu\u00f2 essere denominato attraverso meccanismi interni di formazione delle parole, dall'altro le parole straniere possono avere connotazioni diverse dalle corrispondenti voci\" della lingua che accoglie il prestito. Ad esempio, dopo la scoperta dell'America, l'italiano, per indicare il \"Solanum tuberosum\", ha adottato, attraverso la mediazione dello spagnolo, una voce indigena, giungengo cos\u00ec alla voce \"patata\", mentre per il \"Solanum lycopersicum\" sono state usate le parole italiane \"pomo\" e \"oro\", ottenendo \"pomodoro\"; il francese, per indicare le stesse piante, ha operato in modo opposto (\"pomme de terre\" e \"tomate\"). Per altro verso, la voce \"baby sitter\" non corrisponde affatto alla figura della \"bambinaia\" del passato e la voce \"gay\" ha una connotazione diversa rispetto a \"omosessuale\".\nContenuti del prestito.\nPrestito lessicale.\nIl fenomeno del prestito nasce dall'esigenza di nominare un concetto o un oggetto che nella lingua di destinazione non ha un nome proprio. Il prestito ha dunque la funzione di colmare una lacuna lessicale presente nella lingua che accoglie il termine.\nIl vocabolo viene generalmente adeguato al sistema fonologico (e talvolta ortografico) della lingua che lo riceve. Ad esempio, quando gli spagnoli giunsero nel Nuovo Mondo, gli europei dovettero dare il nome a piante, animali e frutti fino ad allora sconosciuti nel Vecchio Mondo; in italiano:\nNida afferma che \u00abil prestito linguistico di parole straniere \u00e8 spesso considerato una pratica pi\u00f9 sicura della creazione di parole usando componenti lessicali indigene\u00bb, ma quando si diffondono nella cultura ricevente \u00absono sempre soggette a cambiamenti di significato e spesso modificano il proprio orientamento semantico\u00bb.\nTalvolta il vocabolo viene acquisito senza che la lingua di adozione introduca una nuova parola per sostituire il prestito. Questo pu\u00f2 essere determinato dalla supremazia di una lingua in un determinato settore. Un esempio di quanto appena affermato \u00e8 il linguaggio informatico inglese, da cui l'italiano ha attinto molti vocaboli, quali \"scanner\", \"mouse\" o \"webcam\".\nPrestiti dalla lingua italiana.\nNumerosi sono altres\u00ec gli italianismi, ossia i prestiti ad altre lingue di termini italiani. Per ragioni storiche i prestiti dall'italiano si concentrano soprattutto in singoli settori, nei quali l'italiano, soprattutto in epoca rinascimentale, aveva il ruolo di lingua di riferimento. Si trovano quindi prestiti linguistici in campo finanziario: ad esempio, in inglese \"bank\" da \u00abbanca\u00bb (o \u00abbanco\u00bb, con lo stesso significato) e \"bankrupt\" da \u00abbancarotta\u00bb; in tedesco \"Konto\", \"Risiko\" e \"Kredit\", rispettivamente da \u00abconto\u00bb, \u00abrischio\u00bb e \u00abcredito\u00bb.\nVi sono numerosi prestiti nel campo semantico delle arti: per la musica, molto simili nelle diverse lingue europee, si hanno \"viola\", \"piano\", \"crescendo\", \"adagio\", \"presto\", \"andante\" e cos\u00ec via (vedi Lingua italiana nella musica), pressoch\u00e9 identici anche nella morfologia (non per\u00f2 nella pronuncia); per le arti figurative si ricordano, in francese, italianismi come \"aquarelle\", \"graffiti\" e \"fresco\" (dall'italiano rinascimentale \"al fresco\", moderno \"affresco\"), ed i paralleli in altre lingue.\nAltri prestiti dall'italiano sono l'inglese \"antenna\" (o il tedesco \"Antenne\"); il tedesco e inglese \"alarm\" (sostantivo derivato a sua volta dalla locuzione \"all'arme!\").\nInfine, numerosissimi i prestiti nel campo della gastronomia e dell'alimentazione, per l'innovazione portata nei secoli in tali settori dalla cultura italiana: su tutte, la parola \"pizza\", prestata a diverse lingue. Alcuni altri esempi: l'inglese \"parmesan\" (da \"parmigiano\"), \"salami\" (da \"salami\", plurale di \"salame\"), lo spagnolo \"\u00f1oqui\" (da \"gnocchi\", plurale di \"gnocco\") ecc.\nPrestito fonologico.\nAlcuni fonemi non presenti in una lingua entrano in uso assieme alla parola straniera: ad esempio la fricativa postalveolare sonora attraverso il prestito dei francesismi \"garage\" e \"beige\", o la vocale anteriore semichiusa arrotondata attraverso il prestito dal lombardo \"cass\u0153ula\" in italiano.\nA differenza dell'italiano, alcune lingue hanno risolto il problema della trascrizione dei fonemi ad esse estranei; ad esempio il tedesco usa il tetragramma \"dsch\" per indicare l'affricata postalveolare sonora .\nInduzione di morfemi.\nAnche se per lo pi\u00f9 il prestito riguarda i sostantivi, le lingue si imprestano anche verbi e aggettivi. Nel caso di prestiti di verbi e aggettivi, solitamente le due lingue coinvolte sono in rapporto di contatto linguistico o di bilinguismo.\nAnche unit\u00e0 minime come i morfemi possono venire scambiate. Ad esempio, per l'italiano, sono prestiti i suffissi di origine germanica -\"ingo\" (in \"casalingo\" o \"ramingo\"), -\"ardo\" (in \"bugiardo\" o \"codardo\"); di origine francese \u00e8 -\"iere\" (in \"ragioniere\" o \"giardiniere\"); dal greco provengono i suffissi nominali -\"essa\" (in \"badessa\" o \"ostessa\"), -\"ismo\", -\"ista\" e -\"ico\", nonch\u00e9 il suffisso verbale -\"izzare\".\nIbridismi.\nQualora i morfemi importati da altre lingue non vengano pienamente adattati alla lingua ricevente, la parola ottenuta mantiene elementi di due o pi\u00f9 sistemi linguistici differenti, e viene definita ibridismo. Nell'ambito dei prestiti lessicali esistono due categorie di ibridismo: \nFenomeni analoghi.\nLe esigenze che portano a un prestito possono portare in alternativa all'adozione di un neologismo \u00absemantico\u00bb, che \u00e8 l'estensione del significato di un termine gi\u00e0 presente nella lingua di adozione (ad esempio in italiano \"realizzare\" ha assunto il significato di 'rendersi conto' come calco semantico dell'inglese \"realize\"). Va comunque detto che se per \u00abneologismo\u00bb in senso stretto si intende la parola nuova che in una certa lingua \u00e8 formata con materiali propri di quella lingua, in senso lato anche i prestiti possono essere intesi complessivamente come neologismi.\nAnche alcune strutture sintattiche, formalmente scorrette, sono entrate in uso: il sintagma \"la seconda citt\u00e0 pi\u00f9 grande\" non \u00e8 corretto in quanto vi \u00e8 la contraddizione di un superlativo relativo, per\u00f2 \u00e8 ammesso nella lingua inglese.\nLa scelta di ricorrere ad un prestito piuttosto che ad un calco \u00e8 legata normalmente al prestigio di cui gode, nel particolare campo semantico di riferimento, la lingua da cui si preleva il termine; ad esempio a cavallo tra XX e XXI secolo il linguaggio scientifico e quello tecnologico presentano molti prestiti dall'inglese (basti pensare a termini come \"Internet\", \"hi-fi\", \"computer\"); oppure il linguaggio musicale, sviluppatosi e diffusosi quando l'italiano godeva di un notevole prestigio culturale.\nL'atteggiamento delle culture nei confronti del prestito.\nOgni cultura ha un atteggiamento particolare nei confronti dei prestiti linguistici. \u201cIn alcune societ\u00e0 si d\u00e0 per scontato che \u00e8 necessario usare parole straniere per le cose nuove, come in inglese\u201d. L'inglese, infatti, ha sempre preso in prestito parole straniere provenienti dalle culture con cui \u00e8 entrato in contatto e la loro diffusione non \u00e8 mai stata limitata per via dell'assenza di un'accademia nazionale che si incaricasse di circoscriverli e di preservare la purezza della lingua nei paesi anglofoni. Altre societ\u00e0, invece, preferiscono creare equivalenti descrittivi, basati su propri modelli grammaticali o di formazione della frase, come in tedesco, in spagnolo e in francese.\nCritica al prestito: il forestierismo.\nIl prestito linguistico \u00e8 spesso visto criticamente ed assume allora spesso la denominazione di forestierismo. In alcuni stati, la legge tutela la lingua del paese con norme severe. Per contenere l'uso indiscriminato di forestierismi ritroviamo ad esempio in Francia l'Acad\u00e9mie Fran\u00e7aise, la quale ha anche lo scopo di stilare una lista di termini francesi equivalenti ai forestierismi per ogni ambito della vita sociale (ha pubblicato per esempio un vocabolario di termini informatici). L'Acad\u00e9mie Fran\u00e7aise si impegna inoltre attraverso il suo dizionario, pur escludendo che al giorno d'oggi si possa parlare attualmente di una invasione di anglicismi, almeno in Francia."}
{"id": "249909", "revid": "110157", "url": "https://it.wikipedia.org/wiki?curid=249909", "title": "D\u00e4ttlikon", "text": "D\u00e4ttlikon (toponimo tedesco) \u00e8 un comune svizzero di 781 abitanti del Canton Zurigo, nel distretto di Winterthur.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "249919", "revid": "111515950", "url": "https://it.wikipedia.org/wiki?curid=249919", "title": "Basadingen-Schlattingen", "text": "Basadingen-Schlattingen (toponimo tedesco) \u00e8 un comune svizzero di 1\u00a0811 abitanti del Canton Turgovia, nel distretto di Frauenfeld.\nStoria.\nIl comune di Basadingen-Schlattingen \u00e8 stato istituito il 1\u00ba gennaio 1999 con la fusione dei comuni soppressi di Basadingen e Schlattingen; capoluogo comunale \u00e8 Basadingen. Fino al 2010 ha fatto parte del distretto di Diessenhofen, accorpato a quello di Frauenfeld il 1\u00ba gennaio 2011."}
{"id": "249920", "revid": "109459696", "url": "https://it.wikipedia.org/wiki?curid=249920", "title": "Basadingen", "text": "Basadingen (toponimo tedesco) \u00e8 una frazione del comune svizzero di Basadingen-Schlattingen, nel Canton Turgovia (distretto di Frauenfeld).\nStoria.\nGi\u00e0 comune autonomo che apparteneva al distretto di Diessenhofen, il 1\u00ba gennaio 1999 \u00e8 stato accorpato all'altro comune soppresso di Schlattingen per formare il nuovo comune di Basadingen-Schlattingen, del quale Basadingen \u00e8 il capoluogo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "249921", "revid": "111373", "url": "https://it.wikipedia.org/wiki?curid=249921", "title": "Schlattingen", "text": "Schlattingen (toponimo tedesco) \u00e8 una frazione del comune svizzero di Basadingen-Schlattingen, nel Canton Turgovia (distretto di Frauenfeld).\nStoria.\nGi\u00e0 comune autonomo che apparteneva al distretto di Diessenhofen, il 1\u00ba gennaio 1999 \u00e8 stato accorpato all'altro comune soppresso di Basadingen per formare il nuovo comune di Basadingen-Schlattingen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione.\nInfrastrutture e trasporti.\nSchlattingen \u00e8 servito dall'omonima stazione sulla ferrovia Sciaffusa-Rorschach."}
{"id": "249923", "revid": "111373", "url": "https://it.wikipedia.org/wiki?curid=249923", "title": "Schlatt (Turgovia)", "text": "Schlatt (toponimo tedesco) \u00e8 un comune svizzero di 1\u00a0657 abitanti del Canton Turgovia, nel distretto di Frauenfeld.\nStoria.\nIl comune di Schlatt \u00e8 stato istituito nel 1999 con l'aggregazione di comuni soppressi di Mett-Oberschlatt e Unterschlatt; fino al 2010 ha fatto parte del distretto di Diessenhofen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nSchlatt \u00e8 servito dall'omonima stazione sulla ferrovia Sciaffusa-Rorschach."}
{"id": "249924", "revid": "6923", "url": "https://it.wikipedia.org/wiki?curid=249924", "title": "Overdrive (musica)", "text": "Overdrive (vocabolo inglese, che significa \"portare oltre i limiti\") \u00e8 un termine utilizzato in ambito musicale che indica l'avvenuta saturazione del segnale di un amplificatore. L'effetto ottenuto \u00e8 una distorsione del suono dello strumento collegato all'amplificatore, chiamato \"crunch\".\nFunzionamento (tramite un preamplificatore).\nPer capire il suo funzionamento bisogna prima distinguere i termini di \"gain\" (guadagno) e \"volume\": per guadagno si intende quando il preamplificatore amplifica il segnale dello strumento, mentre il volume \u00e8 il livello di uscita dell'amplificatore. \nSi ottiene un \"overdrive\" alzando molto il guadagno del preamplificatore (costruito per lavorare con bassi segnali) che va, quindi, in saturazione creando un suono, appunto, sovraccarico e distorto.\n\"Overdrive\" e distorsore.\nNel gergo chitarristico si usa distinguere l\"'overdrive\" dal distorsore, intendendo quest'ultimo non come l'effetto fisico sulle onde sonore prodotto dallo stesso \"overdrive\" ma riferendosi all'effetto musicale ottenuto comunemente tramite pedale.\nLa differenza sostanziale \u00e8 che l'overdrive non taglia (\"clipping\") le frequenze, ma abbassa l'ampiezza dell'onda in maniera non lineare, mantenendo il picco all'interno del range. La distorsione, invece, taglia l'onda al livello massimo, introducendo molte pi\u00f9 armoniche dispari.\nNonostante la confusione tra overdrive e distorsore i due effetti sono sostanzialmente diversi; questo perch\u00e9 l'overdrive \u00e8 l'unico effetto analogico che ancora oggi resiste alla concorrenza di quelli digitali, oltre al wah-wah. Al contrario degli altri, infatti, per ottenere un overdrive non \u00e8 necessario comprare una pedaliera ma basta un normalissimo amplificatore; l'effetto trae origine dagli amplificatori a valvole, che a differenza di quelli a stato solido, non provocano il \"clipping\" a valori elevati, ma concentrano il contenuto musicale nella regione di massima ampiezza, generando una distorsione ricca di armoniche pari. Ci si riferisce, a volte, all'overdrive come a una distorsione pi\u00f9 leggera di quella ottenibile con un distorsore; si sente parlare pi\u00f9 comunemente, quindi, di overdrive nella musica blues mentre di distorsione in ambito hard rock e metal."}
{"id": "249925", "revid": "1494380", "url": "https://it.wikipedia.org/wiki?curid=249925", "title": "Chiesa latina", "text": "La Chiesa latina \u00e8 l'insieme di quelle chiese particolari \u2212 \"nelle quali e dalle quali sussiste la sola e unica Chiesa cattolica\" \u2212 sorte nelle parti occidentali dell'Impero romano, dove il latino era la lingua di studio e cultura, e che ora usano nella propria liturgia i riti liturgici latini, quali quello romano e quello ambrosiano.\nPatriarcato d'Occidente.\nIn passato si \u00e8 utilizzato, particolarmente nell'Oriente, il nome di \"Patriarcato d'Occidente\" per designare la Chiesa latina, ma la Chiesa cattolica ha dichiarato obsoleto tale termine. L'imperatore Giustiniano I (527-565), nell'organizzare la Chiesa cristiana all'interno del suo impero nella forma di una pentarchia di cinque patriarchati, assegnava come frontiera orientale di quello di Roma o dell'Occidente una linea a est della Macedonia, della Grecia e di Creta, e che poi nell'Africa passava a occidente della Cirenaica. La zona cos\u00ec attribuita al Vescovo di Roma era meno vasta di quello che si potrebbe ora immaginare, dato che a ovest di tale linea il territorio controllato da Giustiniano era limitato. \nLa sede di Roma non ha accettato l'idea della pentarchia, appoggiando invece la teoria delle tre sedi petrine di Roma, di Alessandria e di Antiochia, ed esercitava gi\u00e0 il suo influsso, indipendentemente dall'imperatore bizantino, sui cristiani delle nuove nazioni occidentali, con la conversione delle popolazioni germaniche insediatesi dentro degli antichi confini dell'Impero romano e con una espansione missionaria che abbracciava territori, quali l'Irlanda e la Germania, che non ne avevano mai fatto parte. L'imperatore Leone III Isaurico (717-741), per punire l'opposizione del papa alla sua politica di iconoclastia, ha trasferito dalla giurisdizione ecclesiastica di Roma a quella di Costantinopoli la Grecia e il sud dell'Italia, togliendo cos\u00ec al papa quasi tutto il territorio imperiale assegnatogli come patriarca. Poco dopo, per\u00f2, l'Impero bizantino ha perduto sia la citt\u00e0 di Roma sia ogni altro suo possedimento in occidente.\nScismi.\nI cristiani che hanno rifiutato di accettare le decisioni del Concilio di Efeso del 431 sono stati in massima parte soppressi dentro dell'Impero e si sono rifugiati in Persia. Non \u00e8 risultato cos\u00ec facile controllare gli oppositori del Concilio di Calcedonia del 451. La maggioranza dei cristiani in Egitto e in alcune altre parti hanno rigettato il diofisismo e hanno dato origine alle attuali chiese copta, etiope, siriaca e armena, della comunione delle Chiese ortodosse orientali. Il cristianesimo calcedoniano, al quale la Chiesa latina \u00e8 rimasta fedele, ha sofferto perdite in oriente, con conseguente riduzione dei patriarcati ortodossi (che cio\u00e8 accettavano il concilio) di Alessandria, di Antiochia e di Gerusalemme. \nInoltre, le conquiste islamiche hanno distrutto il cristianesimo nel Nord Africa di lingua latina (gli attuali Tunisia, Algeria e Marocco), parte importante della Chiesa latina dal punto di vista demografico e culturale, che contava numerosissimi vescovati e aveva annoverato alcuni dei pi\u00f9 importanti autori cristiani come Tertulliano e Agostino di Ippona; e hanno avuto simile effetto in gran parte dell'est. Da allora, l'Oriente cristiano ortodosso si \u00e8 identificato praticamente con la Chiesa greca o bizantina, cio\u00e8 al Patriarcato di Costantinopoli e quelle Chiese sorte come frutto della sua attivit\u00e0 missionaria e che gli attribuivano un certo primato se non di giurisdizione, almeno di onore. Il seguito di questa situazione \u00e8 stato lo Scisma fra Occidente e Oriente.\nAlcune comunit\u00e0 cristiane d'oriente o non si sono mai separate da Roma o hanno preferito entrare posteriormente in comunione con la Santa Sede. Esse costituiscono le Chiese cattoliche orientali, distinte dalla Chiesa latina ma aventi uguale diritto di cittadinanza nella Chiesa cattolica. Attualmente, a motivo sia delle migrazioni umane sia dell'espansione missionaria, i fedeli di tutte queste Chiese si trovano in tutti i continenti, per cui le denominazioni \"occidentale\" e \"orientale\" hanno significato solo storico."}
{"id": "249927", "revid": "110157", "url": "https://it.wikipedia.org/wiki?curid=249927", "title": "Distretto di Thal", "text": "Il distretto di Thal \u00e8 un distretto del Canton Soletta, in Svizzera. Confina con i distretti di Thierstein a nord, di G\u00e4u a sud-est e di Lebern a sud-ovest, con il Canton Basilea Campagna (distretto di Waldenburg) a nord-est, con il Canton Berna (distretti di regione dell'Emmental-Alta Argovia a sud e del Giura Bernese a nord-ovest) e con il Canton Giura (distretto di Del\u00e9mont a nord). Il capoluogo \u00e8 Balsthal.\nComuni.\nAmministrativamente \u00e8 diviso in 9 comuni:"}
{"id": "249929", "revid": "125819891", "url": "https://it.wikipedia.org/wiki?curid=249929", "title": "Chiesa ortodossa copta", "text": "La Chiesa ortodossa copta o pi\u00f9 comunemente Chiesa copta, \u00e8 una chiesa cristiana ortodossa miafisita (impropriamente detta monofisita, definizione non accettata n\u00e9 dai copti n\u00e9 dagli etiopi). Fa parte delle Chiese ortodosse orientali.\nL'organo supremo di governo \u00e8 il Santo Sinodo, che \u00e8 presieduto dal Patriarca, che ha la residenza al Cairo. Dopo pi\u00f9 di quarant'anni di ministero di Shenouda III, deceduto il 17 marzo 2012, ora il Patriarca \u00e8 Teodoro II, che si \u00e8 insediato il 18 novembre 2012 al Cairo.\nNel corso del XVIII secolo una parte di essa \u00e8 tornata in comunione con il Papa di Roma. Ed oggi sussiste sotto il nome di Chiesa cattolica copta.\nAspetti generali.\nLiturgia.\nLa lingua liturgica \u00e8 il copto. La celebrazione eucaristica \u00e8 simile a quella europea, ma le due liturgie si sono avvenuta nel 451 (Concilio di Calcedonia).\nDiffusione.\nLa Chiesa copta \u00e8 erede del millenario monachesimo egiziano, di cui mantiene ancora le antiche istituzioni monastiche, ed \u00e8 sede di istituzioni teologiche e accademiche, con una presenza diffusa in una diaspora a livello mondiale. Il censimento del 1986 dichiara 3.300.000 copti, ossia l'8% degli egiziani. Il PEW Research Center nel 2011 ha citato un sondaggio condotto su 16\u00a0000 donne egiziane, tra le quali il 5% si \u00e8 dichiarata cristiana ma evidenzia la possibilit\u00e0 che il dato sia in realt\u00e0 una sottostima a causa delle discriminazioni e attentati di cui \u00e8 vittima la comunit\u00e0. Per la Santa Sede i copti costituirebbero fra il 6 e l'8% della popolazione, mentre altre fonti quantificano nel 10% la presenza copta in Egitto.\nCristologia.\nLa concezione di Cristo della Chiesa copta si distingue da quella dei nestoriani e dei monofisiti veri e propri. Ancora oggi i copti amano definirsi \"miafisiti\", in quanto professano l'unit\u00e0 del Cristo secondo la formula proclamata da Cirillo di Alessandria (370 ca - 444): \"una sola natura incarnata di Dio il Verbo\". Per i copti, la divinit\u00e0 di Cristo e la sua umanit\u00e0 dimorano in lui in un'unit\u00e0 perfetta formando una natura unita, un'essenza, una sostanza ed un'esistenza indissolubile. Questo \u00e8 ci\u00f2 che la Chiesa Copta ha sempre ritenuto di affermare, sia in passato che oggi.\nLa dottrina di San Cirillo venne approvata al concilio di Efeso (431), il terzo della cristianit\u00e0. Nella professione di fede si afferm\u00f2 \"l'unione perfetta della divinit\u00e0 e dell'umanit\u00e0 di Cristo\". Al successivo Concilio di Calcedonia (quarto concilio ecumenico, 451) fu adottata la Definizione delle \"due nature in Cristo\". La Chiesa copta la rigett\u00f2 per i seguenti motivi:\nNonostante la proclamata adesione al Credo niceno, al Concilio di Calcedonia la Chiesa copta \u00e8 stata definita \"monofisita\" (dottrina che afferma che Cristo ha solo una natura, quella divina, e non due, quella umana insieme alla divina) e da allora non \u00e8 pi\u00f9 in comunione con le chiese latina e greca.\nIl Papa copto e i vescovi.\nLa Chiesa copta ortodossa ha un proprio Papa, attualmente Teodoro II (in arabo Tawadros), che \u00e8 in carica dal 18 novembre 2012 come 118\u00ba patriarca dalla predicazione di san Marco. Il 4 novembre 2012 il suo nome \u00e8 stato estratto a sorte da un bambino, la cui mano si dice sia guidata dal volere di Dio, al termine di una lunga liturgia nella cattedrale del Cairo. Come il Papa di Roma per l'antico Patriarcato d'Occidente, cio\u00e8 l'attuale Chiesa cattolica, \u00e8 il successore di San Pietro, cos\u00ec il Papa di Alessandria \u00e8 il successore di San Marco. Per un'antica tradizione, i vescovi della Chiesa copta possono provenire solo dal \"clero nero\", cio\u00e8 dai monaci, ai quali \u00e8 richiesto il celibato, come in tutti gli altri Patriarcati ortodossi orientali, dove il clero secolare \u00e8 in genere sposato.\nStoria.\nLa Chiesa copta fu fondata in Egitto nel I secolo. Il nome deriva dalla parola con cui gli antichi greci indicavano il popolo egiziano autoctono: \"Aigyptioi\", passata attraverso l'arabo \"gipt\" e divenuta poi \"qibt\". La Chiesa copta ha origine dalla predicazione di san Marco, che scrisse il suo Vangelo nel I secolo e port\u00f2 il cristianesimo in Egitto (regnante a Roma l'imperatore Nerone).\nI primi monaci copti vissero in Egitto durante il IV secolo, molti di loro morirono come martiri.\nIl IV e il V secolo furono caratterizzati dalla lotta tra le varie dottrine cristologiche. I cristiani si divisero circa la natura di Cristo: gli ariani accentuavano la natura \"umana\"; i nestoriani, pur considerando Cristo sia uomo che Dio, affermavano che le due nature non erano contemporanee.\nNel V secolo, tra il 431 e il 451, si consum\u00f2 lo scisma della Chiesa copta dalla Chiesa latina e greca. Al Concilio di Efeso (431) le cinque grandi Chiese Madri (Gerusalemme, Alessandria, Roma, Antiochia e Costantinopoli) si erano trovate d'accordo nello stabilire \u201cun'unione perfetta della divinit\u00e0 e dell'umanit\u00e0 di Cristo\u201d. Al Concilio di Calcedonia (451), invece, fu adottata la formula delle \u201cdue nature in Cristo\u201d. La Chiesa di Alessandria rifiut\u00f2 questa definizione, seguita dalle chiese: apostolica armena, ortodossa siriaca e ortodossa d'Etiopia e (da quando faceva parte della Chiesa siriaca) Chiesa ortodossa siriaca del Malankara. Queste chiese sono rimaste fedeli ai concili precedenti; per questo motivo vengono anche chiamate \"pre-calcedonesi\".\nLa Chiesa copta \u00e8 stata una delle Chiese a soffrire di pi\u00f9 dell'avanzata araba nel Nordafrica. Nonostante la legislazione islamica permettesse alle \"religioni del Libro\", cio\u00e8 cristiani, ebrei e zoroastriani, di professare la propria fede, assegnando ai fedeli di altre religioni lo status di \"dhimmi\", di fatto impediva le conversioni dall'islam al Cristianesimo, o il matrimonio di donne musulmane con cristiani.\nDopo il concilio Vaticano II, Chiesa cattolica e Chiesa copta hanno iniziato un cammino ecumenico di dialogo. Questo ha portato nel 1973 al primo incontro, dopo quindici secoli, tra papa Paolo VI e il patriarca dei copti papa Shenuda III. Insieme decisero di iniziare un dialogo teologico, il cui frutto principale \u00e8 stata la dichiarazione comune del 10 maggio 1973, formalizzata poi, dopo l'approvazione del Santo Sinodo della Chiesa copta ortodossa e dopo ulteriori approfondimenti, da una nuova dichiarazione tra delegazioni, avvenuta il 12 febbraio 1988 (la Chiesa cattolica era allora guidata da papa Giovanni Paolo II), che esprime un accordo ufficiale sulla cristologia. La dichiarazione comune sulla fede cristologica mette fine a secoli di incomprensione e di reciproca diffidenza. Cos\u00ec i due pontefici si esprimono:\nCalendario copto.\nIl calendario copto, chiamato anche calendario alessandrino, \u00e8 utilizzato dalla Chiesa copta ortodossa in Egitto e in Etiopia. Tale calendario deriva dall'antico calendario egiziano: esso venne riformato al tempo di Tolomeo III (Decreto di Canopo, 238 a.C.) con l'introduzione del sesto giorno epagomenale ogni quattro anni (in pratica una compensazione come quella dell'anno bisestile); tuttavia tale riforma venne messa in pratica solo nel 25 a.C., quando l'imperatore romano Augusto riform\u00f2 formalmente il calendario egiziano, tenendolo da quel momento in poi in sincronia con il calendario giuliano. Il calendario copto corrisponde al calendario egiziano cos\u00ec rinnovato.\nSeguendo il calendario egiziano viene mantenuta la suddivisione in tre stagioni della durata di quattro mesi ciascuna. Le tre stagioni sono commemorate da preghiere speciali della liturgia copta e tale suddivisione \u00e8 mantenuta oggi da molti contadini che vi riconoscono le varie stagioni dell'agricoltura. Oltre ai \"normali\" 12 mesi di 30 giorni, il calendario prevede anche un \"mese\" intercalare alla fine dell'anno, della durata di cinque o sei giorni (in base all'anno bisestile). Gli anni e i mesi coincidono con quelli del calendario etiopico, ma hanno nomi diversi.\nL'anno inizia il 29 agosto del calendario giuliano, che al giorno d'oggi coincide con l'11 settembre nel calendario gregoriano. Il computo degli anni parte dal 284, anno in cui divenne imperatore romano Diocleziano, il cui regno fu segnato da torture e persecuzioni di massa nei confronti dei cristiani, specialmente in Egitto; per questo l'abbreviazione che accompagna l'anno copto \u00e8 \"A.M.\" (Annum Martyrum, anno dei martiri).\nIn Egitto.\nTimoteo II di Alessandria, grazie a monaci cristiani egiziani, chiamati in arabo \"qubt\" (copti) (dal greco \"[e]g\u00fdpt[ikos]\"), fu il fondatore della Chiesa egizia miafisita, detta appunto Chiesa copta.\nIl miafisismo adottato dai copti rifiutava il concetto espresso da Eutiche di fusione tra le due nature, divina e umana, di Ges\u00f9, per favorire un'unione come tra corpo e anima, denominata miafisismo.\nTra il 484 e il 519, nel periodo dello scisma acaciano voluto dal patriarca di Costantinopoli Acacio, il miafisismo si rafforz\u00f2 in Egitto, grazie soprattutto a Pietro Mongo, vescovo d'Alessandria e successore di Eluro, che accett\u00f2 l\"'Enotico\", il documento di compromesso (poi fallito) tra cattolici e monofisiti, voluto dall'imperatore Zenone (474-475 e 476-491).\nNegli anni successivi i copti considerarono gli Arabi come liberatori durante la loro lotta con i bizantini. I rapporti col potere arabo-islamico sono segnati dall'alternanza tra momenti di maggiore tolleranza e fasi di persecuzione religiosa.\nIn Etiopia.\nIntorno al 356 il vescovo Frumenzio contribu\u00ec a convertire al cristianesimo l'Etiopia. La religione cristiana in Etiopia, in principio, trov\u00f2 resistenze da parte dei locali, ma nel VI secolo riscosse sempre maggior successo con l'arrivo dei \u201cNove Santi\u201d, monaci miafisiti che fuggivano dalle persecuzioni.\nDal 640 la Chiesa d'Etiopia fu legata a quella copta egiziana e cos\u00ec rimase fino al 1948. Nel XVII secolo, con il negus Susenyos, ci fu un forte avvicinamento alla Chiesa cattolica, che dur\u00f2 fino al 1632.\nL'ultimo sovrano d'Etiopia Hail\u00e9 Selassi\u00e9 (imperatore dal 1930 al 1936 e dal 1941 al 1974) riorganizz\u00f2 la Chiesa d'Etiopia, rendendola autocefala rispetto alla Chiesa copta egiziana e facendola diventare Chiesa di Stato Tawahedo. Da allora la Chiesa non \u00e8 pi\u00f9 definibile copta ma Ortodossa Tawahedo. L'Abuna Basilios, il primo patriarca, fu eletto nel 1959 e gli successe l'Abuna Tewophilos nel 1971 (questi venne ucciso dalla giunta militare marxista). I successori furono Tekle Haymanot, l'Abuna Merkorios e l'Abuna Paulos (i primi due non vennero riconosciuti dal sinodo della Chiesa copta).\nLa Chiesa risente di diversi influssi del credo ebraico, tra cui la circoncisione, la festivit\u00e0 settimanale del sabato, la separazione della carne in pura e impura, e la presenza dell'Arca dell'Alleanza ad Axum.\nOggi la Chiesa d'Etiopia \u00e8 la pi\u00f9 estesa delle chiese pre-calcedoniche e i suoi credenti sono circa 36 milioni, in Etiopia e altrove. Il termine Tewahido vuol dire, in lingua Ge'ez \"l'essere che si \u00e8 fatto uno\", rifacendosi alla dottrina teologica miafisita.\nIn Eritrea.\nLa pi\u00f9 giovane tra le chiese orientali ortodosse \u00e8 la Chiesa Eritrea Ortodossa Tewahedo, sorta nel 1993, dopo il raggiungimento dell'indipendenza dell'Eritrea dall'Etiopia. Anche se persistono ancora forti contrasti legati agli sconvolgimenti politici in cui la chiesa Etiopica si \u00e8 trovata coinvolta, le due chiese sono in comunione tra loro.\nIl patriarca dal 2007 \u00e8 l'Abuna Dioskoros; la Chiesa conta circa due milioni di fedeli che vivono in Eritrea, Europa e Nord America.\nI copti in Italia.\nLa Chiesa copta, che nel territorio nazionale italiano ha trovato un ambiente cristiano favorevole e non antagonista, mostra una grande energia e vitalit\u00e0. Le comunit\u00e0 copte italiane svolgono, oltre a una profonda vita pastorale, centrata sull'esperienza del monachesimo del deserto, anche attivit\u00e0 per il mutuo supporto e aiuto dei credenti nella vita sociale e familiare.\nSi calcola che i fedeli copti in Italia siano circa 70.000, la maggior parte dei quali sono concentrati in Friuli-Venezia Giulia, nella zona di Aquileia. Tale presenza si \u00e8 resa visibile sin dalla met\u00e0 degli anni settanta, periodo in cui sono cominciate le celebrazioni e le attivit\u00e0 pastorali con grande vigore. Dagli anni ottanta si \u00e8 notevolmente incrementata la popolazione copta a Milano e dintorni, tanto che nell'area metropolitana esistono diverse parrocchie regolarmente funzionanti e molto frequentate, e altre sedi parrocchiali e comunit\u00e0 in formazione. Oggi in Italia esistono due Diocesi: quella di Milano, guidata dal 12 novembre 2017 dal vescovo Anba Antonio, abate del Monastero Anba Shenouda di Lacchiarella e discepolo del Metropolita Anba Kirollos deceduto improvvisamente il 14 agosto 2017, e quella di Roma, guidata dal vescovo Anba Barnaba."}
{"id": "249930", "revid": "1123126", "url": "https://it.wikipedia.org/wiki?curid=249930", "title": "Chiesa cattolica copta", "text": "La Chiesa cattolica copta \u00e8 una delle chiese cattoliche orientali, separatisi dalla Chiesa ortodossa copta ed in comunione con la Chiesa di Roma.\nStoria.\nLe prime comunit\u00e0 cattoliche.\nLa formazione di comunit\u00e0 cattoliche copte in Egitto nasce dall'opera di predicazione svolta prima dai Francescani minori, quindi dai Francescani cappuccini, che nel 1630 fondarono una missione al Cairo, seguiti nel 1675 dai Gesuiti.\nIl vicariato apostolico.\nNel 1741 un vescovo copto di Gerusalemme, Amba Athanasius, si convert\u00ec al Cattolicesimo. Benedetto XIV lo nomin\u00f2 vicario apostolico della piccola comunit\u00e0 (circa 2.000 persone) che l'aveva seguito nella sua conversione. Sebbene Athanasius in seguito avesse fatto ritorno alla Chiesa ortodossa copta, una linea di vicari apostolici cattolici continu\u00f2 dopo di lui.\nPatriarcato: il primo tentativo.\nNel 1824 la Santa Sede cre\u00f2 un patriarcato per i cattolici copti, che per\u00f2 esisteva soltanto sulla carta. Le autorit\u00e0 ottomane permisero ai cattolici copti di costruire chiese proprie a partire dal 1829.\nLa rifondazione del patriarcato.\nDopo una lunga serie di Vicari apostolici, il 15 marzo 1895 papa Leone XIII elesse alla carica di vicario apostolico il sacerdote Giorgio Makarios, che prese il nome di Cirillo, con il titolo di vescovo di Cesarea di Filippo. Appena eletto, Makarios guid\u00f2 a Roma un pellegrinaggio di fedeli copti cattolici che richiesero, alla Sede apostolica, di ristabilire il loro Patriarcato. Papa Leone XIII acconsent\u00ec e con la lettera apostolica \"Christi Domini\" del 26 novembre 1895, ristabil\u00ec il Patriarcato cattolico copto di Alessandria.\nLo sviluppo.\nOltre all'eparchia patriarcale con residenza al Cairo, il patriarcato aveva allora due eparchie suffraganee: Ermopoli Maggiore, con residenza a Minya (250\u00a0km a sud del Cairo), e Tebe, con residenza a Luxor (nell'Alto Egitto). Il numero dei copti cattolici, che allora era di circa 5.000 anime, cominci\u00f2 a crescere rapidamente tanto che nel 1907 raggiunse le 14.576 anime e nel 1959 tocc\u00f2 quota 80.580. Per dare una disciplina al nuovo Patriarcato, fu celebrato nel 1898 al Cairo un Sinodo, che fu poi riveduto ed approvato a Roma.\nIl vescovo Cirillo Makarios fu promosso primo Patriarca nel Concistoro del 19 giugno 1899. Dopo alcuni anni di fruttuoso apostolato ebbe delle difficolt\u00e0 e nel 1908 diede le dimissioni. Superato un periodo di transizione, il Patriarcato rimase vacante e fu perci\u00f2 retto da un amministratore apostolico fino al 10 agosto 1947, quando fu elevato alla dignit\u00e0 patriarcale Marco II Khouzam; durante questo periodo fu eretta l'eparchia di Licopoli con sede ad Assiut.Dal 1958 al 1986 fu patriarca Stephanos I Sidarouss, seguito da St\u00e9phanos II Ghattas, dal 1986 al 2006 e da Antonios Naguib che ha iniziato il suo patriarcato il 30 marzo 2006; tutti e tre questi Patriarchi sono stati creati cardinali.\nCaratteristiche.\nI copti cattolici seguono la liturgia copta (detta anche \u00abalessandrina\u00bb). Hanno, quindi, pratiche liturgiche e regole sostanzialmente simili a quelle della Chiesa copta e differiscono da essa solo per la teologia \"cristologica\" e per il ruolo che attribuiscono al Vescovo di Roma. Ad esempio, nella Chiesa cattolica copta possono accedere al sacerdozio, ma non all'episcopato, anche uomini sposati e, quindi, non solo i celibi come nella Chiesa cattolica latina.\nDistribuzione.\nI copti cattolici si trovano esclusivamente in Egitto e nel Sudan. Il clero viene formato presso il Seminario maggiore patriarcale copto cattolico \"San Leone Magno\", situato nel quartiere Maadi al Cairo. Pochissimi sono gli emigrati in altri Paesi.\nStruttura ecclesiastica.\nL'unica sede metropolitana \u00e8 costituita dal patriarcato di Alessandria dei Copti, che ha come eparchie suffraganee:\nSinodo patriarcale.\nElenco dei Presidenti del Sinodo della Chiesa copta cattolica:"}
{"id": "249931", "revid": "484362", "url": "https://it.wikipedia.org/wiki?curid=249931", "title": "Chiesa Cattolica Greca", "text": ""}
{"id": "249939", "revid": "339392", "url": "https://it.wikipedia.org/wiki?curid=249939", "title": "Birabongse Bhanutej Bhanubandh", "text": ""}
{"id": "249941", "revid": "122650193", "url": "https://it.wikipedia.org/wiki?curid=249941", "title": "Giustiziere (funzionario)", "text": "Il termine giustiziere designava, in alcuni ordinamenti medioevali europei, il funzionario deputato all'amministrazione della giustizia in una data circoscrizione territoriale. La figura del giustiziere venne introdotta storicamente nel regno d'Inghilterra ed in Scozia e chiamata \"Chief Justiciar\". Anche nel regno svedese era presente con mansioni analoghe ed era chiamato \"Lagman\". In Sicilia venne introdotto nel XII secolo dai Normanni.\nFunzioni e compiti.\nIl gran giustiziere a sua volta sovrintendeva a diversi giustizieri che gestivano il potere in ambito locale.\nIn pratica, oltre che a essere il giudice supremo, era anche un politico, un militare e un finanziere.\nIl gran giustiziere aveva i compiti principali di:\nIn seguito la carica di gran giustiziere divenne soprattutto onorifica, senza quindi giustizieri subordinati. \nStoria.\nRegno d'Inghilterra.\nNel Regno d'Inghilterra, le riforme introdotte da Guglielmo il Conquistatore per l'amministrazione della giustizia prevedevano che essa dipendesse direttamente dal sovrano attraverso il sistema delle curie. In particolare, egli istitu\u00ec la figura del giustiziere, ovvero un giudice itinerante, detto, appunto, \"Justitiarius itinerantis\" o \"Justitiarius errans\", che aveva il compito di amministrare, spostandosi lungo il suo territorio, una determinata provincia o curia, che di volta in volta, a seconda delle esigenze della corona, gli veniva affidata. I giustizieri erranti dipendevano da una curia suprema di nomina regia, che aveva sede direttamente a corte, e che era composta dai \"giustizieri del Banco\" e dal \"giustiziero capitale\". Quest'ultimo era il primo magistrato dello stato e, similmente ad un vicer\u00e9, svolgeva funzioni suppletive: \"in assenza del principe, presiedeva alla real corte\". Il giustiziere capitale aveva il compito di destinare, di volta in volta, i giudici itineranti nelle varie province e, inoltre, aveva competenza, di concerto con i giustizieri del Banco, per le cause che non potevano essere definite dai giustizieri \"ordinari\".\nIl gran giustiziere aveva sede a Westminster ed era scelto dal monarca fra le personalit\u00e0 pi\u00f9 influenti del regno; saltuariamente guidava anche i gruppi di giudici itineranti istituiti dall'assise di Clarendon. Presiedeva la corte reale (\"magna curia\") e la commissione tributaria. Quest'ultima si riuniva due volte l'anno ed era detta \"scaccarium\", e i nobili che la componevano erano detti i \"baroni dello scacchiere\")\nRegno di Sicilia.\nNel Regno di Sicilia, in epoca normanna, sveva ed angioina, il giustiziere era il funzionario di nomina regia, che rappresentava l'autorit\u00e0 del sovrano a livello provinciale. In particolare, nello stato siciliano, si distingueva il Gran Giustiziere dal Giustiziere, quest'ultimo con mansioni nei distretti amministrativi, detti, a seconda della suddivisione amministrativa vigente, Valli o Giustizierati\nRuggero II di Sicilia, sostiene Rosario Gregorio, \"compose in miglior forma questo sistema\"; ovvero, prendendo come base il modello di Guglielmo I d'Inghilterra, riorganizz\u00f2 l'amministrazione della giustizia nel proprio reame. Divenuto conte di Sicilia, il normanno, attraverso la produzione di un apparato normativo che fosse in grado di regolamentare l'amministrazione dell'isola, diede forma al sistema del diritto pubblico Siciliano. Il complesso delle leggi emanate da Ruggero, afferma Rosario Gregorio, non pu\u00f2 considerarsi come riformatore di un sistema precedente: fu, invece, volto a creare \"ex novo\" la struttura normativa dello stato, andando a dare forma giuridica agli istituti e alle usanze gi\u00e0 in essere ma non formalizzati in alcun corpo normativo.\nAd esempio Ruggero, sulla figura del magistrato, che era gi\u00e0 presente in diverse citt\u00e0 e villaggi della Sicilia e la cui attivit\u00e0 era pubblicamente autorizzata e riconosciuta, il sovrano legifer\u00f2 come se egli l'avesse per la prima volta istituita. Tra le varie disposizioni in materia di magistrati, Ruggero stabil\u00ec che era reato metter in dubbio l'autorit\u00e0 del magistrato, la quale era sacra ed inviolabile, ma al tempo stesso, al fine di assicurare la libert\u00e0 civile dei sudditi, dispose che sarebbe stato soggetto a \"pena di morte o di infamia\" il giudice che \"male amministrava giustizia\". Prima delle riforme di Ruggero II, il magistrato aveva competenza sui giudizi di secondo grado (mentre il primo grado era deputato ai magistrati locali), ma, non essendo tale figura presente in tutte le localit\u00e0 dell'isola, il secondo grado di giustizia passava spesso sotto la diretta competenza del sovrano, che attraverso messi o delegati riusciva ad adempiere a tale ufficio. Per sopperire a tali limiti, Ruggero II, attu\u00f2, quindi, una serie di riforme sulla base di quelle attuate da Guglielmo in Inghilterra.\nIl primo Re di Sicilia, in particolare, introdusse due figure specifiche in sostituzione della vecchia figura di magistrato. Esse erano rappresentate dai giustizieri, come nel caso inglese, e dai camerari. Entrambe le tipologie di magistrato furono inquadrate come funzionari di livello superiore ed avevano giurisdizione su una determinata circoscrizione territoriale: \nNello specifico, Rosario Gregorio riporta che il primo a ricoprire la funzione di \"giustiziere di Palermo\" fu lo stesso Re Ruggero. Nell'amministrazione della giustizia, ai giustizieri competeva il secondo grado di giudizio sia in ambito penale, sia in ambito civile, e, per le aree ove erano assenti i magistrati locali deputati alle cause penali, anche il primo grado in ambito penale. Il primo grado della giustizia penale era, comunque, affidato ai giustizieri anche per \"la pi\u00f9 alta giurisdizion criminale\", ovvero tutti i reati pi\u00f9 gravi, nella cerchia dei quali il sovrano normanno aveva incluso la violenza contro le donne. Anche per il primo grado della giustizia civile erano previste delle eccezioni che affidavano la competenza di tali cause ai giustizieri, rappresentate dalle controversie riguardanti i feudi non quaternati. Per i feudi descritti nei \"quaderni fiscali\"\" e per i contadi delle baronie, invece, la competenza era ascrivibile direttamente alla Magna Curia. Il giustiziere, inoltre, aveva facolt\u00e0 di porre fine alle cause di primo grado che si protraevano per oltre due mesi, a meno che non avesse ritenuto opportuno per esse un tempo maggiore. Nei casi di interruzione, per\u00f2, era possibile per l'attore della controversia ricorrere al secondo grado per \"mancata giustizia\". Il giustiziere aveva un proprio seguito che si componeva di un \"notaro degli atti\" e di alcuni giudici a lui subordinati che fungevano da \"semplici assessori\": il complesso di questi burocrati era definito \"corte del giustizierato\". Giustizieri e camerari, inquadrati come magistrati ordinari, furono, dunque, integrati nel sistema amministrativo concepito da Ruggero II. Questi funzionari duravano in carica per un tempo determinato e, al termine del loro mandato, avevano l'obbligo di trattenersi presso i loro successori per un periodo di cinquanta giorni. Questo, non solo per adempiere agli obblighi del passaggio di consegne, ragguagliando il nuovo giustiziere, ma anche per sottoporsi ad eventuali istanze e reclami esposti contro costoro il magistrato uscente degli abitanti della circoscrizione in cui quest'ultimo aveva operato."}
{"id": "249943", "revid": "116149839", "url": "https://it.wikipedia.org/wiki?curid=249943", "title": "Paradosso di Condorcet", "text": "Il Paradosso di Condorcet \u00e8 una situazione indicata da Jean-Antoine Caritat de Condorcet, matematico e filosofo del XVIII secolo, meglio conosciuto come il Marchese di Condorcet, in cui le preferenze collettive possono essere cicliche, cio\u00e8 non transitive, anche se le preferenze dei votanti non lo sono individualmente. \nQuesto succede quando le maggioranze in conflitto sono ognuna composte di gruppi di individui differenti.\nEsempio.\nSi supponga che tre elettori (\"Cittadino 1\", \"Cittadino 2\" e \"Cittadino 3\") debbano scegliere tra tre opzioni differenti (\"Partito A\", \"Partito B\" e \"Partito C\"). \nOgni elettore effettua le seguenti scelte:\nI \"Cittadini 1, 2 e 3\" possono rappresentare sia individui sia gruppi di individui di egual numero come Sinistra o Destra o Centro. In questa elezione i \"Partiti A, B e C\" possono rappresentare qualsiasi cosa, anche candidati in competizione. Se si verificasse un'elezione ognuno dei tre \"Partiti A, B e C\" riceverebbe un voto come prima scelta, uno come seconda scelta e uno come terza scelta, ottenendo quindi lo stesso numero di voti e qualunque sia il metodo di conteggio utilizzato non renderebbe possibile decidere un vincitore.\nSi supponga invece di effettuare una votazione a doppio turno: i due partiti che al primo turno hanno ottenuto pi\u00f9 voti si scontrano fra loro in una seconda votazione per decidere il vincitore mentre il terzo partito viene eliminato dalla votazione.\nSi ipotizzi che alla seconda votazione le preferenze di ciascun cittadino restino le stesse, scalando in avanti per colmare l'eventuale posto libero lasciato dal partito escluso. Per esempio se si esclude il \"Partito A\" dalla votazione allora le scelte diventano:\nIn questo caso il \"Partito B\" avrebbe una maggioranza di 2 a 1 sul \"Partito C\". Si verifica facilmente che se il \"Partito B\" viene escluso alla prima votazione allora il \"Partito C\" ha una maggioranza di 2 a 1 sul \"Partito A;\" mentre se viene escluso il \"Partito C\" allora il \"Partito A\" ha una maggioranza di 2 a 1 sul \"Partito B\".\nViene quindi violata la transitivit\u00e0 che dice che se A \u00e8 preferito a B e B \u00e8 preferito a C allora A \u00e8 preferito a C, invece C \u00e8 preferito ad A.\nLa maggiore conseguenza di questo \u00e8 che chi riesce a eliminare uno dei 3 partiti potr\u00e0 in sostanza conoscere in anticipo il risultato delle elezioni, vale a dire che se il partito A vuole vincere, indurr\u00e0 gli incerti a votare alle primarie per il partito B e sar\u00e0 sicuro di scontrarsi con lui al secondo turno.\nRipercussioni.\nIl paradosso di Condorcet ci dice che il sistema di votazione a maggioranza non \u00e8 indipendente dall'ordine delle votazioni: bench\u00e9 ognuno abbia un ordine di preferenze ben delineato che non muta con l'ordine delle votazioni, il risultato delle votazioni \u00e8 invece dipendente dall'ordine. Kenneth Arrow ha dimostrato come questa situazione sia inevitabile in ogni forma di votazione che rispetti alcuni semplici criteri:\nMetodo di risoluzione.\nVi sono circostanze in cui un'elezione non ha un vincitore di Condorcet. Il paradosso di Condorcet descrive appunto il caso di un \"pareggio multiplo\" (ciclo della regola di maggioranza) e occorre risolvere questa ambiguit\u00e0 circolare. \nIl metodo di Condorcet \u00e8 un metodo di votazione a vincitore unico, attraverso cui i votanti assegnano ai candidati una precisa posizione, in ordine di preferenza (1\u00b0, 2\u00b0, 3\u00b0, ...). Il metodo di votazione deve soddisfare il criterio di Condorcet ossia il vincitore sconfiggerebbe sempre ciascun altro candidato in un confronto a due (vincitore di Condorcet). \nIn base all'ordine di preferenza si pu\u00f2 stabilire il preferito e quindi il vincitore per ogni coppia di candidati (sono ammessi ordinamenti paritari, in caso di candidati fra cui si \u00e8 indifferenti); l'ordinamento indica dunque anche il numero di vittorie nei confronti e il primo della lista \u00e8 il vincitore di tutti i confronti e quindi il vincitore per il singolo votante. Ripetendo l'operazione per tutti i votanti e aggregando gli esiti si ottiene il vincitore dell'elezione. \nUn metodo di Condorcet pu\u00f2 far vincere un candidato che non \u00e8 la prima scelta di nessun votante: seleziona quindi il miglior candidato di compromesso, il meno sgradito a tutti.\nMetodi alternativi.\nSono stati proposti metodi leggermente diversi per calcolare comunque il vincitore, metodi che accoppiano il metodo di Condorcet generale sopra descritto con un \"metodo di completamento di Condorcet\"; fra questi i pi\u00f9 solidi sono il metodo Tideman o Ordinamento delle coppie e il Metodo Schulze o Rimozione sequenziale, che rispettano la definizione e possono essere considerati varianti del metodo di Condorcet.\nIn alternativa si tratta di applicare un sistema di voto differente al pi\u00f9 piccolo sottoinsieme di candidati che sconfiggono tutti gli esclusi (Smith) o non ne sono sconfitti (Schwartz). \nIn ogni caso, non tutti i sistemi elettorali reali sono metodi di Condorcet: non lo sono il \"first-past-the-post\" (uninominale secco) n\u00e9 il voto singolo trasferibile n\u00e9 il voto per approvazione n\u00e9 il metodo di Borda."}
{"id": "249944", "revid": "1708406", "url": "https://it.wikipedia.org/wiki?curid=249944", "title": "Ordine lessicografico", "text": "L'ordine lessicografico \u00e8 un criterio di ordinamento di stringhe costituite da una sequenza di simboli per cui \u00e8 gi\u00e0 presente un ordine interno. La regola di ordinamento corrisponde a quella utilizzata nei dizionari, da cui deriva il nome, anche se \u00e8 estesa ad un qualunque insieme di simboli.\nDefinizione.\nUn \"alfabeto finito totalmente ordinato\" di simboli \u00e8 un insieme formula_1, dotato di un ordine totale formula_2.\nDate due sequenze di simboli\nsi dice che formula_5 se esiste un numero formula_6 per cui formula_7 e vale una delle seguenti relazioni:\nAlgoritmo di confronto.\nLa regola data sopra \u00e8 equivalente al seguente algoritmo di confronto:\nL'ordine lessicografico sull'insieme prodotto.\nData una famiglia di insiemi formula_12, con i rispettivi ordini totali formula_13, l'ordine lessicografico dell'insieme prodotto\n\u00e8 dato da\nCon questa regola ogni posizione della stringa pu\u00f2 corrispondere a simboli e criteri di ordinamento diversi; per formula_16, con lo stesso ordine totale, si ottiene la definizione precedentemente data.\nPropriet\u00e0.\nLa relazione tra stringhe definita dall'insieme lessicografico \u00e8 di ordine parziale stretto e gode pertanto della propriet\u00e0 transitiva e asimmetrica.\nMonomi.\nIn algebra, e particolarmente in algebra computazionale \u00e8 fondamentale avere un ordinamento sui termini di un polinomio, ovvero un ordine monomiale; questo problema pu\u00f2 essere risolto con una variante dell'ordine lessicografico. In pratica, dato un alfabeto ordinato di variabili formula_17 si possono ordinare tutti i monomi considerando dapprima l'esponente di formula_18, quindi l'esponente di formula_19 e cos\u00ec via, finch\u00e9 non si trova una differenza tra gli esponenti. A questo punto si considera minore il monomio per cui l'esponente \u00e8 minore.\nIn simboli, se formula_20 e formula_21, con formula_22, sono due monomi, e formula_23 \u00e8 il minimo valore per cui formula_24, allora formula_25, e formula_26."}
{"id": "249947", "revid": "212348", "url": "https://it.wikipedia.org/wiki?curid=249947", "title": "S. Martino", "text": ""}
{"id": "249948", "revid": "254059", "url": "https://it.wikipedia.org/wiki?curid=249948", "title": "San Donnino (Carpineti)", "text": "San Donnino di Marola \u00e8 una frazione del comune di Carpineti, in provincia di Reggio Emilia e sull'Appennino reggiano.\nLa localit\u00e0 fa parte del bacino del Tresinaro, ed ha un carattere prevalentemente rurale. Vi sono alcune interessanti case a torre, tipica architettura appenninica, e una chiesa parrocchiale in posizione isolata, vicino al torrente Tresinaro.\nViene cos\u00ec descritta da Lodovico Ricci nel 1738:\n\"San Donino di Marola, Marchesato, Giurisdizione e Comune sotto il Ducato, la Diocesi e l'Archivio di Reggio. Ha per confine le giurisdizioni a levante di Pantano, mezzogiorno di Busanella, e delle Carpineti, ponente la Giurisdizione di Sarzano, e lo Stato di Parma, settentrione la Giurisdizione di Pantano. Ha la propria adunanza di Reggenti, e un giusdicente con il titolo di Podest\u00e0. Ha una Parrocchiale col titolare di San Donino, figliale della Pieve di Carpineti. Il pretorio \u00e8 in San Donino di Marola. \u00c8 intersecato dalla Strada della Lunigiana. \u00c8 feudo della Casa Fontanelli di Modena. \u00c8 posto nel monte, ed \u00e8 distante da Reggio 17 miglia, da Modena 27. Ha una popolazione di 436 abitanti\"."}
{"id": "249952", "revid": "47767", "url": "https://it.wikipedia.org/wiki?curid=249952", "title": "S. Marco", "text": ""}
{"id": "249954", "revid": "47767", "url": "https://it.wikipedia.org/wiki?curid=249954", "title": "S. Rocco", "text": ""}
{"id": "249967", "revid": "15756", "url": "https://it.wikipedia.org/wiki?curid=249967", "title": "Carburatore", "text": "Il carburatore \u00e8 una parte meccanica del motore a combustione interna ad accensione comandata, posta nell'impianto d'alimentazione che si occupa di preparare la miscela di aria (comburente) e carburante da immettere nella camera di combustione.\nIl carburatore \u00e8 l'elemento principale dell'insieme denominato sistema di alimentazione dei motori a combustione interna, la figura specializzata per il montato, taratura e revisione \u00e8 il carburatorista, ci\u00f2 non toglie la possibilit\u00e0 di eseguire tali operazioni ad altri operatori tecnici o meccanici di settore.\nStoria.\nIl carburatore fu inventato in Italia da Luigi De Cristoforis nel 1876 e nel 1882 Enrico Bernardi svilupp\u00f2 un carburatore per la \"Motrice Pia\", primo motore a combustione interna alimentato a benzina.\nIl 25 aprile 1916 Claudio Fogolin brevetta per Lancia un carburatore in cui introdusse \"nuove ed utili migliorie\".\nIl carburatore sub\u00ec innumerevoli affinamenti lungo la sua lunga storia, ma la sua presenza sul mercato venne drasticamente ridimensionata dai sistemi ad iniezione, tanto da fermare la produzione europea dei modelli automobilistici nel 1995, mantenendo attiva solo quella per motoveicoli e macchine operatrici.\nCaratteristiche del carburatore.\nIl carburatore \u00e8 composto essenzialmente da un condotto principale che mette in comunicazione l'interno del gruppo termico (cilindro, testata, pistone, camera di combustione) con l'esterno.\nLungo il percorso di questo condotto si trova normalmente una valvola, a saracinesca o a farfalla a seconda del tipo di carburatore, che ha la funzione di regolare il flusso d'aria all'interno del condotto e un sistema d'ingresso del carburante.\nLa valvola \u00e8 gestita in modo diretto o indiretto dal comando dell'acceleratore: accelerare significa aprire la valvola immettendo nella camera di combustione pi\u00f9 miscela (aria e benzina).\nL'aria all'interno del carburatore viene aspirata grazie alla depressione causata dal moto discendente del pistone all'interno del cilindro, o aspirata dal carter quando risale il pistone, mentre nei motori sovralimentati l'aria viene in diversi modi portata nel motore tramite un compressore.\nStruttura del carburatore.\nIl carburatore pu\u00f2 assumere diverse strutture, facendolo diventare del tipo:\nI carburatori motociclistici al posto dello spillo conico possono essere muniti di uno spillo con pi\u00f9 fori di atomizzazione (MJN - Multiple Jet Nozzle), questo spillo pu\u00f2 essere fisso (come nel Dell'Orto SHA) o mobile (come nei Yoshimura MJN), con l'apertura della ghigliottina il passaggio dell'aria richiama la benzina dai fori dello spillo che sigilla il polverizzatore.\nLa struttura del carburatore pu\u00f2 essere di vario tipi, in base alla disposizione del condotto venturi, in genere orizzontale o verticale, ad uso automobilistico la disposizione pi\u00f9 utilizzata \u00e8 di tipo verticale (solo alcuni modelli sportivi utilizzano carburatori a disposizione orizzontale), inizialmente dato l'uso di valvole laterali i carburatori a disposizione verticale avevano un flusso dal basso verso l'alto, successivamente con i primi motori a valvole in testa i carburatori sempre di tipo verticale vennero chiamati invertiti in quanto il flusso ora \u00e8 dall'alto verso il basso, successivamente nei vari ambiti vennero realizzati disposizioni intermedie.\nAccorgimenti per il carburatore a ghigliottina (tipo motociclistico).\nNei carburatori dove la valvola gas \u00e8 del tipo a ghigliottina, per poter aver un livello della benzina controllato e costante dentro alla vaschetta carburante del carburatore, si utilizza:\nTipo di giunzione.\nIl collegamento del carburatore con il motore pu\u00f2 essere di varia natura:\nDal lato aspirazione il carburatore pu\u00f2 altres\u00ec avere come giunzioni:\nTipi di corpo.\nI carburatori a seconda del numero di condotti d'alimentazione che sono presenti possono essere:\nTipi di valvole per i carburatori.\nLe valvole dei vari carburatori quando queste non sono a farfalla (tipo automobilistico o a membrana), possono essere a sfera o pi\u00f9 comunemente sono di tipo a saracinesca (tipo motociclistico), queste ultime valvole possono essere:\nInoltre questo tipo di valvola pu\u00f2 essere disposta:\nI vari tipi di valvole, si distinguono tra di loro per la loro capacit\u00e0 di regolazione del flusso e di turbolenze nel carburatore, avendo cos\u00ec le valvole cilindriche ottime per la regolazione dei regimi pi\u00f9 bassi, mentre il tipo piatto \u00e8 il tipo migliore a tutto gas, soprattutto per gli alti regimi, gli altri tipi, sono una via di mezzo rispetto ai primi due, anche se generalmente sono molto vicine al tipo piatto.\nForma della sezione del condotto.\nLa sezione del condotto di un carburatore motociclistico pu\u00f2 essere:\nPosizionamento della presa d'aria rispetto al condotto:\nIl condotto del carburatore pu\u00f2 altres\u00ec essere suddiviso in:\n\u00c8 particolarmente interessante sui veicoli dotati di cambio automatico a variazione continua, in particolare i moderni scooter, che per le peculiarit\u00e0 del tipo di trasmissione presentano una elevata variazione della potenza erogata dal motore alle piccole aperture della valvola del gas. Questa caratteristica, unita ad una sezione del condotto circolare, renderebbe difficoltoso marciare costantemente a bassa velocit\u00e0 con questi veicoli. I carburatori automobilistici hanno quasi universalmente sezione di forma circolare.\nI circuiti del carburatore.\nI carburatori sono muniti di vari circuiti, per la regolazione del rapporto stechiometrico. I circuiti di cui ha bisogno ogni carburatore con la valvola e lo spillo conico sono, il circuito del massimo, il circuito del minimo, il circuito di progressione e il circuito d'avviamento. Ci sono poi altri tipi di circuiti, utilizzati da carburatori con caratteristiche particolari o destinati a motori particolari, questi circuiti sono, il circuito di potenza e la pompa d'accelerazione.\nCircuito del massimo.\nQuesto circuito \u00e8 regolato dallo spillo (quando questi sono del tipo a saracinesca), dal polverizzatore e dal getto del massimo, il carburante passa attraverso il getto del massimo che ne regola il flusso massimo, poi passa attraverso il polverizzatore, che \u00e8 munito di vari fori a varie altezze e vario diametro, questi fori emulsionano il carburante grazie a dell'aria prelevata prima del Venturi da un ramo del circuito, per poi immettere il carburante emulsionato nel condotto del carburatore alla quantit\u00e0 limitata dallo spillo. Alcune automobili, quali la Fiat Uno, sono dotate di vite esterna per la regolazione dello stesso come per il minimo.\nCircuito del minimo e di progressione.\nQuesti circuiti sono uniti tra di loro, con un ramo per il prelievo dell'aria all'inizio del Venturi. Questi circuiti sono regolati da una vite dell'aria o della miscela (a seconda della posizione), dal getto del minimo e dall'eventuale emulsionatore del minimo. Questi circuiti assumono un comportamento differente a seconda dell'altezza della valvola. Il circuito del minimo \u00e8 fondamentale per il mantenimento del regime minimo, mentre il circuito di progressione \u00e8 fondamentale per il corretto passaggio dal circuito del minimo a quello del massimo e viceversa.\nCircuito d'avviamento.\nIl circuito d'avviamento \u00e8 generalmente un condotto separato che bypassa la valvola del carburatore, munita in questo caso da una specifica valvola per il condotto e un getto specifico, chiamato getto d'avviamento; poi esistono altri metodi, ma non sono veri circuiti, ma semplici artifici, come il restringimento del Venturi prima della valvola o abbassare meccanicamente il galleggiante.\nIl comando di questo condotto/circuito si ha:\nCircuito di potenza.\nIl circuito di potenza ha la funzione d'aumentare l'apporto di benzina tramite il getto di potenza (power jet) la miscela aria/benzina in un limitato arco di apertura della valvola gas e superato un determinato regime del motore, generalmente \u00e8 posizionato in alto del condotto di aspirazione del carburatore, in modo d'arricchire il rapporto stechiometrico con la valvola gas alla massima apertura e regime di funzionamento.\nEsistono anche i power jet (getti di potenza) elettronici, comandati da una centralina, dove la loro azione \u00e8 generalmente limitata nella condizione di valvola gas completamente aperta per una questione di semplicit\u00e0 (nel 2005 questi sistemi vengono usati a qualsiasi apertura del gas), ma la sua influenza \u00e8 meglio gestita.\nPompa d'accelerazione.\nChiamata anche \"pompa di ripresa\", viene utilizzata solo su alcuni motori 4 tempi e questa pompa, non fa altro che ingrassare la miscela nel caso ci sia una rapida apertura della valvola del carburatore, immettendo pi\u00f9 o meno velocemente pi\u00f9 o meno quantit\u00e0 di carburante dopo la valvola del carburatore, queste pompe possono essere a pistoncini o a membrana e che costituiscono la pompa questi sistemi possono essere azionati o da un collegamento diretto all'acceleratore o dalla valvola del carburatore, queste pompe per erogare la giusta quantit\u00e0 di carburante sono munite di un getto pompa.\nAttorno al carburatore.\nIl carburatore viene congiunto con il gruppo termico nel caso di un'alimentazione diretta (motori a 4T) o per alcuni tipi di alimentazione indiretta (motori a 2T), o nei carter nel caso di un'alimentazione indiretta (motore a 2T), grazie al collettore d'aspirazione che rappresenta un prolungamento ideale del condotto principale. Per garantire l'ingresso di aria pulita e preservare la durata del motore viene applicato un apposito sistema filtrante dal lato dell'aspirazione del condotto. Questi filtri hanno per\u00f2 l'inconveniente di limitare l'ingresso di aria fresca e per questo nei vecchi motori da competizione o elaborati sono presenti filtri speciali che consentono l'ingresso di un flusso maggiore di aria; non di rado il filtro dell'aria veniva eliminato del tutto.\nFunzionamento.\nAll'interno del condotto principale conformato a condotto Venturi si forma una corrente d'aria che, per effetto Venturi, crea a sua volta una depressione. Grazie a questa depressione il carburante viene aspirato all'interno del condotto e nebulizzato in modo da formare la miscela aria/carburante che andr\u00e0 a essere combusta poi, all'interno della camera di combustione.\nIl carburante entra nel flusso d'aria tramite un foro appositamente calibrato, chiamato anche \"getto\", atto a ottenere il giusto rapporto stechiometrico perch\u00e9 la combustione possa essere efficiente.\nTipi di carburatore.\nPer garantire sempre un rapporto stechiometrico costante ai diversi regimi, nonostante i circuiti dell'aria e del combustibile siano interessati da perdite di carico differenti, i carburatori oggi in uso differiscono dal semplice Venturi. I carburatori sono infatti costituiti, oltre che dal condotto principale, da altri condotti secondari e ulteriori ingressi carburante con diversi calibri, che risolvono questi problemi. L'introduzione dell'iniezione elettronica, riesce ancor meglio a risolvere questi problemi grazie ad un controllo software ed apposito hardware, riuscendo a modificare il rapporto stechiometrico, anche se i tempi di correzione non sono cos\u00ec bassi, per questo si sono sviluppati i carburatori elettronici, che hanno solo i vantaggi dei due sistemi, ma risultano molto costosi.\nCarburatore a contatto.\nI primi sistemi di carburazione consistevano in un'ampia bacinella riempita di carburante, sopra cui passava il flusso dell'aria; la carburazione avveniva solo per evaporazione. Come si pu\u00f2 dedurre erano estremamente inefficienti e difficilmente regolabili, e furono presto abbandonati.\nCarburatore catalitico.\nQuesti carburatori miscelano il carburante con acqua e aria in prossimit\u00e0 di catalizzatori in nichel o platino riscaldati, il catalizzatore scinde il carburante in metano, alcoli, e di altri carburanti leggeri.\nQuest'originale carburatore \u00e8 stato introdotto per consentire agli agricoltori di adoperare i trattori alimentati con un cherosene arricchito, inoltre la US Army aveva utilizzato questo sistema con grande successo nella seconda guerra mondiale, nella campagna del deserto del Nord Africa.\nI carburatori catalitici erano disponibili in commercio nei primi anni trenta, ma alcuni importanti fattori hanno limitato un loro uso diffuso:\nCarburatori meccanici.\nSono i carburatori preferiti dai preparatori meccanici perch\u00e9 non richiedono strumentazioni particolari per la loro taratura e oltre a fornire elevate prestazioni sono anche poco costosi: infatti sono formati principalmente da un condotto di Venturi, da una vaschetta carburante, con apposito galleggiante, da vari condotti o circuiti e da una valvola a saracinesca.\nIl funzionamento \u00e8 estremamente semplice, la vaschetta carburante riceve il carburante tramite un condotto e si riempie di questo fino ad un livello regolato da un galleggiante; i circuiti per la carburazione vengono invece regolati dall'apertura della valvola a saracinesca che \u00e8 munita di uno spillo per un migliore controllo del circuito del massimo.\nCarburatori a depressione.\nI carburatori a depressione sono dei carburatori muniti di due valvole, una a saracinesca ed una a farfalla, dove la valvola a saracinesca non \u00e8 direttamente governata dalla manopola del gas, ma si alza e abbassa tramite un sistema a depressione. Infatti \u00e8 la differenza di pressione che si ha tra il condotto del Venturi (che si trova sotto la membrana) e la zona che si trova al di sopra della membrana che permette alla ghigliottina di alzarsi. Girando la manopola dell'acceleratore si apre gradualmente la farfalla, si cre\u00e1 un flusso di aria al sopra della membrana e la pressione in questa zona scender\u00e1 facendo alzare la gigliottina.\nLa valvola del gas per sfruttare la depressione che si ha tra il Venturi e l'esterno o l'ingresso del Venturi, vincendo la forza della molla che la tiene abbassata \u00e8 munita di una membrana che si interpone tra due camere indipendenti, stagne una dall'altra, sovrapposte tra di loro e poste sopra e attorno alla valvola a saracinesca, la camera pi\u00f9 in alto \u00e8 in comunicazione con il Venturi tramite la valvola a saracinesca, mentre la camera pi\u00f9 in basso (sempre posta sopra la valvola) \u00e8 in comunicazione con l'esterno o l'ingresso del Venturi tramite un foro.\nIn presenza di una depressione nel Venturi, si avr\u00e0 la camera stagna pi\u00f9 in alto che si restringer\u00e0, mentre la camera pi\u00f9 in basso, in comunicazione con l'esterno o l'ingresso del Venturi che si espander\u00e0 e la somma della forza delle due camere che sono dirette nella medesima direzione, vince la resistenza della molla e si avr\u00e0 un innalzamento della valvola.\nQuesto carburatore ha come caratteristica quella di mantenere una depressione nel condotto di Venturi il pi\u00f9 costante possibile e migliorare la stabilit\u00e0 del rapporto stechiometrico e polverizzazione del combustibile nei cambi rapidi di comando gas e funzionamento del motore.\nCarburatori elettronici.\nI carburatori elettronici hanno i vantaggi del carburatore meccanico e dell'iniettore, infatti rappresentano il miglior sistema di carburazione finora conosciuto, garantendo la miglior miscelazione della benzina con l'aria e la miglior dosatura, modificabili con le stesse semplici azioni del carburatore meccanico e non dovendo modificare la taratura della centralina come nell'iniettore, tranne nel caso si voglia proprio rivedere i tempi e i casi d'intervento della parte elettronica.\nMotori a 4 tempi.\nI carburatori elettronici per i motori 4 tempi sono dei carburatori meccanici, con l'aggiunta di condotti controllati elettronicamente che vengono attivati per ingrassare la miscela aria/benzina (aggiunta di benzina); il loro unico punto debole rispetto agli iniettori \u00e8 quello di dover ricorrere al condotto di Venturi che \u00e8 una restrizione del condotto d'aspirazione e per questo limitano leggermente la potenza massima rispetto l'iniettore.\nQuesti carburatori sono molto costosi, anche perch\u00e9 sono usati da poco, arrivando a costare quasi quanto gli iniettori: se li confrontiamo con i carburatori meccanici, quelli elettronici costano 6-8 volte di pi\u00f9.\nMotori a 2 tempi.\nEsistono, oltre ai carburatori per i quattro tempi, anche i carburatori elettronici per i motori a 2 tempi che sono utilizzati principalmente per far rientrare i mezzi a due tempi nelle normative anti-inquinamento, ma sono stati usati anche per alcune moto che non dovevano rispettare delle norme antinquinamento, come la Suzuki RGV 250 e l'Aprilia RS 250. In questo caso la parte elettronica del carburatore gestisce l'apertura di elettrovalvole che regolano automaticamente un afflusso di aria supplementare nel circuito, quindi risulta essere pi\u00f9 limitante nella taratura rispetto ad altri tipi di carburatore.\nIl sistema che aziona questi circuiti \u00e8 caratterizzato generalmente da una pompa aria con dei filtri aria e da una centralina che pu\u00f2 essere a s\u00e9 stante o integrata alle altre centraline di gestione, soprattutto nel caso il motore sia gestito da una centralina di gestione del motore.\nIn questo caso per\u00f2 la differenza di prezzo \u00e8 maggiore rispetto ad un classico carburatore.\nCarburatori a membrana.\nQuesto tipo di carburatore \u00e8 molto pi\u00f9 complicato dal punto di vista concettuale, ma risulta essere molto comodo, soprattutto nelle ricarburazioni veloci. Prima di tutto, non ha bisogno di getti per essere carburato, infatti per modificare la miscela aria/benzina basta agire su due viti laterali (o al massimo tre, se il carburatore \u00e8 dotato di power-jet) per aumentare o diminuire la quantit\u00e0 di benzina e aggiustare il rapporto stechiometrico.\nPer poter richiamare la benzina il carburatore utilizza una membrana regolatrice, che richiama la benzina in una camera, dove \u00e8 mantenuta a pressione atmosferica da una membrana regolatrice che \u00e8 azionata dalla depressione nel collettore e generata dal carter: quest'ultima crea un movimento della membrana regolatrice che, a sua volta, muove un bilanciere connesso ad una valvola a spillo, che \u00e8 a sua volta contrastata da una molla, in alcuni casi viene utilizzata la variazione di pressione nel sistema di scarico.\nUna volta raccolta la benzina dalla pompa nella camera a pressione atmosferica del carburatore, il movimento della membrana regolatrice, che \u00e8 azionata dalla depressione nel Venturi del carburatore, richiama la benzina dalla pompa per poi farla passare nei canali di immissione per i circuiti del minimo (che nebulizza benzina nel venturi anche ad acceleratore chiuso) e del massimo (che nebulizza benzina nel venturi solo con un'apertura almeno parziale dell'acceleratore, regolando la portata di benzina in base all'apertura dell'acceleratore e quindi in base alla depressione presente a monte della farfalla (o ghigliottina).\nI produttori di questa tipologia di carburatori sono pochi in confronto ai carburatori tradizionali, tra cui si ha lo storico marchio \"Tillotson\" dal 1914 e altri marchi pi\u00f9 recenti come \"Tryton\", \"Walbro\", \"Ibea\", \"JHC\".\nProduzione.\nI carburatori sono principalmente prodotti per pressofusione, mentre per quanto riguarda i materiali usati si pu\u00f2 utilizzare:\nProduttori.\nI maggiori produttori di carburatori sono:"}
{"id": "249970", "revid": "6923", "url": "https://it.wikipedia.org/wiki?curid=249970", "title": "Yann Tiersen", "text": "Nei suoi brani usa di solito strumenti come il pianoforte, la melodica, la fisarmonica e vari tipi di violino. I critici, a volte, lo paragonano a Erik Satie, Nino Rota e alla Penguin Cafe Orchestra.\nBiografia.\nTiersen \u00e8 nato a Brest in Bretagna e vive a Parigi. Da ragazzo ha studiato musica classica presso alcune accademie musicali francesi (Rennes, Nantes, Boulogne e altre), e pi\u00f9 tardi ha fatto parte di alcune rock band. Prima di pubblicare il suo primo album, ha registrato per qualche tempo musiche di fondo per cortometraggi.\nTiersen ha raggiunto il successo in Francia nel 1998, con la pubblicazione del suo terzo album \"Le Phare\", mentre la popolarit\u00e0 all'estero non \u00e8 arrivata fino a quando non ha composto le musiche per il film francese \"Il favoloso mondo di Am\u00e9lie\" nel 2001 (utilizz\u00f2 alcune delle sue vecchie canzoni cos\u00ec come altre composte per il film).\nAnche i film francesi \"La vita sognata degli angeli\" (1998, \u00c9rick Zonca), \"Alice e Martin\" (1998, Andr\u00e9 T\u00e9chin\u00e9), \"Qui Plume la Lune?\" (Christine Carri\u00e8re, 1999) e \"Tabarly\" (Pierre Marcel, 2008), cos\u00ec come il film tedesco \"Good Bye, Lenin!\" (2003, Wolfgang Becker), hanno musiche composte da Tiersen.\nNei suoi album, alcune canzoni sono pezzi strumentali, mentre altre sono cantate dallo stesso Tiersen o da artisti ospiti. La lista di collaboratori di Yann Tiersen \u00e8 cresciuta album dopo album (vedi la Discografia per ulteriori dettagli). Mentre componeva il suo quinto album, \"L'absente\", Tiersen ha collaborato con Fran\u00e7oiz Breut e con Les T\u00eates Raides nei loro rispettivi album. Il suo album del 2005 \"Les Retrouvailles\" ha visto la partecipazione di Stuart A Staples, di Tindersticks e di Elizabeth Fraser, precedentemente dei Cocteau Twins; Tiersen ha suonato il piano anche nell'album solista di Staples \"Lucky Dog Recordings 03-04\".\nLe sue esibizioni dal vivo variano molto l'una dall'altra. Alcune volte \u00e8 accompagnato da un'orchestra e da molti collaboratori ospiti. Altre volte, invece, offre le pi\u00f9 frequenti sessioni minimaliste, spesso accompagnato solo da un percussionista e da un chitarrista, alternandosi continuamente tra il piano, la fisarmonica e i violini per le canzoni pi\u00f9 melodiche, e con la chitarra elettrica per i suoi pezzi pi\u00f9 duri. Occasionalmente, nei suoi tour, Yann Tiersen si serve dell'aiuto di Dominique A, ogni volta che questi non \u00e8 occupato con i suoi lavori dal vivo o di registrazione."}
{"id": "249980", "revid": "554814", "url": "https://it.wikipedia.org/wiki?curid=249980", "title": "Federazione nazionale lavoratori edili affini e del legno", "text": "La Federazione nazionale lavoratori edili affini e del legno (FeNEAL) \u00e8 un sindacato affiliato alla UIL che rappresenta e tutela i lavoratori italiani dei settori dell'edilizia, del legno, boschivo, del cemento e suoi affini, dei laterizi, dei materiali lapidei e tutti i settori affini e simili.\nStoria.\nNacque il 22 settembre 1951 a Potenza col nome di FeNEA (Federazione nazionale dei lavoratori edili ed affini). La federazione nacque ben 18 mesi dopo la fondazione della UIL a causa delle ristrettezze economiche che non consentirono lo svolgimento del primo congresso. Il primo segretario generale fu Giordano Gattamorta riconfermato alla carica fino alla sua morte avvenuta nel 1960. Dai 5.000 iscritti del primo congresso, gi\u00e0 nel 1953 la FeNEA vanta 20.000 iscritti. \u00c8 con il suo terzo congresso del 1958 che cambia nome in FeNEAL, avendo incorporato i lavoratori dipendenti dalle industrie del legno. Nel 1960 muore Gattamorta e gli succede Luciano Rufino che guid\u00f2 la categoria durante l'autunno caldo e che divenne segretario della Federazione CGIL, CISL, UIL. Con il sesto congresso nazionale viene eletto segretario generale Giovanni Mucciarelli. Nel 1981 \u00e8 la volta di Giancarlo Serafini cui succede nel 1989 Francesco Marabottini che lascer\u00e0 solo nel 2006. Oggi segretario generale \u00e8 Antonio Correale.\nIscritti.\nNel 2011 la FeNEAL contava 162.017 iscritti in tutta Italia."}
{"id": "249982", "revid": "1318658", "url": "https://it.wikipedia.org/wiki?curid=249982", "title": "Deobandi", "text": "I Deobandi (in pashto e farsi \u062f\u06cc\u0648 \u0628\u0646\u062f\u06cc) (letteralmente \"di Deoband\") sono i seguaci di una corrente religiosa del subcontinente indiano e in Afghanistan che aderiscono in maggior parte alla scuola giuridica (\"madhhab\") dell'Imam Abu Hanifa. Il loro principale centro \u00e8 il seminario della citt\u00e0 di Deoband, in India, sita nel distretto di Sah\u0101ranpur, nello Stato dell'Uttar Pradesh, circa 140\u00a0km a Nord-Est di Delhi.\nQui, nel 1865, fu fondata da \"\u1e24\u0101jj\u012b\" Mu\u1e25ammad \u02bfAb\u012bd \u1e24usayn e da 3 altri studiosi la madrasa (scuola coranica), chiamata D\u0101r al-\u02bfUl\u016bm, ossia (Darul Uloom Deoband), considerata uno fra i pi\u00f9 importanti centri di formazione religiosa di tutto il mondo islamico.\nA Deoband si mantiene vivo il ricordo e l'insegnamento del grande mistico e tradizionista musulmano Sh\u0101h Wal\u012bull\u0101h Dihlaw\u012b, in una struttura che pu\u00f2 ospitare fino a 1500 studenti, con una biblioteca ricca di oltre 70\u00a0000 volumi a stampa, litografie e manoscritti di carattere giuridico-tradizionista.\nStoria.\nIl movimento nasce come reazione alla colonizzazione inglese dell'India. Un gruppo di studiosi musulmani indiani, tra cui Rashid Ahmad Gangohi, Muhammad Yaqub Nanautawi, Shah Rafi\u02bf al-Din, Sayyid Muhammad \u02bfAbid, Zulfiqar Ali, Fa\u1e0dl al-Rahman Uthmani e Muhammad Qasim Nanotvi, ritenevano infatti che tale processo avrebbe corrotto l'Islam. Essi fondarono la scuola islamica di Darul Uloom Deoband, che univa fondamentalismo islamico e un'ideologia anti-imperialista. Da questa scuola cominci\u00f2 a svilupparsi l'ideologia Deobandi. Darul Uloom Deoband divenne il secondo maggior centro d'insegnamento e ricerche islamiche dopo l'universit\u00e0 Al-Azhar al Cairo. Attraverso gruppi di predicazione quali \"Jamiat Ulema-e-Hind\" e \"Tablighi Jamaat\" cominci\u00f2 a diffondersi e molti studenti provenienti da paesi come l'Arabia Saudita, la Cina e la Malaysia si laurearono alla Darul Uloom Deoband e aprirono numerose madrase nell'Asia meridionale, e in particolar modo in Afghanistan e Pakistan.\nNella questione dell'indipendenza indiana, la scuola Deobandi si richiamava all'idea del nazionalismo composito secondo cui hindi e musulmani costituivano un'unica nazione e dunque dovevano rimanere uniti nella lotta contro i colonizzatori britannici. Nel 1919, un gruppo di studiosi affiliati al Deobandi costituirono il partito politico Jami\u02bfat \u02bfUlema-e Hind, in opposizione al movimento pakistano. Una minoranza si un\u00ec alla Lega Musulmana Panindiana di Mohammad Ali Jinnah e and\u00f2 a costituire, nel 1945 l'Associazione degli Ulema dell'Islam.\nAttivit\u00e0.\nIn India.\nIl movimento Deobandi indiano \u00e8 controllato direttamente da Darul Uloom Deoband e \"Jamiat Ulema-e-Hind\". Circa il 20% dei musulmani indiani si identifica come Deobandi. Tuttavia il numero di uomini politici musulmani appartenenti al Deobandi \u00e8 sproporzionatamente alto in rispetto al numero di islamici indiani totali. Il Deobandi indiano \u00e8 influenzato pi\u00f9 di altro dal wahhabismo, e talvolta alcuni Deobandi indiani preferiscono definirsi wahhabiti o identificarsi come seguaci d'entrambi gli orientamenti.\nIn Pakistan.\nCirca il 20% dei sunniti pakistani segue la dottrina Deobandi. Secondo \"Heritage Online\", sul totale delle madrase, le scuole religiose, pakistane circa il 65% \u00e8 gestita da Deobandi, il 25% da Barelvi, il 6% da Ahl al-Hadith e il 3% da sciiti.\nCredo.\nIl Deobandi \u00e8 un movimento sunnita conservatore. Prende le sue origini dalle scuole islamiche della Transoxania e dell'India Moghul e vede come suo principale precursore e punto di riferimento Shah Waliullah Dihlawi, uno studioso islamico indiano del XVIII secolo.\nFiqh (legge islamica).\nI Deobandi appoggiano il \"Taqlid\", ovvero l'idea che ciascun musulmano debba aderire a una linea interpretativa giurisprudenziale ortodossa, e condanna la mescolanza di diverse dottrine per creare una propria eclettica ideologia. I Deobandi sono per lo pi\u00f9 hanafiti. Gli studenti delle madrase Deobandi studiano sui libri classici della dottrina giuridica hanafita. come la \"N\u016br al-Id\u0101h\", il \"Mukhta\u1e63ar al-Qud\u016br\u012b\", lo \"Shar\u1e25 al-Wiq\u0101ya\" e il \"Kanz al-Daq\u0101\u02beiq\" di Abu l-Barak\u0101t al-Nasaf\u012b (m. 1310), se completano il loro ciclo di studi sulla giurisprudenza con il testo della \"Hid\u0101ya\" di al-Margh\u012bn\u0101n\u012b.\nVista la loro predilezione per il \"Taqlid\", questa scuola \u00e8 in contrasto con l\"'Ahl al-Hadith\" e il movimento salafita, che invece consigliano al fedele d'interpretare direttamente il Corano e agli \"a\u1e25\u0101d\u012bth\" e accusano chi aderisce a una singola scuola legale di \"cieca imitazione\", spesso chiedendo se vi siano conferme all'interno del Corano o degli \"\u1e25ad\u012bth\" di ogni regolamento legale proposto dalle \"madhhab\". Gli studiosi Deobandi hanno provato a difendere il \"Taqlid\" e hanno cercato di dimostrare come l'hanafismo sia in completo accordo con il Corano e i \"\u1e25ad\u012bth\".\nTeologia.\nI Deobandi seguono la dottrina teologica del sunnita maturidismo.\nSufismo.\nI Deobandi uniscono lo studio della religione (Corano, \"\u1e25ad\u012bth\" e \"fiqh\") con quello di alcune materie laiche-razionali (logica, filosofia e scienza) . Allo stesso tempo, aderiscono al sufismo e alla dottrina dell'Ordine Chisti. La loro versione del sufismo \u00e8 tuttavia fortemente integrata con l'insegnamento degli \"a\u1e25\u0101d\u012bth\" e della legge islamica. Secondo Qari Muhammad Tayyib, ottavo rettore della Darul Uloom Deoband: \"Gli \u02bfulam\u0101\u02be di Deoband [...] sono Sufi [...] della scuola di Chisti [...], gli iniziati possono appartenere agli ordini della Naqshbandiyya."}
{"id": "249986", "revid": "46291", "url": "https://it.wikipedia.org/wiki?curid=249986", "title": "Macaranga", "text": "Macaranga \u00e8 un genere di alberi tropicali della famiglia delle Euphorbiaceae, unico genere della sottotrib\u00f9 Macaranginae.\nDistribuzione e habitat.\nIl genere \u00e8 presente in Africa, Asia e nell'area meridionale dell'Oceano Pacifico.\nTassonomia.\nIl genere comprende oltre 300 differenti specie.\nEcologia.\nLa loro capacit\u00e0 di adattarsi a suoli con scarsi nutrienti, quali quelli in cui la vegetazione sia stata distrutta da incendi, le fa considerare piante pioniere.\nAlcune specie di \"Macaranga\" hanno sviluppato adattamenti strutturali che le fanno collocare tra le piante mirmecofile: alcune di esse presentano lungo i fusti delle cavit\u00e0 (domazie) che offrono rifugio a colonie di formiche (\"Crematogaster\" spp., \"Camponotus\" spp.), che in cambio offrono protezione dagli insetti fitofagi; altre (p.es. \"M.\u00a0triloba\"), producono corpi nutritivi ricchi di lipidi, che fungono da nutrimento per le formiche medesime."}
{"id": "249987", "revid": "767487", "url": "https://it.wikipedia.org/wiki?curid=249987", "title": "William Fly", "text": "Divenne pirata il 28 giugno 1726 quando, nostromo del vascello \"Elisabeth\", organizz\u00f2 un ammutinamento per le crudeli condizioni in cui era tenuto l'equipaggio e si impadron\u00ec della nave.\nI marinai della Elisabeth cucirono per primi il drappo con il teschio e le tibie incrociate, detto Jolly Roger, cambiarono il nome della nave in \"Fames' Revenge\" e si dettero quindi alla pirateria. Al comando del vascello Fly cattur\u00f2 cinque navi ma fu infine fatto egli stesso prigioniero da un ammutinamento di marinai appartenenti alle navi catturate ed arruolati a forza.\nCondotto a Boston fu processato per omicidio e pirateria. Fly fu giustiziato mediante impiccagione il 12 luglio 1726."}
{"id": "249993", "revid": "767487", "url": "https://it.wikipedia.org/wiki?curid=249993", "title": "119 Althaea", "text": "119 Althaea (in italiano 119 Altea) \u00e8 un piccolo e iridescente asteroide della Fascia principale. La sua composizione \u00e8 probabilmente una miscela di silicati e nichel e ferro allo stato metallico.\nAlthaea fu scoperto il 3 aprile 1872 da James Craig Watson dal Detroit Observatory dell'universit\u00e0 del Michigan (USA) ad Ann Arbor. Fu battezzato cos\u00ec in onore di Altea, nella mitologia greca la madre di Meleagro.\nDue occultazioni stellari di Althaea sono state osservate nel 2002, a meno di un mese di distanza l'una dall'altra."}
{"id": "249994", "revid": "205250", "url": "https://it.wikipedia.org/wiki?curid=249994", "title": "Pietro Alfonsi", "text": "Biografia.\nEbreo, medico personale del re Alfonso I di Aragona, fu da questi introdotto alla dottrina cristiana, quindi si convert\u00ec al Cristianesimo e ricevette il battesimo nel 1106, avendo come padrino proprio Alfonso I: scelse il nome di Pietro in onore di san Pietro (fu battezzato il 29 giugno) e il patronimico dal nome del re. Pietro Alfonsi racconta del suo battesimo in un suo scritto, \"Dialogus contra iudaeos\", nel quale attacca gli ebrei, ma anche i musulmani.\nPietro Alfonsi, insieme ad altri ebrei spagnoli come Abraham Ben Ezra e Abraham bar Hiyya, contribu\u00ec a divulgare la scienza greco-araba in Occidente.\nScritti.\nLa \"Disciplina clericalis\".\nLa sua opera pi\u00f9 importante, per\u00f2, \u00e8 una raccolta di novelle morali intitolato \"Disciplina Clericalis\", scritto in latino che fu tradotto e divulgato in tutta l'Europa.\nQuesto libro si suppone rappresenti la prima introduzione, nell'Europa cristiana, della narrativa orientale. Comprende 33 dialoghi di fonte araba e, in qualche caso, persiana o ind\u00f9.\nL'opera si compone di un prologo che tratta del concetto del timor di Dio, e di tre parti centrali che trattano\nTermina riprendendo l'idea del prologo e l'epilogo consiste in una invocazione a Dio.\nQuesta raccolta costituisce uno dei testi principali della novellistica medievale."}
{"id": "250017", "revid": "25185", "url": "https://it.wikipedia.org/wiki?curid=250017", "title": "Giardino ecologico", "text": ""}
{"id": "250020", "revid": "599013", "url": "https://it.wikipedia.org/wiki?curid=250020", "title": "Maestro delle Ore di Rohan", "text": "Storia.\nL'anonimo artista francese, a capo di una fiorente bottega, deve il suo nome al manoscritto, per Iolanda d'Aragona, moglie di Luigi II d'Angi\u00f2, detto le \"Grandes Heures de Rohan\" in base allo stemma della famiglia Rohan, aggiunto successivamente.\nProbabilmente l'anonimo nella sua giovinezza \u00e8 a Troyes, poi a Parigi intorno al 1410, in un atelier dove lavorava anche il Maestro di Bedford, illustrando prima libri profani e poi libri d'ore di media qualit\u00e0. Infine passo al servizio degli Angi\u00f2 ad Angers intorno al 1420, eseguendo tre Libri d'ore: le Grandes Heures de Rohan (1418-25: Parigi, Biblioth\u00e8que nationale de France, ms. lat. 9471); le \"Heures\" dette \u00abd'Isabella Stuart\u00bb (Cambridge, Fitzwilliam Museum) e le \"Heures a l'usage d'Angers\", gi\u00e0 nella collezione Martin Le Roy. \nNel f. 1591, de le \"Grandes Heures de Rohan\", con la miniatura La morte davanti a Dio, quest'ultima \u00e8 rappresentata dal corpo di un uomo, magro e macilento, adagiato su un panneggio tra teschi ed ossa, dalla bocca di questo esce il carteggio in latino con l'invocazione \u201cNelle tue mani, oh Signore, raccomando il mio spirito\u201d, Dio Padre, con i simboli del potere: la spada e il globo, risponde in francese \u201cPer i tuoi peccati farai penitenza e nel giorno del giudizio sarai con me\u201d. Sopra \u00e8 Il diavolo che sta cercando di impadronirsi dell'anima del defunto combattuto non solo dall'arcangelo Michele, che lo afferra per il muso, ma anche da altri due angeli che con lance cercano di fargli lasciare la piccola anima.\nGli si attribuisce anche una pittura su legno: l'anta di una pala d'altare con un frammento di \"Annunciazione\", ora conservato al Museo a Laon, nel frammento il donatore e la santa che lo presenta formano un gruppo compatto e statico che contrasta con la mobilit\u00e0 ed espressivit\u00e0 dell'angelo esaltata del volto spigoloso.\nL'anonimo costruisce le sue composizioni senza profondit\u00e0, con personaggi enormi, il tutto scelto soltanto in base all'intensit\u00e0 emotiva o simbolica attribuita ad ogni elemento della composizione, secondo Henri Focillon una \"strana arte, che pare confondere l'ordine dei tempi\" unendo raffinatezze lineari e colori brillanti di gusto gotico internazionale a elementi popolareschi in modo da stravolgere gli schemi iconografici tradizionali."}
{"id": "250021", "revid": "7077", "url": "https://it.wikipedia.org/wiki?curid=250021", "title": "1 E13 m", "text": "Per rendere pi\u00f9 immediate le differenze tra i diversi ordini di grandezza, questa pagina contiene un elenco di distanze maggiori di , ovvero 10 miliardi di km).\nDistanze inferiori a 1013 m\nDistanze superiori a 1014 m"}
{"id": "250025", "revid": "14894", "url": "https://it.wikipedia.org/wiki?curid=250025", "title": "Maestro di Rohan", "text": ""}
{"id": "250027", "revid": "14894", "url": "https://it.wikipedia.org/wiki?curid=250027", "title": "Maestro delle ore di Rohan", "text": ""}
{"id": "250045", "revid": "110157", "url": "https://it.wikipedia.org/wiki?curid=250045", "title": "Distretto di Thierstein", "text": "Il distretto di Thierstein \u00e8 un distretto del Canton Soletta, in Svizzera. Confina con i distretti di Dorneck a nord-est, di Thal a sud, con il Canton Basilea Campagna (distretti di Waldenburg a est e di Laufen a nord), con il Canton Berna (regione del Giura Bernese) a sud-ovest, con il Canton Giura (distretto di Del\u00e9mont) a ovest e con la Francia (dipartimento dell'Alto Reno nel Grand Est) a nord-ovest. Il capoluogo \u00e8 Breitenbach.\nComuni.\nAmministrativamente \u00e8 diviso in 12 comuni:"}
{"id": "250046", "revid": "104216", "url": "https://it.wikipedia.org/wiki?curid=250046", "title": "1 E12 m", "text": "Per rendere pi\u00f9 immediate le differenze tra i diversi ordini di grandezza, questa pagina contiene un elenco di distanze maggiori di , ovvero un miliardo di km).\nDistanze inferiori a 1012\u00a0m\nDistanze superiori a 1013\u00a0m"}
{"id": "250088", "revid": "104216", "url": "https://it.wikipedia.org/wiki?curid=250088", "title": "1 E11 m", "text": "Per rendere pi\u00f9 immediate le differenze tra i diversi ordini di grandezza, questa pagina contiene un elenco di distanze maggiori di , ovvero 100 milioni di km).\nDistanze inferiori a 1011\u00a0m\nDistanze superiori a 1012\u00a0m"}
{"id": "250095", "revid": "767487", "url": "https://it.wikipedia.org/wiki?curid=250095", "title": "Distretto di Dorneck", "text": "Il distretto di Dorneck \u00e8 un distretto del Canton Soletta, in Svizzera. Confina con il distretto di Thierstein a sud-ovest, con il Canton Basilea Campagna (distretti di Laufen a ovest, di Arlesheim a nord-ovest, di Liestal a est e di Waldenburg a sud-est) e con la Francia (dipartimento dell'Alto Reno nel Grand Est) a nord-ovest. Il capoluogo \u00e8 Dornach. Prende nome dal castello di Dorneck\nComuni.\nAmministrativamente \u00e8 diviso in 11 comuni:"}
{"id": "250098", "revid": "963244", "url": "https://it.wikipedia.org/wiki?curid=250098", "title": "Casato di Vasa", "text": "Il Casato di Vasa (in svedese: \"Vasa\u00e4tten\", in polacco: \"Wazowie\", in lituano: \"Vaza\") fu la dinastia reale che regn\u00f2 sulla Svezia, dal 1523 al 1654, sulla Confederazione polacco-lituana, dal 1587 al 1668, e brevemente sullo Zarato di Russia, dal 1610 al 1613 (titolarmente fino al 1634).\nRe e Regine di Svezia.\nNel 1654 la regina Cristina, la figlia di Gustavo II Adolfo, l'eroe protestante della Guerra dei Trent'anni, abdic\u00f2, si convert\u00ec al Cattolicesimo e lasci\u00f2 il Paese. Il trono pass\u00f2 a suo cugino Carlo X del casato di Palatinato-Zweibr\u00fccken, un ramo cadetto dei Wittelsbach.\nRe di Polonia e Granduchi di Lituania.\nGiovanni III di Svezia spos\u00f2 Caterina Jaghellone, la sorella di Sigismondo II di Polonia, e quando Sigismondo mor\u00ec senza eredi maschi il loro figlio venne eletto Re di Polonia come Sigismondo III nel 1587. Alla morte di Giovanni III Sigismondo ottenne anche il trono svedese con il nome di Sigismondo I di Svezia. \nSigismondo, per\u00f2, era cattolico e questo lo port\u00f2 alla perdita del trono di Svezia. Suo zio Carlo IX gli succedette.\nAbbiamo quindi due rami del Casato di Vasa: un ramo cattolico che regna in Polonia e uno cadetto protestante che regna in Svezia. Questa situazione porter\u00e0 a numerose guerre tra i due stati. Dopo Giovanni II il ramo polacco dei Vasa si estinse.\nGenealogia.\n Erik Johansson Vasa\n = Cecilia M\u00e5nsdotter\n \u2514\u2500\u2500 Gustavo I (1496-1560), re di Svezia\n = Caterina di Sassonia-Lauenburg\n \u2514\u2500\u2500 Erik XIV (1533\u20131577), re di Svezia\n + Agda Persdotter\n \u251c\u2500\u2500 Margareta Eriksdotter (1558\u20131618)\n \u251c\u2500\u2500 Virginia Eriksdotter (1559\u20131633)\n \u251c\u2500\u2500 Constantia Eriksdotter (1560\u20131649)\n \u2514\u2500\u2500 Lucretia Eriksdotter (1564\u20131574)\n + Karin Jacobsdotter \n + Karin M\u00e5nsdotter\n \u251c\u2500\u2500 Sigrid (1566\u20131633)\n \u251c\u2500\u2500 Gustavo (1568\u20131607)\n \u251c\u2500\u2500 Henrik (1570\u20131574)\n \u2514\u2500\u2500 Arnold (1572\u20131573) \n = Margherita Leijonhufvud\n \u251c\u2500\u2500 Giovanni III (1537-1592), re di Svezia\n \u2502 = Caterina Jagellona \n \u2502 \u251c\u2500\u2500 Isabella (1564\u20131566)\n \u2502 \u251c\u2500\u2500 Sigismondo III (1566-1632), re di Svezia (1592\u20131599), e di Polonia (1587\u20131632)\n \u2502 \u2502 = Anna d'Austria\n \u2502 \u2502 \u2514\u2500\u2500 Ladislao IV (1495-1548), re di Polonia\n \u2502 \u2502 = Cecilia Renata d'Asburgo\n \u2502 \u2502 \u251c\u2500\u2500 Sigismondo Casimiro (1640-1647)\n \u2502 \u2502 \u2514\u2500\u2500 Maria Anna Isabella (1642\u20131643)\n \u2502 \u2502 = Maria Luisa di Gonzaga-Nevers\n \u2502 \u2502 = Costanza d'Asburgo\n \u2502 \u2502 \u251c\u2500\u2500 Giovanni Casimiro (1607-1608)\n \u2502 \u2502 \u251c\u2500\u2500 Alessandro Carlo (1614-1634)\n \u2502 \u2502 \u251c\u2500\u2500 Giovanni II Casimiro (1609-1672), re di Polonia\n \u2502 \u2502 \u2502 = Maria Luisa di Gonzaga-Nevers\n \u2502 \u2502 \u2502 \u251c\u2500\u2500 Maria Anna Teresa (1650-1651)\n \u2502 \u2502 \u2502 \u2514\u2500\u2500 Giovanni Sigismondo (1652\u20131652)\n \u2502 \u2502 \u251c\u2500\u2500 Giovanni (1612-1634)\n \u2502 \u2502 \u251c\u2500\u2500 Carlo Ferdinando (1613-1655)\n \u2502 \u2502 \u251c\u2500\u2500 Anna Costanza (1616-1616)\n \u2502 \u2502 \u2514\u2500\u2500 Anna Caterina Costanza (1619-1651)\n \u2502 \u2502 = Filippo Guglielmo del Palatinato\n \u2502 \u2514\u2500\u2500 Anna (1568\u20131625)\n \u2502 = Gunilla Bielke\n \u2502 \u2514\u2500\u2500 Giovanni (1589\u20131618)\n \u2502 = Maria Elisabetta Vasa\n \u251c\u2500\u2500 Caterina (1539\u20131610)\n \u2502 = Edoardo II, Conte della Frisia Orientale\n \u251c\u2500\u2500 Cecilia (1540-1627)\n \u2502 = Cristoforo II, Margravio di Baden-Rodemachern\n \u251c\u2500\u2500 Magnus (1542-1595)\n \u251c\u2500\u2500 Carlo (1544-1544)\n \u251c\u2500\u2500 Anna Maria (1545-1610)\n \u2502 = Giorgio Giovanni I, Conte Palatino di Veldenz\n \u251c\u2500\u2500 Sofia (1545-1611)\n \u2502 = Magnus II, Duca di Sassonia-Lauenburg\n \u251c\u2500\u2500 Stefano (1546-1547)\n \u251c\u2500\u2500 Elisabetta (1549-1597)\n \u2502 = Christoforo, Duca di Mecklenburg-Gadebusch\n \u2514\u2500\u2500 Carlo IX (1550-1611), re di Svezia\n = Anna Maria del Palatinato-Simmern\n \u251c\u2500\u2500 Margherita Elisabetta (1580\u20131585)\n \u251c\u2500\u2500 Elisabetta Sabina (1582\u20131585)\n \u251c\u2500\u2500 Luigi (1583\u20131583)\n \u251c\u2500\u2500 Caterina (1584-1638)\n \u2502 = Giovanni Casimiro del Palatinato-Zweibr\u00fccken-Kleeburg\n \u251c\u2500\u2500 Gustavo (1587\u20131587)\n \u2514\u2500\u2500 Maria (1588\u20131589)\n = Cristina di Holstein-Gottorp\n \u251c\u2500\u2500 Cristina (1593\u20131594)\n \u251c\u2500\u2500 Gustavo II Adolfo (1594\u20131632), Re di Svezia\n \u2502 = Maria Eleonora del Brandeburgo\n \u2502 \u251c\u2500\u2500 Maria Cristina (1623-1623)\n \u2502 \u2514\u2500\u2500 Cristina (1626-1689), Regina di Svezia\n \u251c\u2500\u2500 Maria Elisabetta (1596\u20131618)\n \u2502 = Giovanni, duca di \u00d6sterg\u00f6tland\n \u2514\u2500\u2500 Carlo Filippo (1601\u20131622)\n = Elisabet Ribbing (1596-1662)"}
{"id": "250099", "revid": "1762097", "url": "https://it.wikipedia.org/wiki?curid=250099", "title": "Vasa", "text": ""}
{"id": "250100", "revid": "14787", "url": "https://it.wikipedia.org/wiki?curid=250100", "title": "Dinastia Vasa", "text": ""}
{"id": "250101", "revid": "104216", "url": "https://it.wikipedia.org/wiki?curid=250101", "title": "1 E10 m", "text": "Per rendere pi\u00f9 immediate le differenze tra i diversi ordini di grandezza, questa pagina contiene un elenco di distanze maggiori di , ovvero 10 milioni di km).\nDistanze inferiori a 1010\u00a0m\nDistanze superiori a 1011\u00a0m"}
{"id": "250102", "revid": "39343574", "url": "https://it.wikipedia.org/wiki?curid=250102", "title": "Floriterapia di Richard Bach", "text": "FLORITERAPIA DI EDWARD BACH"}
{"id": "250103", "revid": "104216", "url": "https://it.wikipedia.org/wiki?curid=250103", "title": "1 E9 m", "text": "Per rendere pi\u00f9 immediate le differenze tra i diversi ordini di grandezza, questa pagina contiene un elenco di distanze maggiori di 109\u00a0m (, ovvero un milione di km).\nDistanze inferiori a 109\u00a0m\nDistanze superiori a 1010\u00a0m"}
{"id": "250113", "revid": "125910766", "url": "https://it.wikipedia.org/wiki?curid=250113", "title": "Vasa (galeone)", "text": "Il Vasa (anche \"Regalskeppet Vasa\" o \"Wasa\") \u00e8 un vascello svedese dotato di 64 cannoni, costruito per il re Gustavo II Adolfo di Svezia tra il 1626 e il 1628 ed affondato nel porto di Stoccolma il giorno stesso del varo, il 10 agosto 1628. Dopo essere rimasto oltre tre secoli sott'acqua \u00e8 stato ripescato nel 1961 e sottoposto al restauro. Oggi \u00e8 esposto nel museo omonimo a Stoccolma.\nEtimologia.\nIl nome stesso \"Regalskeppet Vasa\" deriva dall'omonimo casato dei Vasa, che governava la Svezia all'epoca della costruzione del galeone, e significa \"Nave di Sua Maest\u00e0\" \"Vasa\" (o \"Regia nave\" \"Vasa\"), secondo una nomenclatura spesso usata da varie marine militari come la Royal Navy inglese.\nStoria.\nCostruzione.\nLa costruzione del vascello fu afflitta da frequenti interferenze da parte del re.\nPoco dopo l'impostazione della chiglia, il re, venuto a conoscenza di costruzioni analoghe nelle nazioni concorrenti, fece forti pressioni affinch\u00e9 la nave fosse modificata, allungandola significativamente. Il mastro carpentiere, che aveva supervisionato fino ad allora la costruzione, si ammal\u00f2 e mor\u00ec lasciando ai suoi inesperti apprendisti, alla vedova e al fratello, la responsabilit\u00e0 di proseguire, per di pi\u00f9 con la presenza assillante del re che interferiva, pur non avendo specifiche conoscenze tecniche, con la costruzione.\nIl re, oltre all'allungamento, ottenne anche l'aggiunta di un secondo ponte di cannoni. Il vascello che ne risult\u00f2 era imponente, il meglio equipaggiato e il pi\u00f9 pesantemente armato della sua epoca, ma era anche eccessivamente lungo e soprattutto troppo alto rispetto alla larghezza; le masse ingenti ad alta elevazione, rispetto al baricentro, lo resero pericolosamente instabile. Nel tentativo di renderlo pi\u00f9 stabile venne aumentata la zavorra, ma al prezzo di una maggiore immersione dello scafo.\nIl collaudo, e la costituzione del carico.\nLa prova standard di stabilit\u00e0 dell'epoca consisteva nel far correre contemporaneamente trenta marinai da un lato all'altro della nave per farla dondolare. Quando ci\u00f2 venne fatto sul \"Vasa\", alla presenza dell'ammiraglio Clas Fleming, la nave oscill\u00f2 notevolmente e la prova venne fermata. Poich\u00e9 nessuno aveva avuto il coraggio di opporsi al re, che aveva inviato una lettera molto ferma per chiedere che il varo avvenisse quanto prima, la nave fu dichiarata pronta per prendere il mare.\nCome era in uso all'epoca le sovrastrutture decorative avevano una funzione importante, anche se di fatto erano limitate alla sola inaugurazione (dopo l'inaugurazione le navi venivano spogliate e ridotte all'essenziale per poter navigare); il \"Vasa\" non fece eccezione: aveva tutte le fiancate coperte di statue in legno dorate e colorate, sui ponti erano issati palii e stendardi. La dotazione di armamento dei cannoni dovette, su richiesta del re, essere allestita completa di palle e barili di polveri.\nFurono poi portate a bordo tonnellate di quadri, arredi, vasellame e cristallerie come precisamente voluto dal re, portando cos\u00ec il livello di immersione dello scafo pericolosamente vicino ai portelli dei cannoni di maggior calibro, che come prescritto dalle regole di stabilit\u00e0 erano alloggiati al ponte inferiore.\nL'inaugurazione e il disastro.\nAl momento della partenza molti invitati salirono a bordo all'ultimo momento. Il 10 agosto 1628 il \"Vasa\" iss\u00f2 le vele per il suo viaggio inaugurale poco al largo del porto di Stoccolma dove era stato costruito. Appena fuori dal porto, dopo poche miglia di percorso, una folata di vento lo fece inclinare su di un lato, ma con perizia il timoniere riusc\u00ec a raddrizzarlo.\nUna seconda folata di vento per\u00f2 lo inclin\u00f2 nuovamente e l'acqua inizi\u00f2 ad entrare nello scafo attraverso i portelli dei cannoni. La nave affond\u00f2 molto rapidamente ad appena 120 metri dalla costa e dopo aver percorso meno di un miglio marino, adagiandosi su di un fondale fangoso poco profondo (la regione marina attorno a Stoccolma \u00e8 sostanzialmente una laguna); molti vennero salvati dalle imbarcazioni accorse in aiuto, ma almeno 40 delle 130 persone a bordo morirono nel naufragio, fra cui anche mogli e figli di alcuni membri dell'equipaggio, comunque molti meno di quanti ci si potesse attendere, dato che i marinai a bordo si attendevano un tale tipo di evento.\nL'inchiesta.\nImmediatamente il re pretese l'istituzione di una commissione d'inchiesta per chiarire le colpe del disastro; la commissione, ovviamente, non raggiunse mai alcun risultato. Un notabile fu maliziosamente interpellato da un diplomatico straniero sulle cause del disastro, e pare abbia risposto: \u00abSolo Dio [...] ed il re, possono conoscere le cause...\u00bb.\nNell'ottobre del 1663, una buona parte dei preziosi cannoni in bronzo venne recuperata grazie all'uso di una campana subacquea. L'accesso ai cannoni rese per\u00f2 necessaria la demolizione di ponti e delle strutture sovrastanti.\nIl recupero.\nNel 1956 Anders Franz\u00e9n pens\u00f2 alla possibilit\u00e0 di recuperare il relitto, forte dei mezzi adeguati, tecnologie moderne e collaboratori importanti quali la Marina svedese.\nLe acque del Baltico hanno condizioni ottimali per la conservazione di un relitto in legno, grazie la sua bassissima salinit\u00e0, che non permette la presenza del \"verme delle navi\" (\"teredo navalis\") che divora il legno, per la costante bassa temperatura dell'acqua a pochi metri sotto la superficie (stabilmente vicina ai 5 gradi centigradi), per l'ambiente anossico (quasi totale mancanza di ossigeno nel fango) ed infine per l'ottimo massiccio legno di rovere, ricco di sostanze tanniche usato per costruire lo scafo.\nAnders lo trov\u00f2 in posizione pressoch\u00e9 eretta ad una profondit\u00e0 di 32 metri assieme agli scheletri di 25 persone. Il relitto fu sollevato in modo abbastanza semplice, scavando sei tunnel sotto lo scafo, attraverso i quali vennero fatti passare cavi d'acciaio collegati a un paio di chiatte. La nave venne sollevata dal fondo e riadagiata su una piattaforma subacquea, che fu lentamente spostata immersa fino alla costa tramite 18 fasi di sollevamento e traino, dato che i pontoni potevano sollevare la nave solo di 2,5 metri per volta, presso il luogo dove nel frattempo era stato costruito un cantiere-laboratorio (poi divenuto museo) per la riparazione e ricostruzione del relitto. Giunto alla piattaforma portante, il relitto fu fatto emergere il 24 aprile 1961.\nIl restauro.\nPer prima cosa la struttura fu irrigidita chiudendo provvisoriamente i portelli dei cannoni, mentre le chiodature furono ripristinate (i chiodi in ferro ormai erano scomparsi corrosi dalla ruggine).\nLa conservazione della nave fu curata utilizzando sulle parti esistenti in legno il glicole polietilenico con lo stesso metodo che fu impiegato anni dopo per il processo di conservazione della Mary Rose. Il \"Vasa\" fu spruzzato per diciassette anni col glicole con aggiunta di borace e acido borico come fungicidi e poi fatto asciugare lentamente (recenti studi, per\u00f2, hanno dimostrato che questo metodo di conservazione, col tempo, rende il legno friabile). Le parti mancanti, come ad esempio il sartiame, o demolite nelle prime opere di recupero dei cannoni furono ricostruite a regola d'arte usando la stessa tecnica delle originali. Il recupero dei cannoni rimasti e delle palle di cannone in ghisa, che se da un lato avevano conservato la loro forma e le loro dimensioni dall'altro ormai pesavano quanto una pallina da tennis, fu fatto facendoli \"asciugare\" ad una temperatura di gradi Celsius, immersi in un'atmosfera di idrogeno per poter ripristinare il ferro. Sei delle dieci vele originarie ritrovate erano ovviamente danneggiate e vennero immerse in vasche nelle quali vennero pulite e asciugate con alcool e xilene per poi essere ricoperte da una membrana di supporto in fibra di vetro.\nUna parallela e successiva opera di recupero dei materiali caduti fuori bordo ed affondati nel fango permise il ritrovamento di quintali di manufatti (tra gli altri le 700 statue e polene fissate alle fiancate, scivolate sul fondo in seguito alla completa corrosione dei chiodi di fissaggio in ferro) ma anche vasellame, attrezzi e accessori di abbigliamento.\nIn totale nell'interno ed intorno al relitto furono ritrovati oltre manufatti; i materiali recuperati, di origine marinaresca o di normale uso ed arredo, spesso mai usati (vasellame, cristallerie, accessori di abbigliamento, dotazione di sala e di cucina, attrezzature militari), sono esposti nello stesso museo in cui si trova la nave.\nLa nave \u00e8 esposta al museo Vasa di Stoccolma, inaugurato nel giugno del 1990 dal re di Svezia Carlo XVI Gustavo."}
{"id": "250119", "revid": "104216", "url": "https://it.wikipedia.org/wiki?curid=250119", "title": "Distanza lunare", "text": "Il termine distanza lunare indica genericamente la distanza della Luna dalla Terra. \u00c8 usato in modo specifico nell'ambito della navigazione celeste e dell'astronomia.\nNella navigazione celeste.\nNella navigazione celeste, si dice distanza lunare l'angolo del centro della Luna dal Sole o dalle stelle pi\u00f9 luminose. Si pu\u00f2 misurare facendo uso di un sestante. Grazie alla distanza lunare e ad un almanacco nautico \u00e8 possibile calcolare l'ora locale e quindi la longitudine.\nIn astronomia.\nIn astronomia, si dice distanza lunare la distanza della Luna dalla Terra. Il suo valore medio \u00e8 di . Questo valore \u00e8 noto con precisione grazie alle misure con tecnologia LLR del tempo impiegato dai raggi laser inviati dalla Terra per raggiungere i retroflettori posti sulla Luna negli anni settanta del Novecento e tornare indietro. \nLa Luna si sta allontanando ogni anno di dalla Terra. L'astronomo G. H. Darwin fu il primo a cimentarsi nell'idea della recessione lunare, mentre i primi che si cimentarono nella misurazione della distanza Luna-Terra furono Aristarco di Samo, nell'opera \"Sulle dimensioni e distanze del Sole e della Luna\", Ipparco di Nicea, che err\u00f2 di circa cio\u00e8 del 6,8%, rispetto al valore medio (si tenga conto che, nella realt\u00e0, tra la distanza massima e quella minima c'\u00e8 uno scarto di oltre )."}
{"id": "250120", "revid": "104216", "url": "https://it.wikipedia.org/wiki?curid=250120", "title": "1 E8 m", "text": "Per rendere pi\u00f9 immediate le differenze tra i diversi ordini di grandezza, questa pagina contiene un elenco di distanze maggiori di 108\u00a0m (, ovvero ).\nDistanze inferiori a 108\u00a0m\nDistanze superiori a 109\u00a0m"}
{"id": "250125", "revid": "648716", "url": "https://it.wikipedia.org/wiki?curid=250125", "title": "1 E-13 m", "text": "Per rendere pi\u00f9 immediate le differenze tra i diversi ordini di grandezza, questa pagina contiene un elenco di distanze maggiori di .\nDistanze inferiori a 10\u221213 m\nDistanze superiori a 10\u221212 m"}
{"id": "250126", "revid": "13976", "url": "https://it.wikipedia.org/wiki?curid=250126", "title": "Eudes II di Borgogna", "text": ""}
{"id": "250128", "revid": "287204", "url": "https://it.wikipedia.org/wiki?curid=250128", "title": "1 E-12 m", "text": "Per rendere pi\u00f9 immediate le differenze tra i diversi ordini di grandezza, questa pagina elenca alcune distanze maggiori di .\nDistanze inferiori a 10\u221212 m\nDistanze superiori a 10\u221211 m"}
{"id": "250131", "revid": "154893", "url": "https://it.wikipedia.org/wiki?curid=250131", "title": "\u00c5ngstrom", "text": ""}
{"id": "250132", "revid": "767487", "url": "https://it.wikipedia.org/wiki?curid=250132", "title": "Principio di massimalit\u00e0 di Hausdorff", "text": "Il principio di massimalit\u00e0 di Hausdorff, elaborato dal matematico Felix Hausdorff, afferma che un insieme non-vuoto formula_1 totalmente ordinato, che \u00e8 sottoinsieme di un insieme parzialmente ordinato formula_2, \u00e8 contenuto in un sottoinsieme (dello stesso formula_2) massimale totalmente ordinato.\nInfatti, in generale, supponiamo di avere un insieme formula_1 non vuoto e che sia sottoinsieme di un altro insieme formula_2. Una relazione formula_6 su formula_2 definisce una relazione anche su formula_1. Inoltre, se la relazione \u00e8 caratterizzata da qualunque delle propriet\u00e0 riflessiva, simmetrica, non-simmetrica e transitiva, la relazione su formula_1 \u00e8 caratterizzata dalle stesse propriet\u00e0. In particolare, se la relazione \u00e8 di ordinamento parziale, anche formula_1 sar\u00e0 ordinato parzialmente. Ma formula_1 potrebbe essere totalmente ordinato, mentre A per ipotesi non lo \u00e8."}
{"id": "250135", "revid": "1534511", "url": "https://it.wikipedia.org/wiki?curid=250135", "title": "1 E-11 m", "text": "Per rendere pi\u00f9 immediate le differenze tra i diversi ordini di grandezza, questa pagina elenca alcune di distanze maggiori di ().\nDistanze inferiori a 10\u221211 m\nDistanze superiori a 10\u221210 m"}
{"id": "250136", "revid": "13976", "url": "https://it.wikipedia.org/wiki?curid=250136", "title": "Eudes I di Borgogna", "text": ""}
{"id": "250138", "revid": "599013", "url": "https://it.wikipedia.org/wiki?curid=250138", "title": "Anjou", "text": ""}
{"id": "250140", "revid": "17351", "url": "https://it.wikipedia.org/wiki?curid=250140", "title": "Royal Aircraft Factory SE.5a", "text": ""}
{"id": "250141", "revid": "834", "url": "https://it.wikipedia.org/wiki?curid=250141", "title": "SE.5", "text": ""}
{"id": "250142", "revid": "17351", "url": "https://it.wikipedia.org/wiki?curid=250142", "title": "SE.5a", "text": ""}
{"id": "250143", "revid": "287204", "url": "https://it.wikipedia.org/wiki?curid=250143", "title": "1 E-10 m", "text": "Per rendere pi\u00f9 immediate le differenze tra i diversi ordini di grandezza, questa pagina elenca alcune di distanze maggiori di ().\nDistanze inferiori a 10\u221210 m\nDistanze superiori a 10\u22129 m"}
{"id": "250144", "revid": "17351", "url": "https://it.wikipedia.org/wiki?curid=250144", "title": "S.E.5a", "text": ""}
{"id": "250145", "revid": "110157", "url": "https://it.wikipedia.org/wiki?curid=250145", "title": "Bennwil", "text": "Bennwil (toponimo tedesco) \u00e8 un comune svizzero di 641 abitanti del Canton Basilea Campagna, nel distretto di Waldenburg.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "250146", "revid": "834", "url": "https://it.wikipedia.org/wiki?curid=250146", "title": "S.E.5", "text": ""}
{"id": "250147", "revid": "287204", "url": "https://it.wikipedia.org/wiki?curid=250147", "title": "SE5", "text": ""}
{"id": "250148", "revid": "17351", "url": "https://it.wikipedia.org/wiki?curid=250148", "title": "SE5a", "text": ""}
{"id": "250150", "revid": "1534511", "url": "https://it.wikipedia.org/wiki?curid=250150", "title": "1 E-9 m", "text": "Per rendere pi\u00f9 immediate le differenze tra i diversi ordini di grandezza, questa pagina elenca alcune di distanze maggiori di .\nDistanze inferiori a 10\u22129 m\nDistanze superiori a 10\u22128 m"}
{"id": "250151", "revid": "4175", "url": "https://it.wikipedia.org/wiki?curid=250151", "title": "Louis Marie Aubert Du Petit-Thouars", "text": "Storia.\nStudi\u00f2 alla scuola militare di La Fl\u00e8che.\nVisit\u00f2 il Madagascar e le isole vicine tra il 1792 ed il 1802; durante il suo soggiorno a Tristan da Cunha tent\u00f2 per primo, senza successo, la salita al Picco della Regina Maria.\nDa questo viaggio ritorn\u00f2 in Francia con un erbario di 2000 piante. \nFu eletto membro dell'Acad\u00e9mie des sciences il 10 aprile 1820.\nStudi\u00f2 in modo particolare lo sviluppo del legno. Al suo nome sono dedicate numerose specie botaniche, tra cui la \"Cycas thouarsii\".\nSuo fratello, Aristide Du Petit-Thouars, era un navigatore.\nOpere.\nDu Petit-Thouars \u00e8 l'autore di numerosi testi botanici, tra i quali:"}
{"id": "250152", "revid": "339392", "url": "https://it.wikipedia.org/wiki?curid=250152", "title": "Acad\u00e9mie des sciences", "text": ""}
{"id": "250153", "revid": "287204", "url": "https://it.wikipedia.org/wiki?curid=250153", "title": "Aleksandr Ivanovi\u010d Gercen", "text": "Biografia.\nAleksandr Herzen nacque nel 1812 dalla relazione del grande proprietario terriero Ivan Alekseevi\u010d Jakovlev (1767-1846) con Luisa Haag (1795-1851), una governante tedesca conosciuta a Stoccarda e portata con s\u00e9 a Mosca nel 1811. Da allora i suoi genitori vissero insieme ma non si sposarono mai. Suo padre non volle trasmettere il proprio cognome n\u00e9 a lui n\u00e9 al fratello Egor (1803-1882), avuto da una serva della sua tenuta di Pokrovskoe, dandogli quello di Herzen, derivato dal tedesco \"Herz\", cuore.\nRicevette la tradizionale istruzione da precettori privati. Il suo insegnante di russo, Ivan Protopopov, colmo di un \u00abnobile e vago liberalismo\u00bb, gli fece conoscere \"Il pugnale\" e l\"Ode alla libert\u00e0\" di Pu\u0161kin, e i \"Dumy\" del decabrista Ryleev, mentre quello di francese, il vecchio giacobino Bouchot che aveva lasciato la Francia quando \u00abi dissoluti e i mascalzoni\u00bb avevano preso il potere, gli raccont\u00f2 della Rivoluzione e di Luigi XVI \u00abtraditore della patria\u00bb.\nVerso il 1826 Herzen conobbe Nikolaj Ogar\u00ebv, che divenne l'amico di tutta la vita. Tanto Herzen era vivace ed estroverso, quanto Ogar\u00ebv era taciturno e pensieroso, ma comuni erano gusti e ideali. Schiller era il loro poeta preferito e un giorno, sulle colline Vorob'\u00ebvy che dominano Mosca dall'alto, si abbracciarono giurando di sacrificare la loro vita nella lotta per la libert\u00e0.\nFece della libert\u00e0 la propria bandiera, si oppose all'autoritarismo della Russia zarista, nel 1834 fu arrestato e mandato in esilio. Nonostante la sua origine nobile, si batt\u00e9 per i diritti del popolo dei contadini russi ma non solo.\n\u00c8 tra i primi pensatori del populismo anche se il populismo maturo lo marginalizz\u00f2. Nel 1848 decise di andare in esilio volontario in Europa. Assistette alla rivoluzione di febbraio a Parigi, viaggi\u00f2 moltissimo in Italia, che elesse a sua seconda patria.\nVisse a Genova, Roma e Nizza. In Svizzera, a Ginevra, conobbe diversi esuli italiani tra cui Giuseppe Mazzini, Carlo Pisacane, Felice Orsini e Aurelio Saffi; scrisse anche degli articoli sull'\"Italia del popolo\", il giornale fondato da Mazzini nel 1848. Emigr\u00f2 a Londra, ormai unica capitale liberale rimasta, dopo il fallimento delle rivoluzioni popolari e anche a causa della profonda sfiducia che provava nella borghesia. Da l\u00ec diresse il giornale \u00abKolokol\u00bb (La campana) organo di opposizione all'autoritarismo zarista.\nIsaiah Berlin considerava l'autobiografia di Herzen (\"Il passato e i pensieri\"): \"uno dei grandi monumenti della letteratura russa, [\u2026] un capolavoro letterario da mettere sullo stesso piano delle opere dei suoi contemporanei e connazionali, Tolstoj, Turgenev, Dostoevskij [...]\". Tolstoj dichiar\u00f2 di non aver mai incontrato un altro uomo \"con una cos\u00ec rara combinazione di scintillante brillantezza e profondit\u00e0\".\nIl figlio Aleksandr (1839-1906) fu un noto medico e professore universitario."}
{"id": "250161", "revid": "453768", "url": "https://it.wikipedia.org/wiki?curid=250161", "title": "Giovanni Marghinotti", "text": "Biografia.\nMaggiore pittore sardo dell'Ottocento, Giovanni Marghinotti nacque a Cagliari nel 1798. La sua formazione artistica si svolse a Roma. Le sue opere fondono il gusto neoclassico-purista a quello romantico; esemplari dell'arte del Marghinotti sono i vari ritratti di Carlo Felice custoditi nei palazzi Cagliaritani, in particolare \"Carlo Felice munifico protettore delle belle arti\". \nFu accolto e stimato anche al di fuori dell'isola; ritrasse principi e re sabaudi e fu docente presso l'Accademia Albertina di Torino nel 1847.\nNumerose anche le opere a carattere sacro, presenti in varie chiese della Sardegna: tra le pi\u00f9 significative vanno certamente ricordati il \u201cRedentore tra gli Angeli\u201d, custodito nella Collegiata di Sant\u2019Anna a Cagliari, e la \u201cMadonna Immacolata\u201d, custodita nella Cappella Maggiore del Seminario Arcivescovile di Cagliari.\n\u00c8 sepolto a Cagliari nel cimitero monumentale di Bonaria, in una tomba ornata da una stele neoclassica."}
{"id": "250172", "revid": "767487", "url": "https://it.wikipedia.org/wiki?curid=250172", "title": "Mario Artist", "text": "Mario Artist \u00e8 un set di programmi per il Nintendo 64DD. Uscito solo in Giappone insieme alla console, \u00e8 considerato da molti fan il sequel di Mario Paint.\nMario Artist: Paint Studio.\n\"Mario Artist: Paint Studio\" (uscito il 1\u00ba dicembre 1999) \u00e8 un programma di grafica che permetteva di disegnare Mario.\nVenduto insieme al mouse del Nintendo 64, \"Paint Studio\" fu uno dei due titoli di lancio del 64DD. Usando la Nintendo 64 Capture Cartridge, si pu\u00f2 importare immagini da un video tape o dalla Game Boy Camera.\nMario Artist: Polygon Studio.\n\"Mario Artist: Polygon Studio\" (uscito il 29 agosto 2000) \u00e8 un programma di grafica 3D che permette all'utente di creare immagini poligonali 3D con un semplice livello di dettaglio.\nMario Artist: Talent Studio.\n\"Mario Artist: Talent Studio\" (uscito il 23 febbraio 2000) \u00e8 un semplice programma di animazioni\nMario Artist: Communication Kit.\n\"Communication Kit\" (uscito il 29 giugno 2000) permette agli utenti di connettersi al net studio di Randnet dove era possibile scambiare le creazioni \"Paint/Talent/Polygon Studio\" con altri utenti di Randnet. Il servizio network Randnet inizi\u00f2 nel dicembre 1999 e fin\u00ec il 28 febbraio 2001."}
{"id": "250178", "revid": "1632387", "url": "https://it.wikipedia.org/wiki?curid=250178", "title": "Tina Anselmi", "text": "\u00c8 stata la prima donna ad aver ricoperto la carica di ministro della Repubblica Italiana.\nBiografia.\nOrigini e formazione.\nEra la prima dei quattro figli di Ferruccio Anselmi e di Norma Ongarato. \nIl padre era originario di Padova e proveniva da una famiglia benestante. Nel periodo universitario aveva aderito con convinzione al socialismo, motivo per cui sub\u00ec persecuzioni durante il Ventennio. Si era trasferito a Castelfranco dopo la prima guerra mondiale, dove aveva trovato lavoro presso la farmacia Paietta e aveva conosciuto la moglie.\nLa madre era nata da Pietro Ongarato, imprenditore agricolo, e da Maria Bendo, figlia di un oste. Il matrimonio tra i nonni era stato osteggiato dalla famiglia di lui a causa della diversa estrazione sociale; in ogni caso, Maria rimase ben presto vedova con tre figli e, costretta a lasciare la casa dei suoceri, per poter vivere apr\u00ec un'osteria. Caparbia e indipendente, ma anche espansiva e ottimista, la nonna ebbe grande influenza sulla giovane Anselmi, divenendone la figura di riferimento.\nLe condizioni economiche della famiglia peggiorarono nel corso della seconda guerra mondiale e per un periodo la nonna, la madre e una zia, con i bambini al seguito, emigrarono in Piemonte. Tornata a Castelfranco, Tina Anselmi prosegu\u00ec gli studi, prima al ginnasio locale, quindi all'Istituto magistrale di Bassano del Grappa, presso il Collegio delle suore dorotee. Nello stesso periodo entr\u00f2 nella Giovent\u00f9 Femminile di Azione Cattolica (GF).\nIl 26 settembre 1944 i nazifascisti costrinsero la popolazione di Bassano, tra cui gli studenti e la Anselmi, ad assistere all'impiccagione di trentuno prigionieri (quarantatr\u00e9 secondo una testimonianza dell'Anselmi) catturati durante un rastrellamento sul Grappa, senza che avessero alcuna responsabilit\u00e0 di atti di guerra. Tra questi vi era anche Lino Canonica, fratello della compagna di banco di Tina Anselmi. In seguito a questo episodio, la Anselmi decise di prendere parte attivamente alla Resistenza. Con il nome di battaglia di \"Gabriella\" (ispirato all'arcangelo Gabriele) divenne staffetta della brigata Cesare Battisti al comando di Gino Sartor, quindi pass\u00f2 al Comando regionale veneto del Corpo volontari della libert\u00e0. Frattanto, nel dicembre dello stesso 1944, si iscrisse alla Democrazia Cristiana e partecip\u00f2 attivamente alla vita del partito. Nei giorni della liberazione fu responsabile insieme ad altri tre partigiani (tra cui don Carlo Avanzo) delle trattative tenutesi nella sede del comando tedesco per far s\u00ec che non ci fossero vittime o ritorsioni. La famiglia della giovanissima Anselmi venne a sapere del suo impegno nella Resistenza solo in seguito alla liberazione.\nNel 1948 si laure\u00f2 in lettere all'Universit\u00e0 Cattolica del Sacro Cuore di Milano, divenendo poi insegnante elementare nei paesini dell'Alta Castellana.\nImpegno politico.\nNel secondo dopoguerra si impegn\u00f2 nell'attivit\u00e0 sindacale in seno alla CGIL e poi, dalla sua fondazione nel 1950, alla CISL. Fu dirigente del sindacato dei tessili dal 1945 al 1948 e del sindacato degli insegnanti elementari dal 1948 al 1955. Dal 1958 al 1964 fu incaricata nazionale dei giovani nella Democrazia Cristiana. Nel 1963 venne eletta componente del comitato direttivo dell'Unione europea femminile, della quale divenne vicepresidente nello stesso anno. Nel 1959 entr\u00f2 nel consiglio nazionale dello Scudo Crociato. Fu deputata dal 1968 al 1992, eletta sempre nella circoscrizione Venezia-Treviso: nel corso del suo lungo mandato parlamentare fece parte delle commissioni Lavoro e previdenza sociale, Igiene e sanit\u00e0, Affari sociali. Si occup\u00f2 molto dei problemi della famiglia e della donna: si deve a lei la legge sulle pari opportunit\u00e0.\nPer tre volte sottosegretaria al ministero del lavoro e della previdenza sociale, dal 29 luglio 1976 fu ministro del lavoro e della previdenza sociale nel governo Andreotti III: un fatto storico, perch\u00e9 l'Anselmi divenne la prima donna ministro in Italia. Nel 1975 presiedette la delegazione italiana alla World Conference on Women promossa dall\u2019ONU a Citt\u00e0 del Messico, presenziando ai successivi eventi di Nairobi nel 1985 e di Pechino nel 1995. Nel '77 fu tra i primi firmatari della legge italiana che apriva alla parit\u00e0 salariale e di trattamento nei luoghi di lavoro, nell'ottica di abolire le discriminazioni di genere fra uomo e donna.\nDopo l'esperienza al Ministero del Lavoro, fu anche ministro della sanit\u00e0 nei governi Andreotti IV e V. Proprio in questo periodo, nel 1979, quando Tina Anselmi fu ministro della Sanit\u00e0, con la legge istitutiva del Servizio Sanitario Nazionale (L. 23 dicembre 1978, n. 833) si decise il ritiro dal mercato di migliaia di farmaci che una commissione tecnica aveva appena giudicato inutili o addirittura pericolosi. \nIl 13 ottobre 1984, durante un incontro pubblico a Brescia, afferm\u00f2 di aver subito in quel periodo tentativi di corruzione per un valore di 32 miliardi di lire. Questa affermazione dest\u00f2 scandalo e le cost\u00f2 accuse da parte di esponenti di diversi partiti, cui rispose chiarendo che si tratt\u00f2 di \"tentativi di corruzione fatti non direttamente ma attraverso segnali ripetutisi nel tempo\" e che pot\u00e9 ricostruire e collegare solo pi\u00f9 tardi.\nProfondamente credente, Tina Anselmi impront\u00f2 tuttavia la sua attivit\u00e0 politica sul principio della laicit\u00e0. Nel 1978 firm\u00f2, in qualit\u00e0 di Ministro della Salute, la Legge 194 per l'interruzione volontaria della gravidanza.\nNello stesso anno, nelle settimane successive al rapimento di Aldo Moro, la Anselmi fu incaricata dei contatti tra la Democrazia Cristiana e la famiglia di Moro.\nFirmataria della legge istitutiva del Servizio Sanitario Nazionale, fu considerata come una \"madre della Repubblica\" e la sua candidatura fu proposta pi\u00f9 volte durante le elezioni per il Capo dello Stato, prima nel '92 e poi nel 2006.\nRuolo nella commissione sulla P2.\nNel 1981, nel corso della VIII legislatura, venne nominata presidente della Commissione parlamentare di inchiesta sulla Loggia massonica P2 di Licio Gelli, che termin\u00f2 i lavori nel 1985. L'incarico le fu assegnato da Nilde Iotti, allora Presidente della Camera; la Anselmi chiese appena quindici minuti per pensarci, poi accett\u00f2 l'incarico. Unica donna della Commissione (composta da altri venti senatori e venti deputati), la Anselmi fu la prima ad utilizzare la metafora della doppia piramide per illustrare le gerarchie di quello che definiva il \"sistema P2\". Questo incarico le cost\u00f2 insulti e delegittimazione, nonch\u00e9 un crescente isolamento politico negli anni successivi, anche da parte del suo stesso partito.\nNel maggio del 2010 ricevette nella sua villa di Castelfranco Veneto la visita del direttore del giornale \"Il Piave\" che su mandato di Licio Gelli le proponeva un incontro chiarificatore a quasi trent'anni dai fatti della P2, in quanto fu presidente della commissione d'inchiesta. L'incontro non avvenne, ufficialmente per motivi di salute.\nImpegno sociale.\nFu pi\u00f9 volte presa in considerazione da politici e societ\u00e0 civile per la carica di Presidente della Repubblica: nel 1992 fu il settimanale \"Cuore\" a sostenerne la candidatura e il gruppo parlamentare La Rete a votarla, mentre nel 2006 un gruppo di blogger la sostenne attraverso una campagna mediatica che prendeva le mosse dal blog \"Tina Anselmi al Quirinale\". In quell'occasione vennero enunciate le \"Dieci ragioni per candidare Tina Anselmi al Quirinale\": 1) Perch\u00e9 riconosce il valore della Costituzione della Repubblica italiana; 2) Perch\u00e9 ha combattuto per la democrazia nell'unico caso di guerra civile della storia d'Italia; 3) Per il suo impegno nella liberazione dal fascismo e successivamente nell'opera di ricostruzione politica e sociale dell'Italia; 4) Per i risultati che ha raggiunto nel corso della sua carriera politica attraverso incarichi di governo e istituzionali; 5) Per le doti di equilibrio e dirittura morale, d'intransigenza istituzionale che le hanno fatto guadagnare il consenso pi\u00f9 ampio e disinteressato di tutte le parti politiche; 6) Per l'impegno che ha profuso fuori dagli incarichi politici per promuovere una cultura di pace e di giustizia sociale; 7) Per aver esaltato il ruolo della donna nella politica e nella societ\u00e0, attraverso il suo esempio di vita e la sua attivit\u00e0 politica (si deve a lei la legge sulle pari opportunit\u00e0); 8) Perch\u00e9 rappresenta la memoria dell'antifascismo, un valore fondamentale su cui si \u00e8 costruita la storia dell'Italia contemporanea e che oggi rischia di essere sottovalutato; 9) Per renderle giustizia dopo l'affronto ricevuto nella voce a lei dedicata dal dizionario \"Italiane\" edito dalla Presidenza del Consiglio e dal ministro per le Pari opportunit\u00e0; 10) Perch\u00e9 scegliere una donna al Quirinale \u00e8 un forte segnale di apertura e cambiamento.\nNel 2004 promosse la pubblicazione di un libro intitolato \"Tra citt\u00e0 di Dio e citt\u00e0 dell'uomo. Donne cattoliche nella Resistenza veneta\", di cui scrisse l'introduzione e un saggio.\nGli ultimi anni e la morte.\nMor\u00ec nella sua abitazione di Castelfranco Veneto poco dopo la mezzanotte del 1\u00ba novembre 2016, a 89 anni: dal 2001 era affetta dalla malattia di Parkinson e negli ultimi anni un ictus aveva contribuito ad aggravare il suo stato di salute. Le esequie si tennero il 4 novembre nel duomo di Castelfranco Veneto e furono presiedute dal vescovo di Treviso Gianfranco Agostino Gardin alla presenza dei presidenti delle due Camere. Al termine del rito la salma fu sepolta nella tomba di famiglia nel cimitero cittadino."}
{"id": "250190", "revid": "1934238", "url": "https://it.wikipedia.org/wiki?curid=250190", "title": "Camilla Cederna", "text": "Biografia.\nNasce da Ersilia Gabba e dal calciatore socio fondatore del Milan e industriale Giulio Cederna, figlio di Antonio, valtellinese di modeste condizioni, prima garibaldino e poi imprenditore del cotone a Milano. La madre Ersilia, figlia del torinese di famiglia milanese Luigi Gabba, ingegnere astronomo dell'Osservatorio Astronomico di Brera e professore al Politecnico di Milano, \u00e8 una delle prime donne in Italia a conseguire la laurea (in germanistica). Camilla \u00e8 sorella maggiore dello scrittore Antonio Cederna e zia dell'attore Giuseppe Cederna.\nCamilla Cederna si laurea in letteratura latina con una tesi su \"Prediche contro il lusso delle donne dai filosofi greci ai Padri della Chiesa\". Esordisce come giornalista nel 1939, con un articolo sulla pasticceria Motta di Piazza Duomo, in cui venivano descritti i dolciumi e le commesse che li vendevano, pubblicato su \"L'Ambrosiano\", quotidiano milanese vicino al Partito Nazionale Fascista. Dal 1945 al '55 \u00e8 redattrice nel settimanale \"L'Europeo\", mentre dal 1958 all\"81 lavora come inviata per \"L'espresso\", dove \u00e8 anche titolare di una rubrica di fatti di costume: \"Il lato debole\". Negli anni '90 collabora con il periodico \"Panorama\".\nHa anche sceneggiato una serie di \"sketch\" della rubrica pubblicitaria televisiva \"Carosello\" per le macchine da cucire Singer, andati in onda nel 1965 e 1966.\nIl caso Pinelli e la vicenda Calabresi.\nDal 1969 la Cederna inizi\u00f2 ad accentuare il proprio interesse per la politica italiana. Dopo la strage di piazza Fontana, pubblic\u00f2 un'inchiesta sulla morte dell'anarchico Giuseppe Pinelli, fermato per accertamenti nell'ambito delle indagini e morto precipitando dalla finestra-balcone di un ufficio della Questura milanese mentre si concludeva il terzo giorno consecutivo di interrogatorio.\nNel 1971 Camilla Cederna fu la principale ispiratrice della lettera aperta pubblicata sul settimanale \"L'Espresso\" contro il commissario Calabresi e i magistrati che, secondo la giornalista, lo avevano tutelato durante l'inchiesta sul caso Pinelli. Quando Calabresi fu freddato di fronte alla sua abitazione, la giornalista si trov\u00f2 al centro di dure contestazioni iniziate con il commento accusatorio del prefetto Libero Mazza ai giornalisti radunati, tra cui la stessa Cederna, all'ospedale San Carlo mentre all'interno veniva composto il cadavere del commissario. Il commento fu: \u00abE pensare che \u00e8 tutta colpa di quella carogna di Camilla Cederna che col suo libro su Pinelli e contro Calabresi, tra l'altro, ha guadagnato decine di milioni\u00bb.\nLa Cederna firm\u00f2 anche il libro \"Pinelli. Una finestra sulla strage\", a causa del quale venne poi accusata dall'allora questore di Milano di essere mandante morale dell'omicidio di Calabresi.\nNel 1991 Vittorio Sgarbi, in una trasmissione televisiva, afferm\u00f2: \u00abCamilla Cederna \u00e8 stata quasi la mandante dell'omicidio Calabresi perch\u00e9 ha scritto un libro contro di lui, incriminandolo come se fosse stato l'assassino del famoso anarchico Pinelli\u00bb. Successivamente la Cederna chiese un risarcimento danni per 100 milioni di lire che in primo grado le fu riconosciuto. In secondo grado, nel 2000, la Corte d'appello di Milano ritenne che Sgarbi avesse esercitato un legittimo diritto di critica e revoc\u00f2 il risarcimento. Contro questa sentenza gli eredi della scrittrice ricorsero in Cassazione ma il ricorso venne rigettato con la sentenza n. 559/05, depositata il 13 gennaio 2005.\nIl libro \"Giovanni Leone: la carriera di un presidente\".\nSempre dalle colonne dell\"Espresso\", a partire dal 1975, Camilla Cederna inizi\u00f2 una campagna critica contro Giovanni Leone, Presidente della Repubblica in carica, ed i suoi familiari.\nNel 1978 usc\u00ec il suo libro \"Giovanni Leone: la carriera di un presidente\" che vendette oltre 600\u00a0000 copie e che fu determinante nella decisione di Leone di dimettersi da Capo dello Stato. Il libro era stato scritto sulla base di fonti come quella di Mino Pecorelli con brani tratti dall'agenzia scandalistica \"OP\", ritenuta vicina ai servizi segreti. A questo \"pamphlet\" sulle presunte irregolarit\u00e0 commesse dal presidente e dei suoi familiari, la parte politica di cui Leone era espressione non reag\u00ec, n\u00e9 consent\u00ec allo stesso Capo dello Stato di reagire: il Guardasigilli del quarto governo Andreotti, pi\u00f9 volte sollecitato dal Quirinale, rifiut\u00f2 di accordare la necessaria autorizzazione a procedere penalmente contro l'autrice per oltraggio al Capo dello Stato. Furono soltanto i figli di Leone a poter sporgere querela, per i fatti loro ascritti.\nLa Cederna perse in tutti e tre i gradi di giudizio: fu condannata per diffamazione e fu inflitta a lei e al suo periodico \"L'espresso\" una multa. Fu inoltre decretata la distruzione di tutte le copie del libro. Tuttavia ci volle ancora un decennio prima che Giovanni Leone venisse totalmente ed integralmente riabilitato. Il 3 novembre 1998, in occasione del suo novantesimo compleanno, Emma Bonino e Marco Pannella gli chiesero ufficialmente scusa. Il 25 novembre 2006 il Presidente della Repubblica Italiana Giorgio Napolitano manifest\u00f2 esplicitamente il suo dispiacere per la grave ingiustizia che ebbero a subire il Presidente Giovanni Leone e la sua famiglia.\nLa vicenda Tortora.\nLa Cederna era stata aspramente criticata da Enzo Tortora durante il caso Calabresi. Il presentatore genovese prese le difese del commissario Luigi Calabresi nei suoi articoli, in risposta ad una famosa lettera aperta avente 800 firme pubblicata a margine di un articolo della Cederna. Quando Tortora nel 1983 fu arrestato per una falsa accusa di droga e camorra, la Cederna si schier\u00f2, sul \"La Domenica del Corriere\", per la sua colpevolezza, in un pesante attacco che coinvolgeva il suo lavoro di presentatore: \u00abMi pare che ci siano gli elementi per trovarlo colpevole: non si va ad ammanettare uno nel cuore della notte se non ci sono delle buone ragioni. Il personaggio non mi \u00e8 mai piaciuto. E non mi piaceva il suo \"Portobello\": mi innervosiva il pappagallo che non parlava mai e lui che parlava troppo, senza mai dare tempo agli altri di esprimere le loro opinioni. Non mi piaceva neppure il modo con cui trattava gli umili: questo portare alla ribalta per un minuto la gente e servirsene per il suo successo personale era un po\u2019 truffarla. Il successo ottenuto cos\u00ec si paga. Non dico che tutti quelli che hanno un successo di questo genere finiranno cos\u00ec, ma lui lo sta pagando in questo modo\u00bb.\nMorte e tumulazione.\nCamilla Cederna muore la mattina del 5 novembre 1997, ottantaseienne, per cause naturali nella sua abitazione milanese. Dopo la cremazione, le sue ceneri vengono tumulate nel riparto X del cimitero monumentale di Milano, nella tomba 171-172, che gi\u00e0 ospitava vari membri della sua famiglia, fra cui le sorelle Luigia, detta Luisa, morta a nove mesi nel 1915, e Rachele, morta a ventun anni e mezzo, nel 1931, di scarlattina."}
{"id": "250195", "revid": "287204", "url": "https://it.wikipedia.org/wiki?curid=250195", "title": "La Bazeuge", "text": "La Bazeuge \u00e8 un comune francese di 166 abitanti situato nel dipartimento dell'Alta Vienne nella regione della Nuova Aquitania."}
{"id": "250196", "revid": "1305772", "url": "https://it.wikipedia.org/wiki?curid=250196", "title": "Mario Melis", "text": ""}
{"id": "250199", "revid": "110157", "url": "https://it.wikipedia.org/wiki?curid=250199", "title": "Les Billanges", "text": "Les Billanges \u00e8 un comune francese di 288 abitanti situato nel dipartimento dell'Alta Vienne nella regione della Nuova Aquitania."}
{"id": "250200", "revid": "110157", "url": "https://it.wikipedia.org/wiki?curid=250200", "title": "Le Buis", "text": "Le Buis \u00e8 un comune francese di 200 abitanti situato nel dipartimento dell'Alta Vienne nella regione della Nuova Aquitania."}
{"id": "250201", "revid": "110157", "url": "https://it.wikipedia.org/wiki?curid=250201", "title": "Les Cars", "text": "Les Cars \u00e8 un comune francese di 596 abitanti situato nel dipartimento dell'Alta Vienne nella regione della Nuova Aquitania."}
{"id": "250203", "revid": "767487", "url": "https://it.wikipedia.org/wiki?curid=250203", "title": "Le Chalard", "text": "Le Chalard \u00e8 un comune francese di 306 abitanti situato nel dipartimento dell'Alta Vienne nella regione della Nuova Aquitania."}
{"id": "250204", "revid": "110157", "url": "https://it.wikipedia.org/wiki?curid=250204", "title": "La Chapelle-Montbrandeix", "text": "La Chapelle-Montbrandeix \u00e8 un comune francese di 258 abitanti situato nel dipartimento dell'Alta Vienne nella regione della Nuova Aquitania."}
{"id": "250205", "revid": "287204", "url": "https://it.wikipedia.org/wiki?curid=250205", "title": "Le Ch\u00e2tenet-en-Dognon", "text": "Le Ch\u00e2tenet-en-Dognon \u00e8 un comune francese di 423 abitanti situato nel dipartimento dell'Alta Vienne nella regione della Nuova Aquitania."}
{"id": "250207", "revid": "341265", "url": "https://it.wikipedia.org/wiki?curid=250207", "title": "La Croisille-sur-Briance", "text": "La Croisille-sur-Briance \u00e8 un comune francese di 737 abitanti situato nel dipartimento dell'Alta Vienne nella regione della Nuova Aquitania."}
{"id": "250208", "revid": "341265", "url": "https://it.wikipedia.org/wiki?curid=250208", "title": "La Croix-sur-Gartempe", "text": "La Croix-sur-Gartempe \u00e8 un comune francese di 182 abitanti situato nel dipartimento dell'Alta Vienne nella regione della Nuova Aquitania."}
{"id": "250209", "revid": "767487", "url": "https://it.wikipedia.org/wiki?curid=250209", "title": "Dompierre-les-\u00c9glises", "text": "Dompierre-les-\u00c9glises \u00e8 un comune francese di 370 abitanti situato nel dipartimento dell'Alta Vienne nella regione della Nuova Aquitania."}
{"id": "250210", "revid": "1987560", "url": "https://it.wikipedia.org/wiki?curid=250210", "title": "Le Dorat", "text": "Le Dorat \u00e8 un comune francese di 1.933 abitanti situato nel dipartimento dell'Alta Vienne nella regione della Nuova Aquitania."}
{"id": "250211", "revid": "1543377", "url": "https://it.wikipedia.org/wiki?curid=250211", "title": "La Geneytouse", "text": "La Geneytouse \u00e8 un comune francese di 843 abitanti situato nel dipartimento dell'Alta Vienne nella regione della Nuova Aquitania."}
{"id": "250212", "revid": "341265", "url": "https://it.wikipedia.org/wiki?curid=250212", "title": "Les Grands-Ch\u00e9zeaux", "text": "Les Grands-Ch\u00e9zeaux \u00e8 un comune francese di 267 abitanti situato nel dipartimento dell'Alta Vienne, nella regione della Nuova Aquitania."}
{"id": "250213", "revid": "341265", "url": "https://it.wikipedia.org/wiki?curid=250213", "title": "La Jonch\u00e8re-Saint-Maurice", "text": "La Jonch\u00e8re-Saint-Maurice \u00e8 un comune francese di 812 abitanti situato nel dipartimento dell'Alta Vienne nella regione della Nuova Aquitania."}
{"id": "250214", "revid": "22475", "url": "https://it.wikipedia.org/wiki?curid=250214", "title": "Lussac-les-\u00c9glises", "text": "Lussac-les-\u00c9glises \u00e8 un comune francese di 509 abitanti situato nel dipartimento dell'Alta Vienne nella regione della Nuova Aquitania."}
{"id": "250215", "revid": "341265", "url": "https://it.wikipedia.org/wiki?curid=250215", "title": "La Meyze", "text": "La Meyze \u00e8 un comune francese di 868 abitanti situato nel dipartimento dell'Alta Vienne nella regione della Nuova Aquitania."}
{"id": "250216", "revid": "287204", "url": "https://it.wikipedia.org/wiki?curid=250216", "title": "Le Palais-sur-Vienne", "text": "Le Palais-sur-Vienne \u00e8 un comune francese di 6.069 abitanti situato nel dipartimento dell'Alta Vienne nella regione della Nuova Aquitania."}
{"id": "250217", "revid": "287204", "url": "https://it.wikipedia.org/wiki?curid=250217", "title": "La Porcherie", "text": "La Porcherie \u00e8 un comune francese di 609 abitanti situato nel dipartimento dell'Alta Vienne nella regione della Nuova Aquitania."}
{"id": "250218", "revid": "287204", "url": "https://it.wikipedia.org/wiki?curid=250218", "title": "Saint-Laurent-les-\u00c9glises", "text": "Saint-Laurent-les-\u00c9glises \u00e8 un comune francese di 866 abitanti situato nel dipartimento dell'Alta Vienne nella regione della Nuova Aquitania."}
{"id": "250220", "revid": "287204", "url": "https://it.wikipedia.org/wiki?curid=250220", "title": "Les Salles-Lavauguyon", "text": "Les Salles-Lavauguyon \u00e8 un comune francese di 175 abitanti situato nel dipartimento dell'Alta Vienne nella regione della Nuova Aquitania."}
{"id": "250221", "revid": "110157", "url": "https://it.wikipedia.org/wiki?curid=250221", "title": "Le Vigen", "text": "Le Vigen \u00e8 un comune francese di 2.084 abitanti situato nel dipartimento dell'Alta Vienne nella regione della Nuova Aquitania."}
{"id": "250222", "revid": "965226", "url": "https://it.wikipedia.org/wiki?curid=250222", "title": "Guido Gonella", "text": "Fu il primo presidente dell'Ordine dei giornalisti, istituito con legge 3 febbraio 1963, n. 69.\nAttivit\u00e0 accademica e giornalistica.\nStudi\u00f2 all'Universit\u00e0 Cattolica del Sacro Cuore di Milano, dove si laure\u00f2 in Filosofia. Nel 1928 fu direttore della rivista \"Azione fucina\" della Federazione Universitaria Cattolica Italiana (FUCI). Consegu\u00ec una seconda laurea in Giurisprudenza alla Sapienza - Universit\u00e0 di Roma. Qui fu assistente di Giorgio Del Vecchio, con il quale approfond\u00ec gli studi di filosofia del diritto. Successivamente insegn\u00f2 tale disciplina nelle universit\u00e0 di Bari e Pavia. Diresse la rivista \"Studium\" e fond\u00f2 la \u00abRassegna internazionale di documentazione\u00bb.\nNegli anni trenta collabor\u00f2 con \"L'Osservatore Romano\" e con il periodico \"L'illustrazione vaticana\" (1930-1938). Monsignor Montini, il futuro papa Paolo VI, gli affid\u00f2 sull\"Osservatore\" la rubrica \"Acta diurna\", che divenne negli anni dei totalitarismi una vera e propria centrale di notizie provenienti da ogni parte del mondo. Gonella si documentava personalmente sulla stampa estera e poteva fornire ai suoi lettori un panorama completo della situazione internazionale, cosa che i giornali italiani invece non potevano offrire, vincolati com'erano dalle maglie della censura. Gonella per\u00f2 era tenuto sotto controllo dalla polizia politica per sospetto antifascismo. Pi\u00f9 volte i gerarchi fascisti chiesero a Mussolini di sopprimere il quotidiano vaticano. Ma l\"Osservatore Romano\" apparteneva alla Santa Sede e quindi non poteva essere soppresso dal governo italiano.\nLo scoppio della Seconda guerra mondiale rappresent\u00f2 una svolta: il 3 settembre, appena due giorni dopo l'inizio del conflitto, Gonella fu arrestato e condotto al carcere di Regina Coeli. Grazie all'intervento di papa Pio XII fu liberato dopo pochi giorni. Pot\u00e9 rientrare alla redazione dell\"Osservatore\", ma gli fu interdetto l'insegnamento nelle universit\u00e0 italiane. A causa\ndei continui ostacoli frapposti dal regime all'approvvigionamento di notizie, nel 1940 Gonella chiuse la sua popolare rubrica sul quotidiano vaticano.\nNel dopoguerra l'attivit\u00e0 politica nella Democrazia Cristiana divenne prevalente, pur senza abbandonare quella giornalistica: un certo numero di articoli de \"L\u2019Osservatore Romano\" riguardanti la ricostruzione post-bellica furono pubblicati, ad esempio, proprio a sua firma. Sulle pagine del quotidiano ufficiale del partito, \"Il Popolo\", \"Guido Gonella richiamava alla memoria le parole di Vincenzo Gioberti che ribadivano a chiare lettere la vocazione missionaria della nazione\".\nAttivit\u00e0 politica.\nGi\u00e0 prima della guerra, Gonella aveva iniziato a collaborare con Alcide De Gasperi e altri esponenti politici democristiani. Adriano Ossicini ha ricordato come don Giuseppe De Luca riprendeva scherzosamente un verso di Dante e, con riferimento a Gonella e a De Gasperi, faceva dire a Montini: \u00abGuido, io vorrei che tu, Alcide e io fondassimo un partito dei cristiani\u00bb.\nNel luglio del 1943 Gonella prese parte ai lavori che portarono alla redazione del Codice di Camaldoli. In autunno diede vita in clandestinit\u00e0 al quotidiano \"Il Popolo\", organo ufficiale della Democrazia Cristiana.\nAl I Congresso nazionale della DC (Roma, 25 aprile 1946) Gonella fu incaricato da De Gasperi di curare la presentazione del programma. Ne usc\u00ec una relazione brillante, il \u201cdiscorso delle libert\u00e0\u201d, nel quale l'esponente veronese elenc\u00f2 le libert\u00e0 che dovevano essere conquistate tramite l'azione politica.\nPer la Democrazia Cristiana fu eletto prima deputato e poi senatore; nel 1950 \"alla segreteria veniva eletto Guido Gonella, che rimaneva anche ministro all\u2019Istruzione, personaggio di un certo prestigio culturale, ma inadatto a esercitare un ruolo di quel tipo essendo poco capace di decisioni rapide e di visioni pregnanti\". Baget Bozzo sostenne che si tratt\u00f2 di una mossa di De Gasperi per evitare la nomina di Piccioni che invece avrebbe potuto, in una ritrovata sintonia con Dossetti, fare del partito un reale contraltare al governo.\nDa segretario del partito, nei confronti della CISL \"mostrava una posizione esplicita: \u00abil concetto del sindacato libero \u00e8 grossolanamente errato e diventa oppressivo quando si ritiene escludere da esso ogni presenza di un ordine sistematico di idee (ideologie) al quale il lavoratore ha il diritto di aderire ed essere fedele con assoluta coerenza\u00bb\".\nNel Consiglio nazionale della DC che si svolse ad Anzio dal 21 al 24 giugno del 1952 \"la formulazione della mozione sottolinea la propensione della linea degasperiana, sostenuta dal segretario di partito, Gonella, e dalla corrente di \u00abIniziativa democratica\u00bb di Paolo Emilio Taviani, a trasferire alle politiche, pur con gli adeguamenti del caso, il principio correttivo della proporzionale, che si era gi\u00e0 sperimentato nelle amministrative: apparentamento e premio di maggioranza diventano dunque i due elementi che dovrebbero garantire, con un rigido accordo nazionale tra i partiti di centro, la possibilit\u00e0 di gestire nei migliori dei modi possibili il risultato elettorale\".\nAttivit\u00e0 istituzionale.\nGuido Gonella svolse una carriera ministeriale sviluppatasi soprattutto negli anni del centrismo; fu pi\u00f9 volte Ministro della pubblica istruzione dal 1946 al 1951.\nFu pi\u00f9 volte Ministro di grazia e giustizia tra il 1953 e il 1973. Stante il suo ruolo esercitato ai tempi dell'Assemblea costituente, nel 1954 Antonio Segni \"confer\u00ec a Gonella, quale Ministro senza portafoglio, l\u2019incarico di coordinare l\u2019attuazione delle norme costituzionali\".\nCon il peso derivante dall\u2019essere un \"ex segretario nazionale della Dc Guido Gonella tra il maggio 1957 e il febbraio 1962\", per la nascita del Consiglio superiore della magistratura nomina una \"commissione di concertazione (...) per far fronte al nuovo blocco che fa seguito alle discussioni parlamentari condotte dal suo predecessore Moro tra il novembre 1956 e il febbraio 1957. Riunendo attorno al ministro parlamentari e rappresentanti della magistratura, questa commissione \u00e8 incaricata di sciogliere i nodi della riforma e di costruire un consenso. Escludendo sia i magistrati \u00abrinnovatori\u00bb sia i rappresentanti dei partiti politici di sinistra, essa mette a confronto la parte dell\u2019alta magistratura pi\u00f9 vicina al ministero e i responsabili degli affari giudiziari della Dc\".\nA partire dalle mozioni Basso, Malagodi e Tripodi del 1965, si inizi\u00f2 a discutere apertamente della revisione del Concordato con l\u2019istituzione nel parlamento italiano della cosiddetta commissione Gonella, nel novembre 1968. Nel 1976 \u2013 anche in ragione dell\u2019esito del referendum sul divorzio (1974) \u2013 \"viene istituita una commissione paritetica per una revisione \u00abequa e moderna\u00bb \u2013 come scriveva \u00abL\u2019Osservatore Romano\u00bb \u2013 del Concordato\" e nel 1979 Gonella fu chiamato a presiederla, con la partecipazione di Arturo Carlo Jemolo e di Roberto Ago."}
{"id": "250223", "revid": "125996942", "url": "https://it.wikipedia.org/wiki?curid=250223", "title": "KVIrc", "text": "Il progetto KVIrc prende il via nel 1998 come client IRC alternativo per l'ambiente grafico KDE su sistema operativo GNU/Linux per mano del programmatore italiano Szymon Stefanek. Il software, sviluppato sulla base del \"toolkit\" grafico Qt, \u00e8 stato riscritto quasi interamente in corrispondenza delle release principali ed \u00e8 ora disponibile anche per Microsoft Windows e macOS. La licenza applicata a tutte le piattaforme \u00e8 la GPL ad eccezione della libreria openssl a cui vengono fatte alcune note aggiuntive.\nLo caratterizzano il colorato ambiente dell'interfaccia grafica, la presenza di emoticon e di avatar che individuano ciascun utente e le trasparenze, inoltre la possibilit\u00e0 che ogni parte grafica dalle icone alla lista degli utenti possa essere interamente modificata tramite il configuratore del tema o completamente rimossa, tanto da ridurlo a semplici finestre e testo puro.\nTra le opzioni si trovano sistemi antispam, protezione antiflood, gestione della crittografia, analisi e visualizzazione dei file di log (che vengono salvati direttamente in formato compresso tramite l'uso delle librerie zlib) e svariate opzioni che rendono questo client particolarmente versatile e completamente personalizzabile.\nCome gli altri client IRC anche KVIrc presenta un motore di scripting interno e un proprio linguaggio di programmazione semplificato. Questo permette la realizzazione, da parte degli utenti, di addon ed estensioni che possono andare dalla creazione di semplici comandi supplementari (tramite la creazione di Alias) fino alla realizzazione di script grafici con men\u00f9, liste ad albero pulsanti ed un po' tutti gli elementi che le librerie Qt permettono di creare. Inoltre per gli amanti della programmazione orientata agli oggetti il motore di scripting, KVS, supporta l'uso di classi derivate direttamente dalle Qt.\nKVS Scripting.\nKVS sta per KVirc Scripting: il linguaggio proprio di KVIrc.\nKVS \u00e8 ispirato principalmente al C++ ma vi si ritrovano costrutti che richiamano chiaramente altri linguaggi come Perl e Python.\nIl linguaggio di scripting di KVIrc, oltre alla possibilit\u00e0 di definire azioni che il client compie automaticamente come risposta ad alcuni eventi, permette all'utente la creazione di comandi complessi (Alias) e di vari elementi grafici che vanno da semplici pulsanti, barra degli strumenti, liste ad albero fino alla gestione di immagini in formato PNG, cosa che consente la realizzazione di script molto complessi come ad esempio giochi.\nKVS comprende non soltanto i costrutti base dei linguaggi di programmazione, come la possibilit\u00e0 di utilizzare variabili, array e funzioni, ma anche costrutti pi\u00f9 avanzati (come classi ed ereditariet\u00e0) che caratterizzano i linguaggi orientati agli oggetti. Inoltre, ovviamente, KVS supporta tutti i comandi tipici del protocollo RFC1459 IRC.\nI principali sviluppatori del linguaggio e delle attuali classi sono stati gli italiani Noldor (Alessandro Carbone) e Grifisx (Antonino G. Imbesi).\nSviluppo.\nIl team di sviluppo di KVirc \u00e8 attivamente presente sui canali di chat IRC, dove anche eventuali ospiti possono partecipare attivamente suggerendo idee, consigli e quant'altro che possa rivelarsi utile."}
{"id": "250226", "revid": "125977781", "url": "https://it.wikipedia.org/wiki?curid=250226", "title": "Alcide Malagugini", "text": "Biografia.\nSi \u00e8 laureato in lettere presso l'Universit\u00e0 di Pavia, citt\u00e0 nella quale \u00e8 stato sindaco dal 1920 al 1922.\nIn seguito si \u00e8 dedicato all'insegnamento ed \u00e8 stato preside del liceo classico \"Manzoni\" di Milano, finch\u00e9 non ne \u00e8 stato esonerato: durante il fascismo. Pass\u00f2 poi an insegnare all'Istituto Zaccaria come professore del Liceo Classico. Successivamente \u00e8 stato varie volte arrestato, per poi entrare nella Resistenza.\nMassone, nel 1909 entr\u00f2 nella loggia \"Cardano\" di Pavia.\n\u00c8 stato eletto nelle liste del Partito Socialista Italiano, che lasci\u00f2 nel 1964 per passare al PSIUP, in polemica con l'ingresso del partito nel primo governo di centro-sinistra. Muore a 79 anni, il giorno della vigilia di Natale del 1966, da deputato in carica. Al suo posto subentra Michele Achilli.\nIl figlio Alberto \u00e8 stato anche lui avvocato e giudice della Corte Costituzionale, nonch\u00e9 deputato al Parlamento per diverse legislature, eletto nelle liste del PCI."}
{"id": "250228", "revid": "1161730", "url": "https://it.wikipedia.org/wiki?curid=250228", "title": "Giulio Pastore", "text": "Biografia.\nNato in una famiglia operaia, rimase orfano di padre a dodici anni e cominci\u00f2 a lavorare come attaccafili in una industria tessile a Borgosesia. Impegnato nella Giovent\u00f9 cattolica si trasfer\u00ec poi con la madre a Varallo, ove divenne propagandista dell'Azione cattolica, responsabile della locale Unione della Confederazione italiana dei lavoratorie direttore del settimanale cattolico \"il Monte Rosa\". Costretto dal fascismo ad abbandonare la Valsesia, trov\u00f2 rifugio a Monza dove collabor\u00f2 con Achille Grandi e la locale Unione del lavoro, assumendo la direzione del giornale \"Il Cittadino\". Ben presto, su intimidazione delle locali autorit\u00e0 fasciste dovette lasciare la citt\u00e0 lombarda per tornare a Novara, ove rest\u00f2 sino al 1935, quando l'avvenuta nomina dell'amico Luigi Gedda a presidente nazionale della Giovent\u00f9 cattolica lo vide chiamato a Roma come direttore tecnico dell'associazione.\nNel 1927 nacque il figlio Pierfranco, che prender\u00e0 la via del sacerdozio fino a diventare vescovo, Direttore della Sala Stampa vaticana e segretario del Pontificio consiglio delle comunicazioni sociali, e nel 1929 Mario, giornalista e conduttore del telegiornale Rai.\nNel 1942 si leg\u00f2 ai primi gruppi democristiani della Capitale e fu arrestato dalla polizia fascista, venendo successivamente liberato dopo l'8 settembre 1943.\nAder\u00ec alla DC e in qualit\u00e0 di segretario organizzativo ne gest\u00ec la campagna elettorale nelle elezioni del 1946 per l'Assemblea Costituente, alla quale venne eletto per il collegio elettorale Torino, Novara, Vercelli. Primo segretario nazionale delle ACLI, alla scomparsa del suo maestro Achille Grandi, lo sostitu\u00ec come responsabile della corrente sindacale cristiana della CGIL unitaria. Ben presto Pastore (in particolare a seguito dello sciopero generale proclamato dalla maggioranza socialcomunista della segreteria del sindacato, dopo l'attentato al \"leader\" comunista Togliatti del 14 luglio del 1948), si convinse dell'impossibilit\u00e0 di collaborare tra componenti cos\u00ec reciprocamente ostili e diede vita alla LCGIL (Libera Confederazione Generale del Lavoro): nel 1950 fu tra i fondatori della CISL, il sindacato d'ispirazione democratica di cui sar\u00e0 segretario generale fino al 1958, anno in cui entr\u00f2 nel governo Fanfani II come Ministro per lo sviluppo del Mezzogiorno e delle aree depresse del Centro-Nord, avviando la stagione dell'intervento straordinario dello Stato nelle aree meridionali.\nVenne successivamente confermato nello stesso incarico in tutti i governi sino al 1968. \"Leader\" della sinistra sociale della DC, si dimise dal governo Tambroni nel momento in cui questo ebbe l'appoggio del Movimento Sociale Italiano.\nProfondamente legato alla sua terra natale, la Valsesia, ricopr\u00ec, nel secondo dopoguerra, gli incarichi di sindaco di Varallo e di Presidente del Consiglio di Valle-Valsesia, esempio, quest'ultimo, di coordinamento delle attivit\u00e0 degli enti locali nelle zone montane.\nPolitica.\nIncarichi e uffici ricoperti nelle varie Legislature\nNel corso della sua attivit\u00e0 politica Pastore ricopr\u00ec diversi ruoli importanti tra cui:\nMinistro della Presidenza del Consiglio dei ministri (Presidente del Comitato dei ministri per la Cassa del Mezzogiorno) dal 1 luglio 1958 al 14 febbraio 1959;\nMinistro della Presidenza del Consiglio dei ministri (Presidente del Comitato dei ministri per la Cassa del Mezzogiorno e le aree depresse) dal 15 febbraio 1959 al 24 marzo 1960;\nMinistro della Presidenza del Consiglio dei ministri (Presidente del Comitato dei ministri per il Mezzogiorno) dal 25 marzo 1960 all'11 aprile 1960;\nMinistro della Presidenza del Consiglio dei ministri (Presidente del Comitato dei ministri per il Mezzogiorno e le zone depresse) dal 26 luglio 1960 al 20 febbraio 1962;\nMinistro della Presidenza del Consiglio dei ministri (Presidente del Comitato dei ministri per il Mezzogiorno e le zone depresse) dal 21 febbraio 1962 al 20 giugno 1963.\nAttivit\u00e0 sindacale.\nPastore, fin da giovane operaio, entr\u00f2 nel sindacato cristiano Cisl fondato da Achille Grandi, leader del sindacalismo cattolico. Pastore fu parte dei cattolici che mantennero una posizione di intransigenza nella lotta al fascismo e per la libert\u00e0. Una intransigenza nella difesa della libert\u00e0 che lo port\u00f2 in carcere a Regina Coeli.\nNel 1960, Pastore non accett\u00f2 nessuna giustificazione o ragione per ritenere accettabili i voti di fiducia del Movimento Sociale Italiano al governo Tambroni, di cui era diventato ministro; per questo si dimise. Non si consult\u00f2 con nessuno motivando il gesto con la coerenza di una vita in una lettera inviata al presidente del Consiglio e consegnata al termine della votazione anche al segretario del suo partito, Aldo Moro.\nPastore, dopo la firma nel 1946 da parte dei sindacalisti dei partiti antifascisti, era divenuto membro della segreteria della CGIL. La insofferenza di Pastore al peso dominante delle correnti collegati ai partiti della classe operaia (socialisti e comunisti) era cresciuta negli anni fino al 1\u00ba maggio del 1948. Nel corso della manifestazione a Roma in Piazza del Popolo si formalizz\u00f2 la scissione sindacale con l\u2019abbandono della piazza da parte degli amici di Pastore che continuarono la manifestazione in una a piazzetta vicina. In quel momento, il patto di Roma era cancellato e si apr\u00ec la strada al nuovo, anche se questo si manifester\u00e0 progressivamente.\nPubblicazioni.\nI testi raccolti nel libro sono prevalentemente incentrati sulla costruzione del \u00absindacato nuovo\u00bb attraverso la formazione sindacale e sull\u2019opera sociale e politica di Pastore a sostegno del Mezzogiorno e delle aree depresse del Paese. Restituiscono il ritratto di una figura chiave del sindacalismo italiano, protagonista anche nell\u2019associazionismo cattolico e nelle istituzioni.\nPastore fu guida autorevole della grande, coraggiosa, quasi \u00abincosciente\u00bb, scommessa della nascita della Cisl: innovare profondamente la cultura e la pratica delle relazioni industriali del nostro Paese per dare risposte concrete, attraverso l\u2019associazionismo sindacale, a tutte le lavoratrici e lavoratori.\nIl volume raccoglie gli interventi e le testimonianze \u2013 rielaborati ed ampliati \u2013 presentati in occasione della giornata di storiografia e cultura sindacale organizzata a cinquant\u2019anni dalla scomparsa di Giulio Pastore presso il Centro Studi Nazionale Cisl di Firenze.\nNel centenario della nascita di Giulio Pastore vengono riproposti alcuni dei suoi scritti pi\u00f9 significativi, presentati con un commento che li contestualizza rispetto alla situazione sociale, politica e culturale di oggi e con una serie di utili indicazioni bibliografiche per un ulteriore approfondimento.\nCome \u00e8 possibile leggere nella presentazione al piano dell'opera, che prevede l'uscita a breve di altri volumi, \u00abnon si tratta di un'operazione di stanca apologia o di doverosa commemorazione, ma di riaffermazione di un principio fondamentale del \"sindacato nuovo\": dirigenti e militanti sanno che l'autonomia si costruisce non sulla subordinazione ma su una base organica di idee proprie\u00bb. E le idee di Pastore \u2013 ieri come oggi \u2013 garantiscono alla Cisl la propria identit\u00e0\n2.\nIl secondo volume degli \"Scritti scelti\" raccoglie interventi pubblici e articoli di Giulio Pastore in un arco di tempo che va dal 1951 al 1955. Periodo in cui la Cisl \u2013 afferma Sergio Zaninelli nella sua introduzione \u2013 \u00abaffront\u00f2 la questione centrale del sistema contrattuale italiano, cos\u00ec come esso si presentava nella quotidiana pratica sindacale della fase immediatamente seguita alla fine della guerra, consentendo di formulare, nel Consiglio generale di Ladispoli del 1953, una rivoluzionaria proposta di trasformazione del sistema stesso.\n3.\nIl volume \u00e8 parte di un'opera in pi\u00f9 volumi che raccoglie una selezione di scritti di Giulio Pastore. Sono stati gi\u00e0 pubblicati: \"Scritti scelti I. La genesi del sindacato nuovo\" e \"Scritti scelti Il. La rivoluzione del sistema contrattuale\". "}
{"id": "250231", "revid": "287204", "url": "https://it.wikipedia.org/wiki?curid=250231", "title": "Capablanca - Bernstein, San Sebasti\u00e1n, 1911", "text": "La partita di scacchi Capablanca - Bernstein fu giocata al primo turno del Torneo di San Sebasti\u00e1n 1911, e valse a Capablanca il premio di bellezza di 500 franchi offerto dal barone Albert Salomon von Rothschild. \nL'amministrazione del Casin\u00f2 di San Sebasti\u00e1n, nota citt\u00e0 spagnola affacciata sul Golfo di Biscaglia, organizz\u00f2, tramite il maestro di scacchi tedesco Jacques Mieses, un torneo internazionale di scacchi che ebbe inizio il 20 febbraio 1911, e termin\u00f2 il 16 marzo con il successo di Capablanca. \nVi parteciparono i migliori maestri di scacchi del tempo, ad eccezione del campione mondiale Emanuel Lasker. Oltre al cubano Capablanca, erano presenti il russo Ossip Bernstein, il lettone Aron Nimzowitsch, il polacco Akiba Rubinstein, i tedeschi Paul Saladin Leonhardt, Siegbert Tarrasch e Richard Teichmann, il francese di origine polacca David Janowski, gli austro-ungheresi Old\u0159ich Duras, G\u00e9za Mar\u00f3czy, Carl Schlechter e Rudolf Spielmann, l'inglese Amos Burn, lo statunitense Frank Marshall e lo sloveno Milan Vidmar. \nLa partita.\nPorta alla difesa Steinitz, molto popolare al tempo: il Nero ottiene una posizione passiva ma solida.\nUna continuazione tranquilla: 6. d4 d\u00e0 luogo a posizioni pi\u00f9 complicate.\nUna mossa di Lasker; le mosse 9. b3 e poi 10. Ab2 producono posizioni pi\u00f9 complesse.\nPer evitare la combinazione 10\u2026Cxe4 11. Axe7 Cxe7. La continuazione 10. Dd3 e poi Tad1 e f4 era pi\u00f9 promettente, ma allora Capablanca dava poca attenzione all'apertura, concentrandosi sul mediogioco e il finale.\nTipica manovra di semplificazione\n\u00c8 pi\u00f9 forte la manovra 14\u2026Te8 e 5\u2026Cf8\nIl Nero sottovaluta le minacce sulla sua ala di re e spera in un contrattacco su quella di donna; era migliore 17\u2026Cxd4 18. Cxd4 Tfe8\nSe 18\u2026Dxa2, seguirebbe 19. Dc3 Da6 20. Cf4 f6 21. Dg3 g5 22. Cg6! e vince.\nBernstein crede di poter guadagnare impunemente il pedone, non sospettando la profonda combinazione che segue; sarebbe stato opportuno cambiare le donne con 22\u2026Db6.\nSecondo Lasker, qui conveniva 23\u2026f6 e, dopo 24. Ch5, 24\u2026Tf7\nEliminando la minaccia 24\u2026Dc5\nA 25\u2026g5 sarebbe seguito 26. e5! f6 27. Dd3!\nCos\u00ec si perde senza lottare; d'altra parte sembra che Bernstein fosse in zeitnot (il tempo a disposizione era allora di due ore per 30 mosse). Comunque, secondo Capablanca il Nero perdeva in ogni modo: se 28\u2026Cxg7, seguiva 29. Cf6+ Rg6 30. Cxd7 f6 31. e5 Rg7 32. Cxf6 Te7 33. Ce4; se invece 28\u2026Td8, allora 29. f5 Cf8 30. Dc3 Dc5+ 31. Dxc5 dxc5 32. e5\nUn finale poco frequente."}
{"id": "250233", "revid": "1161730", "url": "https://it.wikipedia.org/wiki?curid=250233", "title": "Confederazione Italiana Sindacati Lavoratori", "text": "La Confederazione Italiana Sindacati Lavoratori (CISL) \u00e8 una confederazione sindacale italiana fondata a Roma il 30 aprile 1950. \u00c8 una confederazione autonoma dal suo retroterra politico e confessionale; rappresenta lo storico sindacato della Democrazia Cristiana.\nStoria.\nProdromi.\nPrima del fascismo, sull'onda dell'impegno del movimento cattolico prodotto dalla enciclica di papa Leone XIII, Rerum novarum, era esistita, dal 1918 al 1926, una Confederazione Italiana dei Lavoratori (CIL).\nOrigini.\nL'odierna CISL, fondata il 30 aprile 1950, ha le sue origini nella Libera CGIL (LCGIL). La LCGIL fu costituita il 15 settembre del 1948 da una scissione della corrente cristiana guidata dalle ACLI della neonata Confederazione Generale Italiana del Lavoro (CGIL), frutto del Patto di Roma, firmato da Giuseppe Di Vittorio, Emilio Canevari, Bruno Buozzi e Achille Grandi. Il nome \"Libera CGIL\" fu mantenuto per quasi 19 mesi e voleva sottolineare, dal punto di vista dei fondatori di tale sindacato, la differenza con la CGIL da cui si era appena scissa.\nDopo la sconfitta alle elezioni politiche del 18 aprile 1948 il PCI e il PSI, uniti nel FDP, confermarono la scelta di stare all'opposizione, maturata circa un anno prima al ritorno di De Gasperi dal viaggio negli Stati Uniti: si form\u00f2 il V governo De Gasperi, con forte orientamento occidentalista, che escludeva i due principali partiti della sinistra.\nLa CGIL stava rafforzando in quel periodo i suoi rapporti con il PCI, e in conseguenza di ci\u00f2 aveva proclamato una serie di scioperi contro il piano Marshall, il Patto Atlantico e la politica filo-occidentale dell'esecutivo guidato da De Gasperi; ci\u00f2 caus\u00f2 forti frizioni con le sue correnti interne cristiane, laiche e riformiste, che invece facevano riferimento proprio ai partiti che reggevano il governo.\nL'evento che diede inizio alla scissione fu la proclamazione dello sciopero generale in seguito al ferimento, il 14 luglio 1948, del segretario del PCI Palmiro Togliatti, da parte dello studente Antonio Pallante.\nAgli occhi della corrente cristiana interna alla CGIL, che si riconosceva principalmente nella DC, questa fu la palese dimostrazione dell'appiattimento della confederazione sulle posizioni del PCI, e quindi del tradimento del Patto di Roma, che prevedeva l'indipendenza dai partiti politici.\nFondazione Libera CGIL.\nPer questo motivo, il 15 settembre 1948 il gruppo d'ispirazione cristiana della CGIL, insieme alle ACLI e ad altri gruppi legati alla DC guidati da Valentino Bertossi, a sindacalisti d'ispirazione repubblicana e socialdemocratica (anch'essi legati a partiti in quel momento al governo) decisero di rendersi indipendenti dalla CGIL e fondarono la \"Libera CGIL\".\nA tale evento concorsero anche le influenze degli ambienti americani che si prodigarono attraverso finanziamenti e pressioni politiche, simili a quelle gi\u00e0 fatte a favore della DC e degli altri partiti centristi nelle elezioni del 1948, per la creazione di un sindacato moderato da contrapporre alla CGIL, che agli occhi degli americani era irrecuperabilmente comunista e andava perci\u00f2 contenuta.\nDopo la scissione nella CGIL rimasero quindi solo le correnti comunista e socialista, oltre all'area laica e riformista.\nFusione con parte della FIL e nascita della CISL.\nL'area laica e riformista - costituita da repubblicani, socialdemocratici e socialisti autonomisti di Giuseppe Romita - fuoriusc\u00ec anch'essa dalla CGIL il 17 maggio 1949, dando vita alla FIL.\nGli americani spingevano per un'unione della LCGIL con la FIL, al fine di creare un grande sindacato moderato, filogovernativo, da contrapporre alla CGIL.\nIl 29 gennaio 1950, con il Congresso di Napoli, la FIL deliber\u00f2 la fusione con la LCIGL; la decisione determin\u00f2 tuttavia un'ulteriore spaccatura, in quanto solo la dirigenza della FIL conflu\u00ec nella LCGIL, mentre la base fond\u00f2 la UIL. Il 30 aprile 1950 la LCGIL assunse il nome, che ancor oggi conserva, di CISL. \nAnche la natura aconfessionale del sindacato dest\u00f2 dibattiti, dentro e fuori la neonata associazione: \"la medesima questione venne dibattuta all\u2019interno della Democrazia Cristiana, anche dopo la costituzione della Cisl. Come altri dirigenti che erano \u00abstufi dell\u2019anarchia\u00bb della Cisl, il vicepresidente del consiglio Attilio Piccioni riteneva che l\u2019ipotesi di un sindacalismo completamente distaccato dalla politica era inconcepibile in Italia. Guido Gonella, segretario del partito, mostrava una posizione esplicita: \u00abil concetto del sindacato libero \u00e8 grossolanamente errato e diventa oppressivo quando si ritiene escludere da esso ogni presenza di un ordine sistematico di idee (ideologie) al quale il lavoratore ha il diritto di aderire ed essere fedele con assoluta coerenza\u00bb\".\nGli anni '70.\nI rapporti tra le confederazioni, in questi anni, erano ancora caratterizzati sempre da serie difficolt\u00e0, ci\u00f2 nonostante cominciarono a realizzarsi momenti di unit\u00e0 d'azione. I sindacalisti-parlamentari della CISL si impegnarono, in Parlamento, per un ruolo pi\u00f9 attivo e autonomo delle aziende a partecipazione statale che gi\u00e0 dal 1956, grazie all'iniziativa della CISL, si erano distaccate dalla Confindustria dando vita all'Intersind, consentendo di creare un sistema articolato di contrattazione con il sindacato.\nIn questi anni si ebbero le prime grandi lotte unitarie, quelle di siderurgici, elettromeccanici e le vertenze aziendali a Milano. Il contratto dei metalmeccanici del 1963 \u00e8 il punto di arrivo della mobilitazione di questo periodo. Il sindacato riusc\u00ec a conquistare il diritto di contrattare in azienda i premi di produzione, le qualifiche e i cottimi (cio\u00e8 la retribuzione a rendimento). Fare attivit\u00e0 sindacale nei luoghi di lavoro, per\u00f2, spesso poteva ancora costare anche il licenziamento. Era difficile per il sindacato entrare in fabbrica, indire riunioni o assemblee.\nNel 1969, il VI Congresso CISL sanc\u00ec l'incompatibilit\u00e0 tra cariche politiche e cariche sindacali. Da questo momento la CISL non avr\u00e0 pi\u00f9 una rappresentanza parlamentare. Sono anni, questi, in cui le lotte dei lavoratori, insieme con quelle studentesche e con le guerre di liberazione nel Terzo Mondo, mostrarono un volto nuovo e mettono in discussione il modo di essere del sindacato. Sono anche gli anni della rivolta studentesca e del terrorismo, sia brigatista che neofascista, e la CISL si impegna in modo attivo nella difesa delle libert\u00e0 democratiche.\nNel luglio del 1972, dopo tre anni di contrattazioni, si giunse alla fondazione della Federazione unitaria, che doveva essere un momento transitorio per tornare all'unit\u00e0 sindacale, cosa che nei fatti non avvenne. Nel 1975 si giunge ad un accordo interconfederale in cui \u00e8 previsto il miglioramento del rapporto tra salario e pensioni, l'unificazione del punto di contingenza per tutti i lavoratori e la riforma della cassa integrazione guadagni. Nel 1978 l'assemblea dei delegati della Federazione unitaria fa propria l'idea di una politica sindacale attenta alla politica economica del paese e non solo a quella strettamente lavoristica.\nGli anni '80 ed i primi anni '90.\nIn questi anni la CISL \u00e8 interprete costante e rigorosa delle scelte fatte nel 1978 e ha un ruolo determinante nella stipula di importanti accordi. Con l'accordo del 1983 viene diminuito il costo del lavoro attraverso un intervento di alleggerimento della scala mobile, mentre con quello 1984 si fece scendere il tasso d'inflazione sotto quota 10%, cosa che non accadeva dal 1974, ma gener\u00f2 polemiche, tanto che venne promosso un referendum abrogativo. Il referendum, sostenuto dal PCI e dalla componente comunista della CGIL, si svolge nel 1985 e registr\u00f2 la prevalenza delle posizioni favorevoli all'accordo.\nLa situazione istituzionale italiana agli inizi degli anni novanta, alimentata sia dalle vicende politiche internazionali, sia dall'intreccio di scandali politici scoperti dalla magistratura, risult\u00f2 particolarmente difficile. Nel 1992 e nel 1993 furono firmati due protocolli. Il primo mise sotto controllo il debito pubblico e l'inflazione, il secondo assunse la concertazione come metodo. Agli inizi del 1994 si cominciarono a votare in tutte le realt\u00e0 lavorative le \"rappresentanze sindacali unitarie\", un modo pi\u00f9 democratico di concepire il rapporto con i lavoratori e la loro azione negoziale e primo passo verso la costruzione di un sindacato unitario.\nL'organizzazione.\nLa CISL ha una duplice struttura organizzativa verticale ed orizzontale. Da un lato vi sono le strutture di categoria, che organizzano i lavoratori addetti a produzioni simili (ad esempio insegnanti, enti locali, operai edili, bancari, trasporti); dall'altra una struttura organizzativa intercategoriale (la confederazione) a cui sono affiliate tutte le categorie. I livelli territoriali in cui sono articolate le strutture organizzative sono quattro. La CISL \u00e8 membro della Confederazione Europea dei Sindacati (CES).\nIl luogo di lavoro.\nIl sindacato \u00e8 presente nei luoghi di lavoro con le Rappresentanze sindacali unitarie (Rsu) , secondo regole democratiche concordate tra sindacati dei lavoratori e associazioni imprenditoriali.\nLe Rsu sono titolari dei diritti sindacali relativi alla gestione dei permessi sindacali, delle assemblee dei lavoratori, delle affissioni, dei rapporti con la controparte aziendale.\nLe Rsu sono inoltre titolari della contrattazione aziendale, con il concorso ed il sostegno dei sindacati di categoria, secondo le modalit\u00e0 definite dal contratto collettivo nazionale di lavoro.\nIl Territorio.\nraccoglie i lavoratori di un territorio ben determinato geograficamente da alcune caratteristiche: sociali, amministrative, produttive, economiche. Il comprensorio \u00e8 la base della struttura orizzontale del sindacato. Il comprensorio \u00e8 anche detto Unione sindacale territoriale. Il comprensorio pu\u00f2 essere suddiviso in Unioni zonali ed in Unioni comunali.\nLa regione.\nIl livello regionale raccoglie tutti i comprensori situati nella stessa regione geografica. Ogni struttura regionale prende il nome di Unione sindacale regionale e raccoglie i sindacati di categoria presenti nella regione.\nIl livello nazionale.\nQuesto livello raccoglie tutte le organizzazioni regionali. La Confederazione nazionale raccoglie al suo interno tutte le Federazioni nazionali di categoria.\nGli organismi vengono eletti ogni quattro anni dai congressi, che si tengono ai vari livelli organizzativi, seguendo due criteri:\na. dal luogo di lavoro al livello nazionale di ogni categoria;\nb. dal verticale all'orizzontale, cio\u00e8 dalle Federazioni di categoria alla Confederazione.\nI congressi consentono, attraverso regole democratiche, la partecipazione degli iscritti alla formazione delle scelte politiche dell'organizzazione e all'elezione dei componenti degli organismi che dovranno garantire l'attuazione di tali scelte.\nCategorie federate.\nLa CISL, con iscritti dichiarati al 2020, la seconda confederazione sindacale d'Italia.\n\u00c8 presente in tutti i settori del mondo lavorativo, pur mantenendo una forte presenza nel settore pubblico.\n\u00c8 articolata in 19 federazioni di categoria\nFAI\nFederazione agricola alimentare ambientale industriale.\nAddetti dell'industria alimentare, delle aziende agricole, zootecniche, florovivaistiche e dipendenti dei Monopoli di Stato.\nFEMCA\nFederazione energia, moda, chimica e affini.\nAddetti dell'industria chimica, farmaceutica, petrolifera, dipendenti aziende del gas e dell'acqua, lavoratori delle miniere, della gomma, della plastica, della ceramica, del vetro. Addetti dell'industria tessile, dell'abbigliamento, degli accessori per l'abbigliamento, dei giocattoli, delle calzature. Federazione nata nel 2001 dall'accorpamento delle due categorie Filta e Flerica. Scopo di questa federazione \u00e8 quello di organizzare i propri associati nei luoghi di lavoro, stipulare contratti aziendali, territoriali e nazionali.\nFLAEI\nFederazione lavoratori aziende elettriche italiane.\nDipendenti Enel, delle aziende elettriche municipalizzate, dei Centri studi sui problemi energetici.\nFIRST\nFederazione Italiana Reti dei Servizi del Terziario \nLavoratori dipendenti delle banche e delle compagnie di assicurazione, dipendenti Abi (Associazione Bancaria Italiana). L'attuale First nasce dalla fusione della Fib, sindacato dei soli lavoratori bancari, con la Fila, sindacato dei lavoratori assicurativi. Questa operazione di accorpamento avvenuta nel 1981, ha messo insieme il patrimonio della Fib, il cui primo congresso datava 1951, con quello della Fila, che ader\u00ec alla confederazione nel 1958. La First aderisce all'UNI Global Union che rappresenta i lavoratori dei servizi privati in 120 paesi.\nFILCA\nFederazione italiana lavoratori costruzioni e affini.\nLa Filca \u00e8 la Federazione di categoria della CISL che organizza gli addetti dell'edilizia, dell'industria del legno, del cemento, dei laterizi, del marmo e della pietra. \u00c8 organizzata in strutture periferiche presenti in tutti i capoluoghi di regione e in tutte le province italiane.\nA livello internazionale aderisce alla FETBB (Federazione Europea dei Lavoratori dell'Edilizia e del Legno) ed alla BWI (Federazione Internazionale dei Lavoratori dell'Edilizia e del Legno). Dal mese di gennaio 2003 \u00e8 Segretario Generale della FILCA Domenico Pesenti, confermato al Congresso del 2013.\nNel 2012 hanno aderito alla Filca Cisl, tramite le 126 Federazioni territoriali e regionali, 302.067 lavoratori (operai, impiegati e quadri).\nFederazione Italiana Metalmeccanici\nFederazione italiana metalmeccanici.\nAddetti dell'industria siderurgica, meccanica, dell'auto, cantieristica, elettronica.\nFISTEL\nFederazione dello spettacolo, informazione e telecomunicazioni.\nAddetti dell'industria tipografica, cartaria, lavoratori dell'informazione (emittenza pubblica e privata), dello spettacolo, delle telecomunicazioni e gli addetti agli appalti telefonici.\nUGC\nUnione generale coltivatori.\nProduttori agricoli singoli e associati (coltivatori diretti, imprenditori agricoli a titolo principale e part-time, coloni e mezzadri).\nCISL FP\nFederazione dei lavoratori pubblici e servizi.\nDipendenti della Sanit\u00e0, degli ospedali, delle Asl, delle cliniche private, delle Regioni, delle Province e dei Comuni.\nDipendenti dello Stato, degli enti pubblici non economici, degli organi costituzionali, ambasciate e consolati.\nCisl Scuola\nSindacato della scuola.\nLavoratori delle scuole di ogni ordine e grado.\nSLP\nFederazione dei lavoratori delle poste.\nDipendenti dell'azienda Poste Spa e di Societ\u00e0 di appalto postale.\nwww.slp-CISL.it\nFIT\nFederazione italiana trasporti.\nDipendenti delle Ferrovie detto Stato, autoferrotranvieri, internavigatori (navigazione lacuale), ausiliari del traffico, dipendenti Anas e autostrade, facchini, lavoratori portuali e del mare.\nFisascat\nFederazione italiana addetti servizi commerciali, affini e turismo.\nAddetti ad attivit\u00e0 commerciali e servizi, del turismo, al culto e spettacoli viaggianti, ippica, agenzie del Totip, case da gioco, istituzioni socio-assistenziali, dipendenti civili delle Basi americane e Nato, lavoratori di imprese di pulizia, colf e badanti, Guardie Particolari Giurate.\nFederazione nazionale pensionati\nFederazione nazionale pensionati.\nLavoratori e persone in pensione.\nFIR\nFederazione innovazione e ricerca.\nDipendenti degli Enti pubblici di ricerca e sperimentazione.\nCISL Universit\u00e0 \nSindacato dell'Universit\u00e0.\nPersonale docente e non docente degli Atenei e Centri universitari.\nFNS\nFederazione Nazionale Sicurezza.\nLavoratori del Corpo dei Vigili del Fuoco, della Polizia Penitenziaria e del Corpo Forestale dello Stato.\nFELSA\nFederazione dei Lavoratori Somministrati, Autonomi ed Atipici.\nComprende il mondo dei lavoratori nei lavori non standard: somministrati, collaborazioni coordinate, partite iva e il lavoro autonomo, quest'ultimo espresso nelle numerose associazioni professionali e sindacati di settore.\nCISL Medici\nSindacato dei medici.\nMedici e veterinari dipendenti del Ssn e medici convenzionati (medicina generale, specialistica ambulatoriale e pediatrica, guardia medica e continuit\u00e0 assistenziale, medicina dei servizi).\nCISL Pensionati\nSindacato dei pensionati.\nFNP Federazione Nazionale Pensionati Cisl: Sindacato dei pensionati.\nAssistenza a pensionati e disabili\nAltre associazioni.\nNel corso degli anni la CISL ha dato vita ad associazioni, societ\u00e0 o cooperative che si occupano di particolari settori:\nSimbolo.\nI colori della Cisl sono quelli della bandiera italiana con una sensibile prevalenza del colore verde rispetto al rosso, a testimonianza della natura libera, autonoma e federale del sindacato Cisl."}
{"id": "250234", "revid": "8596", "url": "https://it.wikipedia.org/wiki?curid=250234", "title": "CISL", "text": ""}
{"id": "250235", "revid": "547034", "url": "https://it.wikipedia.org/wiki?curid=250235", "title": "Emil Klein", "text": "A soli quattro anni comincia lo studio del violoncello sotto la guida del padre. Segue il Liceo di musica di Ia\u0219i (Romania) ed inizia il Conservatorio \"Ciprian Porumbescu\" di Bucarest. Nel 1978 si stabilisce in Germania, ad Amburgo dove finisce gli studi, diplomandosi con il massimo dei voti con il maestro David Geringas di cui diventa assistente dal 1985 al 1988. Suonano insieme nel \"Geringas Baryton Trio\". \u00c8 stato componente del trio \"Lipatti\" e del quartetto \"Sonare\" a Francoforte. Premio della critica per aver inciso l'opera omnia di Ernst Krenek per quartetto. La carriera solistica lo porta a suonare con le pi\u00f9 prestigiose orchestre sinfoniche (Berlino, Vienna, Londra, Filadelfia, Gran Canarie, Magdeburgo, Bucarest, ecc.), in Europa, Stati Uniti, Canada, Giappone, Australia, Africa, nelle pi\u00f9 famose sale di concerto del mondo. Partecipa per diversi anni (dal 1993 al 1996) come Docente di Violoncello e Musica da Camera ai corsi dell\"Accademia Internazionale Estiva di Cervo\".\nNel 1995 fonda ad Amburgo l'orchestra da camera \"Hamburger Solisten\", che porta in tutto il mondo, in veste di direttore e solista. L'orchestra funziona tuttora, sotto la guida del violoncellista Boris Matchin. Incide oltre ottanta CD con un repertorio molto vasto, da Bach, Vivaldi, Mozart, Donizetti, Luigi Boccherini, a Paul Hindemith e Ernst Krenek. Premio della critica in Germania per l'incisione \"Vivaldi - Le Quattro Stagioni\".\nUna grave malattia lo colpisce nel 1998 e malgrado i vari interventi chirurgici continua la serie di concerti. L'ultimo, a Brescia l'11 marzo 2004 con l'impegnativo Concerto per violoncello di Friedrich Gulda.\nMuore dopo un mese, il 29 aprile 2004, dopo una brillante carriera, a soli 49 anni, a Reggio Emilia. \u00c8 tumulato in un colombario, nel cimitero di Fogliano."}
{"id": "250237", "revid": "125307092", "url": "https://it.wikipedia.org/wiki?curid=250237", "title": "Ryan Giggs", "text": "Ha legato la sua intera carriera al Manchester United, club nel quale ha giocato dal 1990 al 2014, diventandone primatista assoluto di presenze (963, di cui 159 nelle competizioni UEFA per club); \u00e8 inoltre il secondo giocatore con pi\u00f9 apparizioni nella storia della Premier League (632), nonch\u00e9 uno dei calciatori ad aver disputato almeno 1000 partite in carriera da professionista. Per sedici anni \u00e8 stato un componente della nazionale gallese.\nCon 37 trofei conquistati, \u00e8 il giocatore pi\u00f9 vincente nella storia del calcio inglese.\nBiografia.\nFino alla maggiore et\u00e0, che nel Regno Unito corrisponde ai 16 anni, il suo cognome era Wilson e aveva la nazionalit\u00e0 inglese. Il cattivo rapporto con il padre lo ha portato, raggiunta la maggiore et\u00e0, a decidere di cambiare legalmente cognome ed a scegliere la cittadinanza e la nazionale gallese: la madre infatti \u00e8 gallese e il suo cognome \u00e8 appunto Giggs. Suo nonno paterno era originario della Sierra Leone.\nCaratteristiche tecniche.\nGiocatore.\nEra un'ala sinistra, ma ha giocato anche come centrocampista centrale (a fine carriera) e da esterno sinistro di centrocampo. Disponeva di ottima tecnica ed era veloce, bravo in dribbling, abile a crossare, intelligente tatticamente e bravo a calciare le punizioni.\nCarriera.\nGiocatore.\nClub.\nAvvicinatosi inizialmente al rugby, il giovane Ryan opta per il calcio scegliendo di entrare nella scuola giovanile del Manchester Utd, con cui sigla il primo contratto da professionista il 29 novembre 1990, giorno del suo diciassettesimo compleanno; fa invece il suo debutto in Premier League contro l'Everton all'Old Trafford il 2 marzo 1991, sostituendo Denis Irwin in una sconfitta per 2-0. Poco dopo debutta anche con la nazionale gallese, diventando il pi\u00f9 giovane giocatore ad aver esordito con tale compagine (primato poi battuto dal connazionale Gareth Bale).\nIl 18 novembre 1995 ha realizzato il gol pi\u00f9 veloce della storia dello \"United\", quando dopo appena 15 secondi ha segnato al Southampton.\nIl 1999 \u00e8 l'anno migliore della sua carriera: vince infatti Premier League, FA Cup e Champions League. Segna un gol in semifinale di FA Cup del 1999 contro l'Arsenal nei tempi supplementari, realizzato al culmine di un'azione personale iniziata partendo dalla sua met\u00e0 campo. Nello stesso anno (ma nella stagione sportiva successiva) si aggiudica anche la Coppa Intercontinentale, fornendo a Keane l'assist per la marcatura decisiva nella finale contro il Palmeiras e venendo eletto \"man of the match\" della finale.\nSegna il suo 100\u00ba gol in Premier League contro il Derby County l'8 dicembre 2007, in una partita vinta dai \"Red Devils\" 4-1. Il 20 febbraio 2008 mette a referto la sua 100\u00aa presenza nella UEFA Champions League in una partita contro il Lione mentre l'11 maggio, nell'ultima giornata di Premier League 2007-2008, sostituisce Park Ji-sung eguagliando il record di Bobby Charlton di 758 presenze con la maglia mancuniana. Nella stessa partita, vinta dal Manchester United contro il Wigan per 2 a 0, Giggs segna il secondo gol, che regala al club il suo decimo titolo di campionato. Dieci giorni dopo, il 21 maggio, sorpassa il record di presenze di Bobby Charlton entrando al posto di Paul Scholes all'87' della finale di Champions League contro il Chelsea. Lo \"United\" vincer\u00e0 poi la finale, sconfiggendo il Chelsea 6-5 ai rigori dopo l'1-1 alla fine dei supplementari. Giggs segna quello che diviene il rigore decisivo (dopo che il giocatore del Chelsea Nicolas Anelka aveva sbagliato il rigore finale) e diventa l'unico giocatore britannico, con Steve McManaman e il suo compagno di squadra Owen Hargreaves, ad aver giocato e vinto pi\u00f9 di una finale di Champions League.\nIl 26 aprile 2009 \u00e8 stato eletto, per la prima volta nella sua carriera, giocatore dell'anno della PFA, nonostante avesse giocato appena dodici partite durante la stagione 2008-2009. L'800\u00aa presenza con la maglia del Manchester Utd arriva il 29 aprile, nella semifinale di Champions League vinta per 1-0 contro l'Arsenal.\nLa 600\u00aa presenza in Premier League arriva il 16 gennaio 2011 nella partita contro il Tottenham finita 0-0. Il 31 gennaio viene votato come miglior giocatore della storia dei \"Red Devils\", superando campioni come George Best e Sir Bobby Charlton.\nIl 10 ottobre 2011 gli viene assegnato il Golden Foot, premio internazionale alla carriera conferito a calciatori che abbiano almeno 29 anni. Il 26 febbraio 2012, nella partita di Premier League contro il Norwich City (finita 2-1 per i \"Red Devils\"), va in gol al 90' permettendo alla sua squadra di vincere e festeggiare nel miglior modo possibile la sua 900\u00aa presenza in assoluto col Manchester Utd.\nIl 5 marzo 2013, nella sfida interna contro il Real Madrid valevole per l'ottavo di finale di Champions League, raggiunge la 1000\u00aa presenza da professionista.\nDal 4 luglio 2013 ricopre un doppio ruolo visto che, oltre a proseguire la carriera da giocatore, \u00e8 anche assistente dell'allenatore David Moyes. L'11 agosto conquista il suo decimo Community Shield nella gara vinta per 2-0 dal Manchester Utd contro il Wigan. Il 2 ottobre diviene il giocatore con pi\u00f9 presenze in assoluto (145) nella UEFA Champions League, superando Raul (144). Il 7 gennaio 2014, durante la partita di andata delle semifinali di League Cup contro il Sunderland, segna per la prima volta in 25 anni di carriera un autogol.\nIl 19 maggio 2014, tramite una lettera pubblicata sul sito del suo club, annuncia il ritiro dal calcio giocato; poco pi\u00f9 di un anno prima aveva lasciato il Manchester United un'altra figura storica del club, l'allenatore Alex Ferguson, che sedeva sulla panchina dei \"Red Devils\" ininterrottamente dal 1986.\nNazionale.\nGiggs ha fatto il suo debutto con la maglia gallese nell'ottobre 1991, in una gara persa per 4-1 con la Nazionale di calcio della Germania. Nell'occasione, divenne il pi\u00f9 giovane a esordire con il Galles, all'et\u00e0 di 17 anni e 321 giorni. Il record sarebbe stato superato nel giugno 1998 da Ryan Green, che debutt\u00f2 a 17 anni e 226 giorni. Il suo primo gol con la nazionale giunse nel 1993, in una partita delle qualificazioni al Mondiale 1994 vinta per 2-0 contro il Belgio.\nCon la maglia della sua nazione ha giocato per 16 anni, segnando 12 reti in 64 partite, ma senza mai riuscire a disputare un Europeo o un Mondiale. Durante le qualificazioni al Mondiale 2002 ha ricevuto l'unica espulsione della sua carriera, per doppia ammonizione. Nel 2007, a 34 anni, decise di chiudere con la nazionale.\nNel 2012 Giggs venne inserito nella selezione britannica che avrebbe preso parte alle Olimpiadi di Londra come fuori quota. Esord\u00ec il 20 luglio contro il Brasile e segn\u00f2 la sua prima e unica rete con la formazione contro gli Emirati Arabi Uniti, sconfitta per 3-1. Nell'occasione, Giggs divenne il pi\u00f9 anziano marcatore nella storia delle Olimpiadi estive, a 38 anni e 243 giorni; il precedente record, imbattuto da 88 anni, apparteneva all'egiziano Hussein Hegazi. Il Regno Unito usc\u00ec per\u00f2 dal torneo nei quarti di finale, eliminato dalla Corea del Sud.\nAllenatore.\nManchester United.\nIl 22 aprile 2014 viene nominato \"ad interim\" allenatore-giocatore del Manchester Utd per traghettare la squadra fino al termine del campionato in sostituzione dell'esonerato David Moyes, di cui era gi\u00e0 assistente. Il 19 maggio seguente i \"Red Devils\" ingaggiano come allenatore l'olandese Louis van Gaal, di cui Giggs diviene il vice.\nIl 2 luglio 2016, dopo 29 anni passati con il club mancuniano tra campo e panchina, lascia definitivamente lo United.\nGalles.\nIl 15 gennaio 2018 gli viene affidata la guida tecnica della propria nazionale. \nIl 23 aprile 2021, a pochi mesi dall'Europeo, viene sollevato dall'incarico a causa dell\u2019incriminazione per violenza domestica alla fidanzata e alla sorella di quest'ultima, accuse che lo hanno condotto all'arresto nel novembre 2020, prima di essere rilasciato su cauzione.\nStatistiche.\nPresenze e reti nei club.\n\"Statistiche aggiornate al 6 maggio 2014.\"\nStatistiche da allenatore.\n\"Statistiche aggiornate all'11 maggio 2014.\""}
{"id": "250239", "revid": "765341", "url": "https://it.wikipedia.org/wiki?curid=250239", "title": "Lodovico Montini", "text": "Biografia.\nFiglio primogenito dell\u2019avvocato Giorgio Montini e di Giuditta Alghisi, fratello di Giovanni Battista (futuro papa Paolo VI). Chiamato alle armi nel 1916, partecip\u00f2 come ufficiale di artiglieria alla I Guerra Mondiale ottenendo la croce di guerra. Dopo la fine del conflitto fu tra gli animatori del giornale e del gruppo \u00abLa Fionda\u00bb.\nLaureatosi in Giurisprudenza a Roma nel 1921, divenne assistente nella Facolt\u00e0 di scienze economico-sociali all\u2019Universit\u00e0 di Roma. Insegn\u00f2 poi all'universit\u00e0 cattolica di Milano. Fu segretario delle Settimane Sociali dei Cattolici Italiani animate da padre Agostino Gemelli. A Brescia collabor\u00f2 con i periodici cattolici \u00abIl Cittadino di Brescia\u00bb e \u00abVoce del Popolo\u00bb. Nel 1925 entr\u00f2 nello studio legale dell\u2019avvocato Luigi Bazoli, divenne presidente diocesano degli uomini di Azione cattolica. Nel luglio del 1943 partecip\u00f2 alla stesura del Codice di Camaldoli e, dopo la caduta del fascismo, alla ripresa dell\u2019attivit\u00e0 politica dei cattolici. La polizia fascista lo ricerc\u00f2 dopo l\u2019instaurazione della Repubblica sociale italiana: Montini scamp\u00f2 all\u2019arresto prima nascondendosi in Poliambulanza e poi riparando a Roma sotto la protezione del fratello, allora sostituto alla Segreteria di Stato. Comp\u00ec viaggi clandestini nel Nord Italia, collabor\u00f2 con De Gasperi alla fondazione della Democrazia Cristiana, fu tra i fondatori delle ACLI.\nFu nominato da De Gasperi vice alto Commissario per l\u2019alimentazione, alle dirette dipendenze della presidenza del Consiglio dei ministri, incaricato per i rapporti fra il governo italiano e l\u2019Unrra (United Nations Relief and Reabilitation Administration), e in seguito presidente della delegazione italiana dell\u2019Unrra. In questo ruolo, nell\u2019agosto del 1945, rappresent\u00f2 l'Italia a Londra, all\u2019assemblea che deliber\u00f2 gli aiuti a vari Paesi europei. L\u2019anno seguente comp\u00ec analoga missione a Ginevra. Sempre nel 1945 fu nominato presidente dell\u2019Amministrazione per le attivit\u00e0 assistenziali italiane ed internazionali (Aaii), incarico che mantenne fino allo scioglimento dell\u2019ente avvenuto nel 1977. Nel 1946 venne anche nominato membro del Consiglio di amministrazione del Fondo delle Nazioni unite per l\u2019infanzia (Unicef) diventando poi presidente del Comitato italiano e membro del Consiglio di amministrazione del Centre Internationale de l\u2019Enfance (Cie) di Parigi. Segu\u00ec a livello europeo le organizzazioni per i rifugiati e profughi delle Nazioni Unite.\nAccanto agli impegni negli organismi internazionali svilupp\u00f2 un impegno politico in ambito nazionale e locale. Nel 1946 fu eletto consigliere comunale a Brescia e membro dell\u2019Assemblea Costituente. Successivamente, sempre per la DC, fu eletto tre volte deputato e una volta (nel 1963) senatore.\nNel 1949 fu eletto nel Consiglio nazionale della DC e successivamente nella Direzione. Fu anche vicepresidente della Confederazione italiana delle Cooperative e vicepresidente della Societ\u00e0 cattolica di Assicurazioni di Verona.\nPartecip\u00f2 alla nascita dei primi organismi comunitari: nel 1950-1951 lavor\u00f2 al primo progetto di Unione Europea, diventando poi membro autorevole dell\u2019Assemblea del Consiglio d\u2019Europa di cui nel 1962 fu eletto vicepresidente. Nel 1970 venne chiamato a far parte del Comitato dei consiglieri del Consiglio d\u2019Europa. All'interno della DC fu sempre vicino a De Gasperi e nel 1959 fu tra i fondatori della corrente dorotea in cui milit\u00f2 convintamente fino alla sua uscita dalla vita politica nel 1968. Nel 1968 non si ripresent\u00f2 alle elezioni per il Senato della Repubblica, perch\u00e9 suo fratello era diventato Pontefice.\nVisione politica.\nNel 2013 un volume ne ha studiato la visione europeistica."}
{"id": "250240", "revid": "1915706", "url": "https://it.wikipedia.org/wiki?curid=250240", "title": "Montenegro Airlines", "text": "Montenegro Airlines era la compagnia aerea governativa del Montenegro e aveva sede a Podgorica. Effettuava principalmente voli charter per l'Europa dell'Est, l'Europa centrale e le destinazioni Mediterranee.\nStoria.\nFu fondata il 24 ottobre 1994 dal governo del Montenegro ma il primo aereo, un Fokker F28-4000, fu comprato solo nell'autunno del 1996 e il primo volo fu effettuato il 7 maggio 1997 tra Podgorica e Bari.\nDall'inizio del 1999 fino al 23 ottobre 1999 furono vietati i voli della compagnia sull'Europa a causa dei bombardamenti NATO. Nel 2000 la compagnia si un\u00ec alla International Air Transport Association e le fu consegnato il primo velivolo di propriet\u00e0, un Fokker F100. Montenegro Airlines ha trasportato il suo milionesimo passeggero il 2 luglio 2004; lo stesso anno fu raggiunto il record di 370.000 passeggeri trasportati.\nin seguito al Referendum sull'indipendenza del Montenegro del 2006 ha interrotto i voli dalla Serbia verso l'estero. Il 23 luglio 2007 ha ordinato due Embraer 195 in leasing da GECAS. Nel 2009 un tentativo di vendita ad El Al del 30% delle quote della compagnia non si concretizz\u00f2 a causa del ritiro dell'offerta da parte della compagnia israeliana.\nIl 24 dicembre 2020 il governo montenegrino ha annunciato la liquidazione e la conseguente chiusura della compagnia a causa di difficolt\u00e0 finanziarie e ha annunciato l'intenzione di costituire un nuovo vettore aereo prima dell'inizio della stagione estiva del 2021. L'ultimo volo \u00e8 stato operato la sera del 25 dicembre tra Belgrado e Podgorica.\nFlotta.\nAl momento della chiusura la flotta di Montenegro Airlines era composta dai seguenti aeromobili:\nIn passato Montenegro Airlines ha operato i seguenti aeromobili:"}
{"id": "250242", "revid": "123026068", "url": "https://it.wikipedia.org/wiki?curid=250242", "title": "Redmond (Washington)", "text": "Redmond \u00e8 una citt\u00e0 degli Stati Uniti d'America nella contea di King dello Stato di Washington: situata circa 20\u00a0km ad est del centro di Seattle, fa parte della grande area metropolitana di Seattle ed \u00e8 celebre perch\u00e9 ospita la sede centrale della Microsoft Corporation ed anche la filiale americana della Nintendo.\nCuriosit\u00e0.\nIn informatica, Redmond viene spesso usato come nome di tema che d\u00e0 al programma un aspetto simile a Windows (come ad esempio in Kwin), oppure viene usato proprio come sinonimo di Microsoft.\nNegli Stati Uniti \u00e8 chiamata \"Bicycle Capital of the Northwest\" perch\u00e9 i suoi abitanti fanno largo uso della bicicletta."}
