{"id": "220460", "revid": "143542", "url": "https://it.wikipedia.org/wiki?curid=220460", "title": "Ziziphus jujuba", "text": "Il giuggiolo (Ziziphus jujuba ) \u00e8 un albero da frutto appartenente alla famiglia delle Rhamnaceae e al genere Ziziphus, noto anche come zizzolo o anche dattero cinese, \"natsume\" o \"tsao\" (cinese semplificato: \u67a3; cinese tradizionale: \u68d7; pinyin: z\u01ceo). Il frutto viene detto comunemente \"giuggiola\" o \"zizzola\".\nOrigini.\nSi ritiene che il giuggiolo sia originario dell'Africa settentrionale e della Siria, e che sia stato successivamente esportato in Cina e in India, dove viene coltivato da oltre 4000 anni. I romani lo importarono per primi in Italia e la chiamarono \"ziziphum\" (dal greco \u03b6\u03af\u03b6\u03c5\u03c6\u03bf\u03bd, \"z\u00edzyphon\").\nIn Italia per\u00f2 fu diffuso dai veneziani, dapprima in Dalmazia, poi sulle isole della laguna e infine sulla terraferma, nella zona dei Colli Euganei, quella pi\u00f9 idonea nel nord-est alla loro coltura per esposizione e clima.\nDescrizione.\nIl giuggiolo \u00e8 una caducifoglia e latifoglia, dal portamento generalmente di albero e talvolta di arbusto; pu\u00f2 arrivare in esemplari antichi anche 200 anni e con un'altezza di 8-12m, ma spesso \u00e8 pi\u00f9 basso per le potature. \nLe foglie sono arrotondate, di un verde chiaro e brillante.\nLe radici vanno molto in profondit\u00e0, fatto che rende il giuggiolo resistente a calura e siccit\u00e0 anche in terreni detritici.\nLa struttura dell'albero \u00e8 molto articolata e i rami sono ramificati e contorti con una corteccia molto corrugata che si sfalda, come quella del fusto; i rami sono ricoperti di spine.\nIl giuggiolo produce un gran numero di fiori di piccole dimensioni dal colore bianco verdastro; la fioritura avviene in giugno-agosto; la maturazione dei frutti tra settembre e ottobre. \nFrutti.\nI frutti sono delle drupe che hanno un unico seme all'interno; hanno le dimensioni pi\u00f9 o meno di un'oliva, con buccia di colore dal rosso porpora al bruno e polpa giallastra. La zizifina, un composto che si trova nelle foglie del giuggiolo, sopprime nell'uomo la percezione del sapore dolce.\nSe colto quando non ancora maturo (ossia quando presenta un colore verde uniforme), il frutto del giuggiolo, la giuggiola, ha un sapore simile a quello di una mela. Con il procedere della maturazione, tuttavia, il frutto si scurisce, la superficie si fa rugosa e il sapore diviene via via pi\u00f9 dolce, fino ad assomigliare a quello di un dattero. Le giuggiole si consumano sia fresche, appena colte dall'albero, sia quando sono leggermente raggrinzite.\nC'\u00e8 un solo nocciolo all'interno del frutto, simile a quello di un'oliva, che nella cucina persiana \u00e8 noto come \"annab\".\nDistribuzione e \"habitat\".\nLa specie \u00e8 presente allo stato spontaneo in Asia centrale e nella regione del Caucaso.\nAl di fuori del suddetto areale la presenza degli alberi di giuggiole \u00e8 pressoch\u00e9 sempre dovuta a coltivazione, attuale o residua, pur esistendo una presenza significativa di piante naturalizzate. \u00c8 possibile trovare esemplari di giuggiolo nei climi pi\u00f9 diversi, tuttavia la pianta d\u00e0 buoni frutti soltanto alla fine delle estati calde.\nTassonomia.\nLa denominazione \"Ziziphus jujuba\" \u00e8 stata giudicata \"nomen conservandum\" a spese del sinonimo \"Ziziphus zizyphus\" (\"nomen rejiciendum\"). \"Zizyphus sativa\" Gaertn. e \"Z. vulgaris\" Lam. var. inermis sono sinonimi di \"Zizyphus jujuba\" Mill. var. inermis.\nColtivazione.\nA differenza di altre specie della stessa famiglia, \u00e8 in grado di sopravvivere ad inverni freddi, con temperature fino a \u221215\u00a0\u00b0C. Non ha particolari esigenze di terreno.\nLa crescita della pianta \u00e8 molto lenta per la formazione di cortissimi brachiblasti, ma \u00e8 molto longeva e diventa plurisecolare. La presenza di alberi di mole significativa, e quindi molto vecchi, in seguito allo sconvolgimento agrario del secolo scorso, \u00e8 alquanto rara; si trovano spesso solo presso vecchie case coloniche, o cascinali abbandonati, su suolo povero ma non disturbato.\nI semi della pianta sono molto restii a germogliare a causa dell'endocarpo molto duro e robusto, un modo semplice per aggirare il problema \u00e8 il taglio della punta del seme con delle forbici da potatura per agevolare l'ingresso dell'umidit\u00e0 all'interno del seme.\nFrequentemente la pianta \u00e8 propagata pi\u00f9 facilmente per mezzo dei numerosi polloni radicali che produce in abbondanza.\nIn Giappone e Cina, dove il giuggiolo \u00e8 pi\u00f9 coltivato, sono presenti diverse variet\u00e0 che differiscono per forma e dimensione del frutto, ad esempio con frutto maliforme o piriforme.\nUsi.\n\u00c8 una pianta mellifera molto visitata dalle api e se ne pu\u00f2 ottenere un miele, ma in Italia la produzione \u00e8 occasionale per la presenza solo sporadica della pianta.\nIl giuggiolo era usato in passato, in alcune regioni italiane, per creare siepi difensive nei confini degli appezzamenti. In ragione delle spine e del fitto intreccio dei rami la siepe di giuggiolo costituiva una barriera pressoch\u00e9 impenetrabile. Sovente viene utilizzato come pianta ornamentale.\nNel Veneto, sui Colli Euganei, principalmente a Galzignano Terme esiste una coltivazione pi\u00f9 intensiva che si \u00e8 affermata negli ultimi anni grazie alla produzione del \"Brodo di Giuggiole\" un infuso di giuggiole e frutti autunnali, come uva Moscato, le cotogne Cydonia oblonga, scorze di limone, uva e melagrane. La ricetta moderna deriva molto probabilmente da una preparazione in voga presso i Gonzaga nel Rinascimento, i quali erano soliti deliziare gli ospiti con un liquore a base di questi frutti. Oltre che per la produzione di questo liquore, le giuggiole vengono utilizzate per la preparazione di marmellate e confetture e aromatizzare grappe, oppure vengono conservate sotto spirito (principalmente grappa) per essere consumate entro l'anno.\nTra le ricette pi\u00f9 gustose che utilizzano la Giuggiola come ingrediente \u00e8 celebre quella per cucinare i biscotti, ideali per accompagnare la colazione: per preparare 20 biscotti dovrete procurarvi 100 grammi di giuggiole denocciolate e tagliate a fette, 200 grammi di farina gialla per polenta, 150 di farina 00, 60 grammi di zucchero, 1 uovo, 2 cucchiai di lievito per dolci, 50 grammi di burro, mezzo bicchiere di latte e aggiungere un po\u2019 di sale.\nRiferimenti nella cultura e nella tradizione.\nNarra Omero (Odissea, libro IX) che Ulisse e i suoi uomini, portati fuori rotta da una tempesta, approdarono all'isola dei Lotofagi (secondo alcuni l'odierna Djerba), nel nord dell'Africa. Alcuni dei suoi uomini, una volta sbarcati per esplorare l'isola, si lasciarono tentare dal frutto del loto, un frutto magico che fece loro dimenticare mogli, famiglie e la nostalgia di casa. \u00c8 probabile che il loto di cui parla Omero sia proprio lo \"Zizyphus lotus\", un giuggiolo selvatico, e che l'incantesimo dei Lotofagi non fosse provocato da narcotici ma soltanto dalla bevanda alcolica che si pu\u00f2 preparare coi frutti del giuggiolo.\nUna specie affine al giuggiolo, lo \"Zizyphus spina-christi\", \u00e8 ritenuto dalla leggenda una delle due piante che servirono a preparare la corona di spine di Ges\u00f9. L'altra sarebbe il \"Paliurus spina-christi\" chiamata comunemente \"marruca\".\nPare che per gli antichi Romani il giuggiolo fosse il simbolo del silenzio, e come tale adornasse i templi della dea Prudenza.\nIn Romagna e in altre regioni, in molte case coloniche era coltivato adiacente alla casa, nella zona pi\u00f9 riparata ed esposta al sole. Si riteneva che fosse una pianta portafortuna. Era presente anche in quasi tutti gli orti delle campagne del Veneto.\nSecondo gli scritti di Erodoto, le giuggiole potevano essere usate, dopo aver fermentato, per produrre un vino, le cui pi\u00f9 antiche preparazioni risalgono a Egizi e Fenici.\nAd Arqu\u00e0 Petrarca, comune veneto dove i giuggioli sono ancora piantati nei giardini di molte abitazioni, i frutti sono utilizzati per preparare ottime confetture, sciroppi e il proverbiale brodo di giuggiole, un antico liquore. \nI frutti del giuggiolo hanno un blando effetto lassativo."}
{"id": "220462", "revid": "486946", "url": "https://it.wikipedia.org/wiki?curid=220462", "title": "Ndrangheta", "text": ""}
{"id": "220466", "revid": "466539", "url": "https://it.wikipedia.org/wiki?curid=220466", "title": "Juan Diego Fl\u00f3rez", "text": "Biografia.\nTenore di \"agilit\u00e0 e coloratura\", figlio di un chitarrista, favorito da eccezionali doti naturali, dopo aver studiato canto al conservatorio della sua citt\u00e0 natale (avendo come mentore il famoso cantante Ernesto Palacio) e al \"Curtis Institute\" di Filadelfia, poco pi\u00f9 che ventenne ha avuto la sua consacrazione a cantante di livello internazionale esibendosi nel 1996 nella \"Matilde di Shabran\", di Gioachino Rossini, al Rossini Opera Festival di Pesaro.\nAssieme a Palacio, Fl\u00f3rez aveva gi\u00e0 cantato in Italia nel 1994 nella prima esecuzione in tempi moderni dell'oratorio \"Le tre ore di agonia di Cristo\" di Nicola Antonio Zingarelli e nell'opera \"Il tutore burlato\" di Vicente Mart\u00edn y Soler.\nNella stessa stagione si esib\u00ec al festival di Sully-sur-Loire, Francia, e il Festival lirico di Gerace.\nCompletato negli USA il perfezionamento al \"summer class\" diretto dal mezzosoprano Marilyn Horne all\"'Academy of Santa Barbara\", da allora Fl\u00f3rez - accompagnato dal favore di una critica entusiastica e dall'appoggio di numerosi estimatori del \"belcanto\" - ha avviato una fortunata carriera che lo ha portato ad esibirsi nei maggiori teatri del mondo, sotto la guida di direttori d'orchestra tra cui Riccardo Muti, James Levine, Gianluigi Gelmetti, Neville Marriner, Jes\u00fas L\u00f3pez Cobos, Renato Palumbo e Alberto Zedda.\nPer il Teatro alla Scala di Milano debutta il 7 dicembre 1996, come Le Chevalier Danois in \"Armide\" di Gluck, nella serata d'inaugurazione della stagione d'opera con Anna Caterina Antonacci e Violeta Urmana diretto da Riccardo Muti; nello stesso mese canta musiche di Rossini nel Concerto di Natale diretto da Muti trasmesso da Rai 1, nel 1997 canta la \"Petite messe solennelle\" con Barbara Frittoli ed \u00e8 Fenton nella prima di \"Falstaff\" con Juan Pons e Bernadette Manca di Nissa diretto da Muti, nel 1998 \u00e8 Fadinard nella prima di \"Il cappello di paglia di Firenze\", nel 1999 Il conte d'Almaviva nella prima di \"Il barbiere di Siviglia\" diretto da Riccardo Chailly e Lindoro nella prima di \"Nina, o sia La pazza per amore\" nel Piccolo Teatro (Milano) diretto da Muti, nel 2001 Elvino nella prima di \"La sonnambula\" con Natalie Dessay e canta lo \"Stabat Mater\" con Mariella Devia diretto da Muti nella trasferta nel Palazzo dei congressi di Bucarest ed al Teatro Wielki di Pozna\u0144, nel 2003 Lindoro nella prima di \"L'italiana in Algeri\" nel Teatro degli Arcimboldi, nel 2005 Don Ramiro nella prima di \"La Cenerentola\" diretto da Bruno Campanella con Alessandro Corbelli, Sonia Ganassi, Simone Alaimo e Michele Pertusi ripreso dalla Rai, nel 2007 Tonio nella prima di \"La Fille du r\u00e9giment\", nel 2008 tiene un recital, nel 2011 Giacomo V nella prima di \"La donna del lago\" con Joyce DiDonato e nel 2013 tiene un recital.\nNel 1997 \u00e8 Il Conte d'Almaviva ne \"Il barbiere di Siviglia\" al Teatro Verdi (Trieste).\nPer il Royal Opera House, Covent Garden di Londra debutta nel 1997 come Conte Stanislao Potoski in \"Elisabetta, regina d'Inghilterra\" con Carlo Rizzi, Andrea Rost ed Alessandro Corbelli al Royal Festival Hall, nel 2000 \u00e8 Rodrigo nell\"'Otello\" rossiniano e Don Ramiro ne \"La Cenerentola\", nel 2002 Elvino ne \"La sonnambula\", nel 2004 Ernesto in \"Don Pasquale\", nel 2007 Tonio in \"La Fille du r\u00e9giment\", nel 2008 Corradino in Matilde di Shabran e nel 2009 il conte d'Almaviva ne \"Il barbiere di Siviglia\" con Ferruccio Furlanetto. Fino ad oggi Fl\u00f3rez ha cantato in cinquantaquattro rappresentazioni londinesi.\nAl Wiener Staatsoper debutta nel 1999 come conte d'Almaviva ne \"Il barbiere di Siviglia\" e poi Lindoro ne \"L'Italiana in Algeri\" con Jennifer Larmore, nel 2000 Rinuccio in \"Gianni Schicchi\" con Leo Nucci, nel 2001 Elvino ne \"La sonnambula\", nel 2005 Lord Arturo Talbo ne \"I puritani\", nel 2007 Tonio ne \"La Fille du r\u00e9giment\" e nel 2009 Nemorino ne \"L'elisir d'amore\". Fino Fl\u00f3rez ha preso parte a settantanove rappresentazioni viennesi.\nA Bilbao nel 1999 \u00e8 il conte d'Almaviva ne \"Il barbiere di Siviglia\" con Enzo Dara, nel 2005 Elvino ne \"La sonnambula\", nel 2009 Tonio in \"La Fille du r\u00e9giment\" e nel 2011 tiene un recital.\nAll'Op\u00e9ra National de Paris nel 2000 \u00e8 Lindoro ne \"L'Italiana in Algeri\", nel 2002 Don Ramiro ne \"La Cenerentola\", nel 2010 Giacomo V ne \"La donna del lago\" e nel 2012 Tonio in \"La Fille du r\u00e9giment\".\nSebbene sia maggiormente conosciuto per le sue interpretazioni rossiniane (quali \"La Cenerentola\", \"Le Comte Ory\", interpretato al Teatro Carlo Felice (Genova) e al Rossini Opera Festival, \"La donna del lago\", \"Il signor Bruschino\", \"L'Italiana in Algeri\", \"Il viaggio a Reims\", \"Il barbiere di Siviglia\", lo \"Stabat Mater\" e la \"Petite Messe Solennelle\", oltre alla gi\u00e0 citata \"Matilde di Shabran\"), Fl\u00f3rez ha in repertorio altre opere come \"Il cappello di paglia di Firenze\" di Nino Rota, interpretato al Teatro alla Scala di Milano sotto la guida di Campanella, \"Nina, pazza per amore\" di Paisiello - con Muti al Teatro Strehler di Milano - \"La sonnambula\" di Bellini, \"Falstaff\" di Verdi, \"Maria Stuarda\", \"La figlia del reggimento\", \"L'elisir d'amore\", \"Alahor in Granata\" di Donizetti.\nPresente nel \"Gianni Schicchi\" di Puccini dato al Saltzburg Festival, Fl\u00f3rez ha cantato inoltre nei principali teatri statunitensi ed europei fra cui la Staatsoper di Vienna ed il Covent Garden di Londra, in una edizione dell\"'Otello\" rossiniano.\nDal 2001 incide per la casa discografica Decca Records ed \u00e8 stato premiato con numerosi riconoscimenti fra cui il \"Premio Franco Abbiati della Critica Musicale Italiana\", il \"Premio Rossini d'Oro\", il \"Premio Aureliano Pertile\", il \"Premio Francesco Tamagno\", il \"Premio Bellini\" e l\"'Opera Award Prize\".\nAl Metropolitan Opera House di New York debutta nel 2002 come conte d'Almaviva ne \"Il barbiere di Siviglia\", poi \u00e8 il Principe Ramiro ne \"La Cenerentola\", nel 2004 Lindoro ne \"L'Italiana in Algeri\" diretto da James Levine, nel 2006 Ernesto in \"Don Pasquale\" con Anna Netrebko, nel 2008 Tonio in \"La Fille du r\u00e9giment\", nel 2009 Elvino ne \"La sonnambula\", nel 2011 ne \"Il Conte Ory\" con Diana Damrau e nel 2012 Nemorino ne \"L'elisir d'amore\".\nAl Festival di Salisburgo nel 2002 \u00e8 Uberto (Giacomo V) ne \"La donna del lago\" e tiene un recital nel 2009, nel 2012 e nel 2013.\nAl San Francisco Opera nel 2003 \u00e8 Don Ramiro ne \"La Cenerentola\" e nel 2009 Tonio ne \"La Fille du r\u00e9giment\".\nIl 5 aprile 2007 sposa la tedesca Julia Trappe che per seguirlo ha lasciato la carriera di modella e cantante-attrice. La coppia ha due figli: Leandro (2011) e Lucia Stella (2013).\nNel 2009 \u00e8 Lord Arturo Talbo ne \"I puritani\" con Nino Machaidze ed Ildebrando D'Arcangelo al Teatro Comunale di Bologna trasmesso da Rai 3 e Rai 5 di cui esiste un DVD.\nDal 2013 \u00e8 Arnold in \"Guglielmo Tell\" a Pesaro ed \u00e8 Ferdinand ne \"La favorita\" all'Op\u00e9ra di Monte Carlo ed al Th\u00e9\u00e2tre des Champs-\u00c9lys\u00e9es.\nNel 2014 \u00e8 Elvino ne La sonnambula nel Gran Teatre del Liceu diretto da Daniel Oren ed Edwin Ronald von und zu Lippert-Weylersheim in \"Die Cs\u00e1rd\u00e1sf\u00fcrstin\" diretto da Christian Thielemann con la Netrebko in concerto al Semperoper di Dresda ripreso dalla ZDF e trasmesso anche da Classica HD."}
{"id": "220467", "revid": "1534511", "url": "https://it.wikipedia.org/wiki?curid=220467", "title": "Simmetria temporale", "text": "Lo studio della simmetria temporale \u00e8 lo studio delle leggi fisiche considerando l'inversione del flusso del tempo. \nPer esemplificare, si consideri l'inversione del flusso temporale corrispondente all'inversione istantanea delle velocit\u00e0 di tutte le particelle componenti un sistema (chiamiamo tale fenomeno inversione del moto). Dopo tale inversione \u00e8 ancora possibile studiare l'evoluzione temporale in quanto le leggi della meccanica classica sono ancora valide. \u00c8 come se osservassimo il sistema che, dopo essersi sviluppato da un ipotetico passato verso un futuro, invertisse il suo cambiamento e ritornasse nello stato passato da cui era partito. Questo tuttavia \u00e8 possibile se non vi \u00e8 dipendenza sensibile dalle condizioni iniziali.\nL'introduzione della simmetria temporale ad opera di Fred Hoyle, ha rappresentato una grande novit\u00e0 all'interno della Teoria dell'universo in stato stazionario, teoria che si contrappone a quella del Big Bang e nella quale i cosmologi si erano limitati a considerare soltanto la simmetria spaziale."}
{"id": "220468", "revid": "287204", "url": "https://it.wikipedia.org/wiki?curid=220468", "title": "Juan Diego Florez", "text": ""}
{"id": "220469", "revid": "767487", "url": "https://it.wikipedia.org/wiki?curid=220469", "title": "Capitale circolante netto", "text": "Il capitale operativo (o capitale circolante, patrimonio circolante o working capital secondo la terminologia finanziaria) \u00e8 l'ammontare di risorse che compongono e finanziano l'attivit\u00e0 operativa di un'azienda ed \u00e8 un indicatore utilizzato allo scopo di verificare l'equilibrio finanziario dell'impresa nel breve termine.\nDescrizione.\nUna prima definizione sintetica consiste nella \"differenza tra attivit\u00e0 correnti e passivit\u00e0 correnti\". Questa definizione \u00e8 stata applicata alla disciplina finanziaria dalla scuola di William Sharpe.\nLa definizione semplice, per\u00f2, risulta includere voci non pertinenti alla corretta interpretazione delle dinamiche dei flussi di cassa, confondendo elementi operativi (rimanenze, fornitori, ecc.) con elementi finanziari (cassa, debiti verso banche, sconti fatture).\n\u00c8 stata di conseguenza proposta una definizione pi\u00f9 chiara di capitale operativo, ovvero la differenza tra tutte le attivit\u00e0 e tutte le passivit\u00e0 a breve termine che siano: \nDa questa definizione il capitale operativo tecnicamente \u00e8 formato da una serie di macro voci dello stato patrimoniale di un'azienda, tra cui le principali sono:\nFlussi di cassa e capitale operativo.\nNell'analisi dei flussi di cassa il capitale operativo assume un ruolo centrale in quanto la sua variazione (definita nella terminologia finanziaria \"variazione nel capitale circolante\" o \"change in working capital\") determina l'assorbimento o il rilascio di risorse finanziarie.\nIl controllo della dinamica del capitale operativo \u00e8 un elemento critico del governo della crescita d'azienda. Le societ\u00e0 che in fase di sviluppo vanno incontro alla bancarotta, spesso lo fanno proprio a causa dell'eccessiva dimensione del capitale operativo rispetto alle proprie capacit\u00e0 di finanziamento.\nAnalisi equilibrio.\nAnalizzando la dinamica del capitale operativo con le rimanenti voci che compongono le attivit\u00e0 e passivit\u00e0 a breve, lo si pu\u00f2 confrontare con la somma della finanza a breve termine, ovvero la somma tra: \nQuesta comparazione fornisce informazioni sullo squilibrio tra attivit\u00e0 e passivit\u00e0, e tra fonti di finanziamento."}
{"id": "220473", "revid": "41126253", "url": "https://it.wikipedia.org/wiki?curid=220473", "title": "Potenza di 2", "text": ""}
{"id": "220476", "revid": "547992", "url": "https://it.wikipedia.org/wiki?curid=220476", "title": "Bambino prodigio", "text": "Un bambino prodigio (locuzione spesso sostituita con il francese \"enfant prodige\") \u00e8 un bambino che, ad un'et\u00e0 precoce, di solito prima dei 10 anni, possiede un'ottima conoscenza o un talento in uno o pi\u00f9 settori della scienza o dell'arte (scienza, arti visive, musica, ecc...). \nCriteri definitori.\nUn criterio euristico generalmente accettato per identificare i \"prodigi\" \u00e8 il seguente: un prodigio \u00e8 un bambino che, avendo di regola un'et\u00e0 non superiore ai 13 anni, ottenga risultati del livello di un adulto molto preparato in un campo che richieda un impegno assai significativo. Vi \u00e8 tuttavia qualche disputa sull'et\u00e0 e sullo standard cui riferirsi nella definizione di prodigio.\nStudi cognitivi sui bambini prodigio.\nAttivit\u00e0 neurologica dei bambini prodigio.\nPochi studi hanno esaminato l'attivit\u00e0 neurologica dei bambini prodigio. Tuttavia, Michael O'Boyle, uno psicologo statunitense che opera in Australia, ha recentemente utilizzato la scansione fMRI del flusso di sangue durante operazioni mentali svolte da bambini prodigio per evidenziare sorprendenti risultati.\nI calcolatori mentali, soggetti capaci di eseguire a mente complesse operazioni aritmetiche, geometriche o di altro tipo, normalmente svolte con l'ausilio di calcolatrici o \"computer\", convogliano flussi di sangue alle parti di cervello, strumentalmente rilevate in attivit\u00e0 durante gli esperimenti, fino a sei-sette volte superiori ai valori considerati \"standard\" nelle persone \"normo-dotate\".\nCalcolatori mentali \"versus\" prodigi matematici.\nI calcolatori mentali non vanno confusi con altri prodigi matematici, in quanto eseguire mentalmente calcoli (e ricordarne i passaggi) \u00e8 cosa ben diversa dal possedere una profonda comprensione dei principi fondanti la matematica: di conseguenza, una persona capace di svolgere complessi calcoli mentali non diviene un matematico in senso proprio. Una simile analogia si pu\u00f2 ricavare dai giocatori di go e scacchi: le persone \"normali\", di solito, riescono a pianificare una mossa prevedendo poche altre mosse (e reazioni avversarie). Recenti studi dimostrano che alcuni studenti universitari rappresentano mentalmente dai 2 ai 4 \"passaggi\" di questo tipo quando affrontano problemi e giochi di strategia o problem solving. Oltre questo \"orizzonte\", diviene difficile tracciare tutte le possibili biforcazioni e i relativi dettagli: esistono tuttavia persone capaci di \"vedere\" pi\u00f9 lontano, e le doti che fanno di un individuo un abile scacchista o un matematico di spicco sono simili.\nCapacit\u00e0 mentali dei bambini prodigio.\nScansioni PET eseguite su parecchi prodigi matematici hanno indotto a considerare il fenomeno in termini di memoria a lungo termine (MLT). Questa memoria, specifica di un campo di competenze, \u00e8 capace di conservare informazioni per periodi prolungati, di solito ore. Ad esempio, si \u00e8 constatato che esperti camerieri riescono a rammentare le ordinazioni di una ventina di avventori mentre li servono, ma le loro prestazioni non superano quelle ordinarie in un test di riconoscimento di numeri-sequenze. Le scansioni PET spiegano anche quali specifiche aree cerebrali siano associate con prodigiose manipolazioni numeriche. Un soggetto che non era mai eccelso da piccolo in matematica aveva per\u00f2 imparato da s\u00e9 algoritmi e \"trucchi\" per il calcolo veloce, divenendo capace di computi mentali assai complessi. Il suo cervello, comparato con altri sei, fu studiato con la scansione PET, rivelando che egli usava aree specifiche del suo cervello per risolvere i problemi complessi. Alcune aree che egli usa \u2014 come presumibilmente tutti i prodigi \u2014 sono settori cerebrali connessi alla memoria visuale e spaziale, ed anche all'elaborazione di immagini mentali. Altre aree che secondo l'esperimento venivano sfruttate dal soggetto comprendevano un settore del cervello di solito collegato al \"conto con le dita\" praticato dai bambini, probabilmente usato nella sua mente per collegare i numeri alla corteccia visiva.\nNatura \"versus\" educazione nello sviluppo di bambini prodigio.\nMolti ricercatori riconoscono che il talento prodigioso tende a librarsi come conseguenza di un innato talento del bambino, dell'ambiente in cui vive l'individuo, dell'investimento energetico ed emotivo che tenta di fare il bambino, e delle caratteristiche personali dell'individuo. Questa definizione apparentemente generica \u00e8 necessaria per escludere una visione semplicistica. Anche l'ambiente gioca un ruolo estremamente importante, molte volte in modo ovvio. Sono state sviluppate \u2014 ed in qualche misura anche \"sperimentate\" \u2014 teorie che fondano esclusivamente sull'ambiente la spiegazione delle prestazioni dei prodigi. Ad esempio, L\u00e1szl\u00f3 Polg\u00e1r decise di far crescere i propri figli in modo che divenissero validi giocatori di scacchi, e tutte e tre le sue figlie sono effettivamente arrivate ad essere giocatrici di levatura mondiale (due sono anche grandi maestri), enfatizzando il potere che ha l'ambiente nel determinare l'area verso la quale dirigere l'energia di un bambino, e dimostrando che si pu\u00f2 sviluppare un enorme grado di abilit\u00e0 con un opportuno addestramento."}
{"id": "220477", "revid": "110157", "url": "https://it.wikipedia.org/wiki?curid=220477", "title": "Magnification", "text": "Magnification \u00e8 un album del gruppo \"progressive\" inglese Yes, pubblicato nel 2001.\nIl disco.\nL'album fu realizzato dopo l'uscita dal gruppo di Billy Sherwood e Igor Khoroshev. I membri del gruppo rimasti (Jon Anderson, Chris Squire, Steve Howe e Alan White) decisero di riempire il vuoto lasciato dall'assenza di un tastierista ricorrendo a una orchestra sinfonica (l'orchestra era stata utilizzata dagli Yes solo un'altra volta in precedenza: trent'anni prima, nell'album del 1970 \"Time and a Word\"). Le parti di orchestra furono scritte e dirette da Larry Group\u00e9, acclamato compositore di colonne sonore per il cinema e la televisione.\nL'album fu accolto con grandissimo entusiasmo dai fan e dai critici, che arrivarono a paragonarlo ai classici realizzati dal gruppo negli anni settanta. Sondaggi sul \"fan site\" Yesfans mostrarono che gran parte del pubblico considerava \"Magnification\" la produzione migliore del gruppo dopo il 1976 (\"Going for the One\"). Praticamente tutti i brani dell'album (con l'unica eccezione del \"singolo\" \"Don't Go\") acquisirono immediatamente, nella terminologia dei fan, lo \"status\" di \"epic\". Il lavoro di Group\u00e9 fu grandemente elogiato, e molti fan espressero esplicitamente la speranza che gli Yes adottassero in modo stabile il nuovo canone senza tastierista.\nFra i brani dell'album pi\u00f9 apprezzati si deve certamente citare \"In the Presence Of\", una suite in quattro movimenti; la parte introduttiva, con un semplice ed elegante accompagnamento di piano scritto dal batterista Alan White, venne messa in circolazione dagli Yes via Internet, in formato MP3, qualche mese prima dell'uscita dell'album. Molto amato dai fan sono anche la \"titletrack\", vagamente Beatlesiana (con un finale alla \"A Day in the Life\" di \"Sgt. Pepper's Lonely Hearts Club Band\") e \"Give Love Each Day\", forse il brano con le migliori parti orchestrali (l'introduzione fu usata nel tour come inizio di \"Close to the Edge\").\n\"Can You Imagine\", unico brano della discografia Yes nel quale Chris Squire \u00e8 cantante principale, deriva da un pezzo degli XYZ (il gruppo costituito da Squire, White e Jimmy Page dei Led Zeppelin). \"We Agree\" riprende invece un tema di Anderson gi\u00e0 utilizzato nelle sue opere soliste (\"Bridges\" di \"Deseo\" e \"Building Bridges\" di \"Toltec\").\nA \"Magnification\" segu\u00ec un tour anch'esso apprezzatissimo dai fan, in cui gli Yes si esibivano con l'orchestra. Il tour fu battezzato \"Yessymphonic\", e ne venne realizzato anche il DVD \"Symphonic Live\", che viene considerato uno dei migliori DVD live della storia del gruppo.\nTutte le edizioni di \"Magnification\" sono codificate HDCD anche se alcune (per esempio quella in doppio CD) non lo riportano esplicitamente sulla confezione.\nMagnification e l'11 settembre.\nPer molti appassionati degli Yes, \"Magnification\" \u00e8 legato ai ricordi dell'attentato alle Torri Gemelle, che venne quasi a coincidere con la pubblicazione dell'album (uscito nei negozi del Regno Unito il 10 settembre e il 20 settembre in altri paesi europei, inclusa l'Italia). Fin dai giorni successivi all'attacco, il sito Yesworld mise in vendita l'MP3 del brano \"We Agree\" per raccogliere fondi da devolvere alle vittime di New York City. Dopo l'uscita dell'album, soprattutto \"Spirit of Survival\" fu letta da molti fan come una sorta di involontario commento degli Yes sull'accaduto: \"in questo mondo gli dei hanno perso la loro strada [...] chi \u00e8 perso nell'oscurit\u00e0 si schianter\u00e0 nella notte [...]\"; con la speranza: \"lo spirito di sopravvivenza - per magnificare l'anima - per magnificare l'amore - stiamo in piedi in cerchio\".\nTracce.\nTutti i brani sono di Jon Anderson/Chris Squire/Steve Howe/Alan White.\n\"Magnification\" (Eagle Eagle 189EAG) raggiunse la posizione #71 in Inghilterra e #186 negli Stati Uniti."}
{"id": "220496", "revid": "124795717", "url": "https://it.wikipedia.org/wiki?curid=220496", "title": "Golfo di Salerno", "text": "Il golfo di Salerno, gi\u00e0 \"golfo Pestano\" (da Paestum, nome latino di \"Posidonia\") o \"golfo Posidonio\", \u00e8 una larga insenatura del mar Tirreno sudorientale situata sulla parte costiera settentrionale della provincia di Salerno.\nLa costa del golfo di Salerno, ossia la superficie del mare racchiusa tra la linea immaginaria che congiunge punta Campanella con punta Licosa \u00e8 di circa 2450\u00a0km\u00b2..\nL\u2019isola ed il promontorio di Licosa, al limite meridionale del sinus Paestanus, chiudono l\u2019arco \ncostiero delimitato a nord dall\u2019Athenaion sorrentino: l\u2019isola rappresentava sin dall'antichit\u00e0 un punto di osservazione privilegiato per gli spostamenti marittimi nel golfo fino all\u2019isola di Capri.\nGeografia.\nIl Golfo di Salerno presenta le seguenti caratteristiche geografiche.\nA nord la costiera amalfitana \u00e8 alta e rocciosa per via delle pendici dei monti Lattari, che cadono a picco sul mare. A Nord \u00e8 presente anche l'area naturale Baia di Ieranto e l'area naturale marina protetta Punta Campanella.\nA est il litorale della piana del Sele (o piana di Paestum) \u00e8, invece, basso e sabbioso e ricoperto in parte da pinete. In particolare, i comuni litorali di Battipaglia, Eboli e Capaccio sono caratterizzati da aree di sfruttamento turistico di massa e aree ad alto valore ambientale. Sono destinazioni scelte principalmente da stranieri con una frequentazione abituale di queste spiagge. I turisti frequentano spesso le spiagge libere piuttosto che gli stabilimenti balneari e giudicano positivamente la pulizia, la sicurezza e il paesaggio della spiaggia. Di conseguenza, la disponibilit\u00e0 turistica a pagare per preservare il paesaggio naturale \u00e8 elevata anche se la conoscenza dei problemi ambientali \u00e8 molto bassa. Alcuni tratti di zone di balneazione sono preclusi a causa dell'inquinamento dell'acqua causato dallo scarico incontrollato di acque reflue.\nInfine a sud il breve segmento della costiera cilentana sul golfo \u00e8 nuovamente alto e roccioso.\nClima.\nIl clima del Golfo di Salerno \u00e8 prettamente mediterraneo, con miti inverni dalle piogge mai abbondanti e calde estati che possono diventare anche afose per l'alto tasso di umidit\u00e0.\nSulla costiera amalfitana In base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +10,7\u00a0\u00b0C; quella del mese pi\u00f9 caldo, agosto, \u00e8 di +26,8\u00a0\u00b0C.\nNella zona di Salerno, in base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +10,4\u00a0\u00b0C; quella dei mesi pi\u00f9 caldi, luglio e agosto, \u00e8 di +26,4\u00a0\u00b0C; non si esclude una generale sovrastima dei valori dovuta all'effetto isola di calore urbana. Nella piana del Sele la temperatura media del mese pi\u00f9 freddo, gennaio, si attesta a +12,6\u00a0\u00b0C; quella dei mesi pi\u00f9 caldi, luglio e agosto, \u00e8 di +30,9\u00a0\u00b0C. Le precipitazioni medie annue sono abbondanti, superiori ai 1100 mm, con un minimo tra la tarda primavera e l'estate ed una regolare ed elevata distribuzione nel resto dell'anno. A Paestum la temperatura media del mese pi\u00f9 freddo, gennaio, si attesta a +6,8\u00a0\u00b0C; quella del mese pi\u00f9 caldo, agosto, \u00e8 di +24,4\u00a0\u00b0C.\nLa presenza di clima soleggiato per almeno 250 giorni l'anno rende questa terra meta privilegiata di turisti non solo nei periodi di alta stagione, ma anche nei mesi primaverili ed autunnali.\nAmbiente.\nFlora e fauna marina.\nLa fauna marina \u00e8 molto ricca e d\u00e0 di che vivere a una flottiglia di pescherecci. Tale flotta consiste in 259 navi di piccola scala di cui 50 sono coinvolte nella pesca di seppie comuni con tramaglio. La seppia comune \u00e8 la prima specie catturata da pesca su piccola scala nella zona (20% del totale). L'80-90% del pescato viene venduto direttamente dai pescatori nel luogo di sbarco. La seppia comune \u00e8 solitamente commercializzata fresca ed \u00e8 un alimento molto apprezzato, in particolare in Sud Italia. La domanda locale \u00e8 molto alta e i consumatori sono sempre pi\u00f9 sensibile per quanto riguarda la salubrit\u00e0, la qualit\u00e0 e la sicurezza dei prodotti ittici, pertanto preferiscono acquistare il prodotto locale.\nLa fauna marina annovera inoltre:\nComuni interessati.\nIl Golfo si estende da nord a sud (da Punta Campanella fino a punta Licosa) e comprende la penisola sorrentino-amalfitana, il capoluogo di provincia Salerno, la piana del Sele e la costiera cilentana. Comincia con l'Area naturale marina protetta Punta Campanella e si conclude con l'Area Marina Protetta di Santa Maria di Castellabate.\nInfrastrutture.\nLe principali infrastrutture sono:\nLuoghi, attrazioni ed eventi.\nGrazie allo straordinario contesto naturalistico e alla sua plurimillenaria storia, il Golfo di Salerno presenta numerosissimi elementi di attrazione:\nDurante l'anno, nel Golfo di Salerno, vengono organizzati centinaia di eventi, in grado di attrarre turisti da tutto il mondo, in ogni stagione. i principali sono:\nProdotti tipici.\nLa natura particolare del Golfo di Salerno fa s\u00ec che siano presenti alcuni prodotti tipici DOP, DOC, IGP e IGT:\nPIANA DEL SELE - Vitigni e vini\nPIANA DEL SELE - Passiti, distillati, birre e liquori\nCOSTIERA CILENTANA - Legumi, tuberi, ortaggi, frutta e verdura\nPiatti tipici.\nNella lunga serie di ricette campane, alcuni piatti sono specifici del patrimonio culturale del Golfo di Salerno.\nCOSTIERA SORRENTINA/AMALFITANA\nPRIMI PIATTI\nSECONDI PIATTI, SPEZIE E CONTORNI\nPANE, PIZZA E RUSTICI\nGELATI, DESSERT E DOLCI TIPICI\nSALERNO\nPRIMI PIATTI\nSECONDI PIATTI, SPEZIE E CONTORNI\nPANE, PIZZA E RUSTICI\nGELATI, DESSERT E DOLCI TIPICI\nPIANA DEL SELE\nPRIMI PIATTI\nSECONDI PIATTI, SPEZIE E CONTORNI\nPANE, PIZZA E RUSTICI\nGELATI, DESSERT E DOLCI TIPICI\nCOSTIERA CILENTANA\nPRIMI PIATTI\nSECONDI PIATTI, SPEZIE E CONTORNI\nPANE, PIZZA E RUSTICI\nGELATI, DESSERT E DOLCI TIPICI"}
{"id": "220497", "revid": "399", "url": "https://it.wikipedia.org/wiki?curid=220497", "title": "Oratio Borgondio", "text": ""}
{"id": "220501", "revid": "767487", "url": "https://it.wikipedia.org/wiki?curid=220501", "title": "Calliope (gruppo musicale)", "text": "I Calliope sono un gruppo musicale italiano di rock progressivo, formatosi nel 1989 a Torino.\nIl gruppo.\nIl gruppo nasce su iniziativa di Rinaldo Doro, tastierista. Il primo album esce nel 1992 per la Vinyl Magic e s'intitola \"La terra dei grandi occhi\". Il suono \u00e8 tipico dei primi anni settanta, con abbondante uso di organo Hammond, Moog e Mellotron. Il secondo album \"Citt\u00e0 di frontiera\" arriva l'anno dopo. A differenza del primo dove predominavano vecchie composizioni di Doro, in questo c'\u00e8 una collaborazione collettiva. Le sonorit\u00e0 vertono adesso verso atmosfere pi\u00f9 contemporanee.\nL'anno dopo il cantante Massimo Berruti lascia il gruppo che si ferma per qualche tempo. Rinaldo Doro ne approfitta per scrivere materiale per quello che dovrebbe essere il suo disco solista. Per registrarlo, Doro chiama dei nuovi musicisti e quando nel 1995 il lavoro \u00e8 finito, uscir\u00e0 ancora a nome Calliope.\nDal 1996 al 2000 il gruppo vive un periodo molto agitato, con continui cambi di formazione e pause.\nNell'ottobre del 2002 vede la luce l'album \"Generazioni\", un live con materiale del 1993 e del 2000 pi\u00f9 un inedito."}
{"id": "220503", "revid": "7336", "url": "https://it.wikipedia.org/wiki?curid=220503", "title": "Idiofono", "text": ""}
{"id": "220504", "revid": "47112", "url": "https://it.wikipedia.org/wiki?curid=220504", "title": "Organizzazione per un mondo solidale", "text": "L'Organizzazione per Un mondo solidale (in tedesco: \"Organisation f\u00fcr eine solidarische Welt\" - OEW), \u00e8 la pi\u00f9 grande organizzazione dell'Alto Adige ad occuparsi di politiche di sviluppo. Da pi\u00f9 di vent'anni svolge azione di sostegno a negozi, gruppi, associazioni e dei suoi singoli sostenitori.L'associazione, con sede a Bressanone, \u00e8 indipendente e senza fini di lucro, e pone al centro delle sue attivit\u00e0 la formazione e il finanziamento dei progetti.\nQuesti gli obiettivi principali:\nMembri.\nMembri possono diventare associazioni o singole persone che si occupano di sostegno allo sviluppo, commercio equo e solidale (guidato da Altromercato) o simili forme di solidariet\u00e0.\nNella loro \"Casa della solidariet\u00e0\" di Bressanone ospitano oltre alla sede e la biblioteca pubblica specializzata anche una scuola materna, una \"casa bimbo\" e una cooperativa sociale di film documentari.\nLa casa della solidariet\u00e0 \u00e8 stata guidata (fino alla fine dell'anno 2005) dal padre Comboniano Bruno Haspinger."}
{"id": "220514", "revid": "287204", "url": "https://it.wikipedia.org/wiki?curid=220514", "title": "Voivodato di Lubusz", "text": "Il voivodato di Lubusz (in polacco Wojew\u00f3dztwo lubuskie) \u00e8 uno dei 16 voivodati della Polonia. Fino al 1945 costituiva il Neumark all'interno della provincia prussiana del Brandeburgo.\nIl voivodato si trova a ovest del territorio polacco ed \u00e8 stato creato con la riforma del 1999 inglobando i territori dei voivodati di Gorz\u00f3w e di Zielona G\u00f3ra. Raggruppa una parte della regione storica della Nuova Marca e una piccola parte della Bassa Slesia oggi unificate nel voivodato, nome che ricorda la provincia polacca medioevale di Lubusz. I due capoluoghi Gorz\u00f3w Wielkopolski e Zielona G\u00f3ra sono, con pi\u00f9 di 120.000 abitanti, le sole grandi citt\u00e0 del voivodato. Le altre citt\u00e0 arrivano a meno di un quarto di questa cifra. A Gorz\u00f3w ha sede il voivoda o governatore nominato centralmente, mentre Zielona G\u00f3ra \u00e8 la sede dell'assemblea regionale (\"sejmik\") e dell'esecutivo eletto dall'assemblea, presieduto da un maresciallo (\"Marsza\u0142ek\").\nGeografia.\nLa regione \u00e8 prevalentemente pianeggiante, con molti laghi e boschi. La parte meridionale del voivodato \u00e8 adatta alla viticoltura.\nInfrastrutture e trasporti.\nStradali.\nLa rete stradale ha una lunghezza di circa 8.000 km.\nFerroviari.\nLa rete ferroviaria ha una lunghezza di 985\u00a0km, dei quali 329 elettrificati."}
{"id": "220516", "revid": "287204", "url": "https://it.wikipedia.org/wiki?curid=220516", "title": "Larry Group\u00e9", "text": "Biografia.\nLaureato al conservatorio (University of the Pacific), dove ricevette il premio come miglior studente compositore, in seguito consegu\u00ec il master in composizione musicale presso l'Universit\u00e0 della California a San Diego, dove ebbe modo di studiare con artisti come Roger Reynolds, Pauline Oliveros e T\u014dru Takemitsu.\nNel 2004 Group\u00e9 ha ricevuto una \"nomination\" al premio Emmy per la miglior colonna sonora originale per la serie televisiva \"Line of Fire\" della ABC. Ha anche vinto l'Emmy per la migliore colonna sonora di documentari, con il documentario \"\". Ha anche ricevuto il New York Film Award nella categoria miglior colonna sonora.\nAl di fuori dell'ambiente televisivo/cinematografico, Group\u00e9 ha collaborato con il gruppo storico di rock progressivo inglese Yes, scrivendo le parti di orchestra del loro album del 2001, \"Magnification\". Rispetto ad altri progetti realizzati da gruppi rock insieme a orchestre sinfoniche, \"Magnification\" \u00e8 stato il primo album rock in cui il compositore delle parti orchestrali abbia partecipato a tutto il processo creativo di creazione dei brani (anzich\u00e9 limitarsi ad arrangiare brani gi\u00e0 preparati). Group\u00e9 ha anche collaborato al tour promozionale dell'album, Yessymphonic (2001-2002).\nFra i pi\u00f9 recenti lavori di Group\u00e9 c'\u00e8 la colonna sonora per la serie di documentari \"Missions\", incisa negli studi di Abbey Road con la London Philharmonic Orchestra.\nComplessivamente, Group\u00e9 ha composto, condotto e prodotto oltre 80 registrazioni pubblicate su CD."}
{"id": "220523", "revid": "2225", "url": "https://it.wikipedia.org/wiki?curid=220523", "title": "La Grande Guerra", "text": ""}
{"id": "220524", "revid": "298055", "url": "https://it.wikipedia.org/wiki?curid=220524", "title": "Infanta Imperatrice", "text": ""}
{"id": "220525", "revid": "2205158", "url": "https://it.wikipedia.org/wiki?curid=220525", "title": "Deinonychus antirrhopus", "text": "Il deinonico (\"Deinonychus\" ) \u00e8 un genere di dinosauro coelurosauride dromaeosauride che comprende una sola specie ritrovata, \"Deinonychus antirrhopus\". Questa specie, che poteva raggiungere 3,4 metri di lunghezza, visse durante il Cretaceo inferiore circa 115-108 milioni di anni fa (dall'Aptiano medio fino all'Albiano inferiore). I suoi resti sono stati ritrovati negli stati americani di Montana, Wyoming, e Oklahoma, nelle rocce della Formazione di Clovery e la Formazione d'Antlers. Ciononostante, denti che potrebbero appartenere al deinonico sono stati trovati pi\u00f9 a est in varie zone del Maryland.\nStudi condotti sul deinonico dal paleontologo John Ostrom nei tardi anni 60 rivoluzionarono il modo in cui gli scienziati percepirono i dinosauri, cos\u00ec innescando il cosiddetto \"rinascimento dei dinosauri\" e un dibattito sulla possibilit\u00e0 che questi fossero endotermici (a sangue caldo). Prima, i dinosauri furono popolarmente raffigurati come grossi rettili goffi. Ostrom not\u00f2 che, contrariamente a questa immagine, il deinonico ha un corpo piccolo, una postura orizzontale, una spina dorsale simile a quella di un uccello paleognato, e degli artigli ricurvi sui piedi, cos\u00ec implicando che l'animale fosse un predatore agile e attivo.\nIl suo nome, che significa \"artiglio terribile\", si riferisce all'enorme artiglio ricurvo presente sul secondo dito della zampa posteriore. Siccome gli artigli degli arcosauri moderni (uccelli e coccodrilli) sono allungati da una copertura di ceratina, Ostrom stim\u00f2 che, in vita, l'artiglio del deinonico potesse raggiungere i 120\u00a0mm di lunghezza. Il nome della specie \"antirrhopus\" significa \"contro bilancio\", in riferimento all'ipotesi di Ostrom riguardo alla funzione della coda. Come gli altri dromaeosauridi, le vertebre della coda possedevano una serie di tendini ossificati e apofisi allungati. Inizialmente, questo condusse all'idea che la coda fosse un contro bilancio rigido, ma un esemplare dell'imparentato \"Velociraptor mongoliensis\" (\"IGM\" 100/986) possiede una coda ricurvata lateralmente in una forma S. Ci\u00f2 indica che, nello stato vivente, la coda potesse curvarsi flessuosamente ai lati.\nIn entrambe le formazioni di Cloverly e di Antlers, i denti del deinonico sono stati ritrovati in vicinanza o associati a resti fossili dell'ornitopode \"Tenontosaurus\", cos\u00ec indicando che il deinonico lo cacciava, o si nutriva delle sue carcasse.\nI \"Velociraptor\" di \"Jurassic Park\" e il suo film omonimo furono modellati su \"Deinonychus\".\nDescrizione.\nSulla base di alcuni esemplari maturi, si stima che \"Deinonychus\" potesse raggiungere i 3,4 metri di lunghezza, con un cranio lungo 410\u00a0mm, un'altezza al dorso di 0.87 metri, e un peso di 73 chili (ma certi esperti propongono un peso di 100 chili). Il cranio era fornito da mandibole possenti con circa settanta denti aguzzi. Le prime ricostruzioni del cranio (basate su resti incompleti) assomigliavano a quello di \"Allosaurus\", ma resti pi\u00f9 completi scoperti dopo mostrarono che il palato era pi\u00f9 spazioso di quanto ritenuto prima, indicando che il muso era pi\u00f9 stretto, mentre gli zigomi sporgevano notevolmente, indicando una visione stereoscopica. Sia il cranio che la mandibola inferiore possedevano aperture che riducevano il peso del cranio. In \"Deinonychus\", la finestra antorbitale (l'apertura tra gli occhi e le narici) era notevolmente grande. Simile a \"Dromaeosaurus\", il cranio del \"Deinonychus\" era pi\u00f9 robusto di quello di \"Velociraptor\", e possedeva un osso nasale pi\u00f9 elevato.\nIl \"Deinonychus\" possedeva grandi zampe anteriori forniti di tre dita artigliate. Il primo dito era il pi\u00f9 corto, e il secondo era il pi\u00f9 lungo. Ogni zampa posteriore era fornita di quattro dita, di cui il primo era molto piccolo e ridotto ad uno sperone, mentre il secondo dito era molto sviluppato e supportava un artiglio ricurvo a forma di falce, che pu\u00f2 darsi fosse utilizzato durante la predazione. Questo artiglio veniva tenuto costantemente sollevato da terra, per evitare che si danneggiasse durante la corsa. Le altre due dita sostenevano il peso dell'animale.\nMalgrado non ci siano stati ritrovati impressioni della pelle di \"Deinonychus\", ci sono resti fossili di alcuni dromaeosauridi, di cui il deinonico fa parte, con tracce di presenza di penne. Il genere \"Microraptor\" \u00e8 pi\u00f9 antico e pi\u00f9 primitivo filogeneticamente del deinonico, e fa parte della stessa famiglia. Molti fossili di \"Microraptor\" mostrano la presenza di piumaggio simile a quello degli uccelli moderni sulle braccia, le gambe, e la coda.\n\"Velociraptor\" \u00e8 un genere meno antico del deinonico, ma \u00e8 pi\u00f9 imparentato ad esso che \"Microraptor\", e almeno un esemplare mostra la presenza di papille ulnari sull'ulna compatibili con l'attaccatura del calamo delle penne remiganti.\nClassificazione.\n\"Deinonychus antirrhopus\" rappresenta uno delle specie di dromaeosauridi pi\u00f9 studiati, ed \u00e8 un parente stretto di \"Velociraptor\", che si trova nei sedimenti pi\u00f9 recenti del Cretacico superiore nell'Asia Centrale. Insieme, formano il clade Velociraptorinae. Il nome sottofamigliare Velociraptorinae fu prima usato da Rinchen Barsbold nel 1983 per contenere solamente \"Velociraptor\". Dopo, Phil Currie incluse in esso la maggior parte dei dromaeosauridi conosciuti.\n Due generi del Cretacico superiore, \"Tsaagan\" di Mongolia e \"Saurornitholestes\" del nordamerica potrebbero anch'essi essere parenti, ma l'ultima dimostra difficolt\u00e0 nell'essere classificato. Si ritiene che \"Velociraptor\" e i suoi alleati usassero soprattutto gli artigli nella caccia invece che i denti, al contrario di dromaeosauridi come \"Dromaeosaurus\", che sono forniti di crani pi\u00f9 robusti. Insieme ai troodontidi, i dromaeosauridi formano il clade Deinonychosauria, che rappresenta un taxon sorella di Aves. Filogeneticamente, Deinonychosauria rappresenta il gruppo di dinosauri non-aviani pi\u00f9 imparento con gli uccelli.\nIl seguente cladogramma si basa sull'analisi dei Robert DePalma, David Burnham, Larry Martin, Peter Larson e Robert Bakker (2015), utilizzando i dati aggiornati del Theropod Working Group.\nScoperta.\nI resti fossilizzati di \"Deinonychus\" sono stati recuperati dalla Formazione Cloverly di Montana e Wyoming, e nella Formazione d'Antlers d'Oklahoma, nel Nordamerica. La Formazione Cloverly risale al tardo Aptiano fino al Albiano superiore del Cretacico inferiore, circa 115-108 milioni di anni fa. Pu\u00f2 darsi che dei denti scoperti nella Formazione Arundel di Maryland possano essere attribuiti al genere.\nI primi resti furono scoperti nel 1931 nel Montana meridionale presso Billings. Il capo della squadra paleontologica, Barnum Brown, si stava concentrando sulla ricerca dei resti del ornitopode \"Tenontosaurus\", ma il suo rapporto scritto al American Museum of Natural History incluse un cenno a un piccolo dinosauro carnivoro vicino al \"Tenontosaurus\", come \"incassato nella matrice e difficile da preparare\". Nomin\u00f2 l'esemplare \"Daptosaurus agilis\", e intendeva pubblicarne una descrizione e restaurarne lo scheletro, l'esemplare AMNH 3015, ma non riusc\u00ec a terminare il lavoro. In seguito, Brown riport\u00f2 dalla Formazione Cloverly lo scheletro di un teropode pi\u00f9 piccolo con denti apparentemente sovradimensionati che, in modo informale, nomin\u00f2 \"Megadontosaurus\". John Ostrom, rivedendo questo materiale decenni dopo, si rese conto che i denti provenivano da un esemplare di \"Deinonychus\", mentre il resto dello scheletro proveniva da un animale completamente diverso. In seguito questo esemplare venne descritto e nominato \"Microvenator\".\nPoco pi\u00f9 di trent'anni dopo, nell'agosto del 1964, il paleontologo John Ostrom condusse una spedizione dal Peabody Museum di Yale University, che scopr\u00ec ulteriori resti presso Bridger. Delle spedizioni nei due anni seguenti ritrovarono pi\u00f9 di 1,000 ossa, tra di essi furono identificati almeno tre individui. Siccome fu quasi impossibile chiarificare l'associazione tra le ossa e determinare il numero di individui, l'olotipo YPM 5205 di \"Deinonychus\" fu ristretto al piede sinistro intatto e il piede destro parziale che furono determinato d'essere provenienti dallo stesso individuo. I restanti esemplari sono stati catalogati in cinquanta voci separate al Museo Peabody di Yale, anche se potrebbero provenire da un minimo di tre individui.\nStudi successivi condotti da Ostrom e Grant E. Meyer rivelarono che il \"Daptosaurus\" di Brown e il \"Deinonychus\" facevano parte dello stesso genere. Ostrom pubblic\u00f2 i suoi ritrovamenti nel febbraio 1969, nominando i resti \"Deinonychus antirrhopus\". Il nome specifico, \"antirrhopus\", deriva dal greco \u1f00\u03bd\u03c4\u03af\u03c1\u03c1\u03bf\u03c0\u03bf\u03c2 (contro bilancia), in riferimento alla probabile funzione della coda rigida. Cinque mesi dopo, Ostrom pubblic\u00f2 una monografia dettagliata sull'animale.\nMalgrado la scoperta di una miriade di ossa nel 1969, molte di queste andarono perdute o si rivelarono difficili da interpretare. Le scoperte contenevano pochi materiali postcranici, vertebre incomplete, e niente femori, sacri, forcule (altrimenti note come ossa dei desideri), e sterni. La ricostruzione scheletrica di \"Deinonychus\" fatta da Ostrom incluse un pube piatto e trapezoidale molto diverso da quello degli altri teropodi, ma che mostrava la stessa lunghezza dell'ischio.\nUlteriori scoperte.\nNel 1974, Ostrom pubblic\u00f2 un'altra monografia sulla spalla di \"Deinonychus\", in cui si rese conto che il \"pube\" della sua prima ricostruzione fu in realt\u00e0 un osso coracoide. Quello stesso anno, un altro esemplare di \"Deinonychus\" (MCZ 4371) fu scoperto in Montana da Steven Orzack durante una spedizione di Harvard University. L'esemplare includeva vari elementi nuovi, inclusi femori, pubi, sacri, un ilio meglio conservato, e alcuni pezzi dei piedi e i metatarsi. Ostrom modific\u00f2 la sua ricostruzione, incorporando un pube pi\u00f9 lungo, che Ostrom not\u00f2 era retroverso come quello degli uccelli.\nNel 2000, furono esaminati delle ossa isolate e frammenti di ossa tenuti in deposito nell'American Museum. Le esaminazioni rivelarono una caratteristica sorvolata; delle ossa lunghe e snelle, prima identificate come tendini ossificati della coda, si rivelarono d'essere in realt\u00e0 delle gastralia. Ancora pi\u00f9 notevole fu la scoperta di frammenti di uova nella vicinanza dell'esemplare originale di \"Deinonychus\".\nUn resoconto successivo identific\u00f2 i frammenti di uovo come quelli di \"Deinonychus\", cos\u00ec rappresentando le prime uova di dromaeosauride positivamente identificate. Inoltre, fu notato che i frammenti erano in contatto con le gastralia, cos\u00ec suggerendo che \"Deinonychus\" incubava le uova e che fosse endotermico come gli uccelli attuali. Un ulteriore studio rivel\u00f2 che l'individuo avesse 13-14 anni al momento di morte, e che avesse concluso il suo ciclo di crescita.\nImplicazioni.\nLa descrizione di Ostrom di \"Deinonychus\" nel 1969 \u00e8 stato lodato come la scoperta pi\u00f9 importante della paleontologia dei dinosauri del ventesimo secolo. La scoperta di questo predatore attivo e agile cambi\u00f2 le percezioni scientifiche e popolari riguardo l'immagine dei dinosauri, e innesco un dibattito sulla possibilit\u00e0 che i dinosauri fossero a sangue caldo. Questo sviluppo \u00e8 stato nominato il cosiddetto \"Dinosaur Renaissance\". Qualche anno dopo, Ostrom not\u00f2 delle assomiglianze tra le arti anteriori di \"Deinonychus\" e quelli degli uccelli, un'osservazione che lo condusse a risuscitare l'ipotesi che gli uccelli sono discesi dai dinosauri. Quaranta anni dopo, questa idea \u00e8 accettata quasi universalmente.\nA causa della sua anatomia molto simile a quella degli uccelli, e la sua stretta parentela con gli altri dromaeosauridi, i paleontologi ipotizzano che \"Deinonychus\" fosse ricoperto di piume. Prove inequivocabili di piume moderne esistono per vari dromaeosauridi imparentati con \"Deinonychus\", inclusi \"Velociraptor\" e \"Microraptor\", anche se tali prove non sono ancora state scoperte per \"Deinonychus\". Durante gli studi su soggetti come la motricit\u00e0 delle braccia, i paleontologi come Phil Senter tengono in mente la presenza probabile delle penne.\nPaleobiologia.\nComportamenti di caccia.\nI denti di \"Deinonychus\" sono stati scoperti in gran numero presso i fossili dell'ornitopode \"Tenontosaurus\" nella Formazione Cloverly. Due cave sono state scoperte, contenenti fossili quasi completi di \"Deinonychus\" vicino ai fossili di \"Tenontosaurus\". La prima, la cava di Yale in Montana, contiene molti denti e i fossili di quattro \"Deinonychus\" adulti e uno giovane. La vicinanza tra questi esemplari al \"Tenontosaurus\" suggerisce la possibilit\u00e0 che i \"Deinonychus\" stessero divorando l'animale, potendo averlo persino abbattuto. Ostrom e Maxwell ipotizzarono che questa scoperta indicava che \"Deinonychus\" vivesse e cacciasse in branchi. La seconda cava proviene dalla Formazione d'Antlers nell'Oklahoma. Il sito contiene sei scheletri parziali di \"Tenontosaurus\", incluso un esemplare presso un numero elevato di denti di \"Deinonychus\". Le impronte dei denti di \"Deinonychus\" furono scoperti sull'omero d'uno degli scheletri di \"Tenontosaurus\". Siccome il peso corporeo di \"Deinonychus\" fosse solo 70-100 chili, \u00e8 improbabile che un esemplare solitario potesse avere la meglio contro un \"Tenontosaurus\" di 1-4 tonnellate, cos\u00ec rendendo la possibilit\u00e0 di caccia in gruppo pi\u00f9 probabile.\nUno studio del 2007 di Roach e Brinkman ha messo in discussione la questione della caccia in gruppo nel \"Deinonychus\", basandosi sul comportamento di carnivori moderni e la tafonomia dei siti contenendo \"Tenontosaurus\". Gli arcosauri moderni (uccelli e coccodrilli) e i draghi di Komodo non cacciano cooperativamente. Sono invece cacciatori solitari o necrofagi. Nel secondo scenario, conflitti tra animali della stessa specie sono comuni. Un buon esempio riguarda i draghi di Komodo; nelle situazioni dove essi consumano una carcassa insieme, gli esemplari pi\u00f9 grossi mangiano per primi, e attaccano i pi\u00f9 piccoli che si avvicinano troppo. Se un esemplare piccolo viene ucciso, viene cannibalizzato. Quando questa informazione viene applicata ai ritrovamenti nei siti dei \"Tenontosaurus\", sembra che siano coerenti con un comportamento di stile coccodrillo o drago di Komodo da parte di \"Deinonychus\". I resti di \"Deinonychus\" scoperti in queste zone vengono da esemplari giovani, con pezzi mancanti coerenti con il cannibalismo da parte da esemplari adulti. Dall'altra parte, sono state descritte delle impronte di multipli \"Deinonychus\" parallele e con misure di distanza di passo identiche, cos\u00ec indicando comportamenti cooperativi.\nNel 2011, Denver Fowler e i suoi colleghi suggerirono un nuovo metodo in cui \"Deinonychus\" e gli altri dromaeosauridi avrebbero catturato le prede. Questo modello, nominato il modello di \"Contenimento della Preda da parte dei Rapaci\" (\"raptor prey restraint\" o RPR), propone che \"Deinonychus\" uccidesse le sue prede in un modo simile agli uccelli rapaci accipitridi; \"Deinonychus\" sarebbe saltato sopra la preda, trattenendola col suo peso corporeo e aggrappandosi strettamente ad essa con gli artigli ricurvi. Come gli accipitridi, il dromaeosauride avrebbe cominciato a nutrirsi mentre la preda era ancora viva, fino a che non moriva dissanguata. Questo modello \u00e8 basato principalmente sulla morfologia e le proporzioni dei piedi dei dromaeosauridi, che sono paragonabili a quelli dei rapaci. Fowler not\u00f2 che le gambe e i piedi della maggior parte dei dromaeosauridi sono molto simili a quelli delle aquile e gli sparvieri, soprattutto quando viene preso in considerazione il secondo artiglio ingrandito e la manovrabilit\u00e0 delle dita. Il metatarso corto e la forza d'impugnatura delle dita per\u00f2 erano pi\u00f9 simili a quelli dei gufi. Il metodo RPR sarebbe anche coerente con altri aspetti anatomici di \"Deinonychus\", come la morfologia delle mandibole e le braccia. \u00c8 possibile che le braccia fossero ricoperte da penne lunghe utilizzate, insieme alla coda rigida, per bilanciare il predatore mentre ristringeva la preda. Le sue mandibole, che si ritiene fossero relativamente deboli, potrebbero essere state utilizzate in un movimento a sega come fa il moderno varano di Komodo.\nForza del morso.\nStime sulla forza del morso di \"Deinonychus\" furono elaborate nel 2005, basate sulla muscolatura mandibolare ricostruita. Questo studio concluse che \"Deinonychus\" avesse probabilmente un morso pari a circa il 15% della forza di quello dell'alligatore americano. Uno studio condotto cinque anni dopo stimo' nuovamente la forza del morso tramite l'osservazione diretta di impronte dei denti sulle ossa d'un esemplare di \"Tenontosaurus\". Queste impronte venivano da un esemplare grande, e fornivano le prime prove che il morso dei \"Deinonychus\" adulti potesse penetrare le ossa. Sulla base di queste impronte, fu concluso che la forza del morso fosse superiore di ci\u00f2 che si era valutato precedentemente, con una stima di 4.100-8.200 newton, superando la forza di qualsiasi mammifero carnivoro moderno, incluso la iena, e paragonabile a un alligatore di taglia simile. Gli studiosi coinvolti in questo studio notarono per\u00f2 che le impronte dei denti di \"Deinonychus\" sono relativamente rare in confronto a quelli di teropodi ossifragi come \"Tyrannosaurus\", cos\u00ec conducendo alla probabilit\u00e0 che \"Deinonychus\" non consumava le ossa abitualmente, invece usando il suo morso formidabile per difesa o per catturare le prede.\nFunzione degli arti.\nPosteriori.\nMalgrado l'artiglio sia la caratteristica di \"Deinonychus\", la sua forma varia tra gli esemplari. L'esemplare descritto da Ostrom nel 1969 possiede un artiglio molto ricurvo, mentre un esemplare del 1976 aveva un artiglio meno ricurvo simile agli altri artigli del piede. Ostrom suppose che queste differenze potrebbero essere dovute all'et\u00e0 o al sesso degli animali.\nCi sono prove anatomiche e delle impronte che dimostrano che l'artiglio fosse tenuto in una posizione eretta mentre il dinosauro camminava sulle terze e quarte dita.\nOstrom sugger\u00ec che \"Deinonychus\" potesse calciare con l'artiglio per lacerare le prede. Alcuni ricercatori hanno persino suggerito che l'artiglio potesse sventrare i grandi ceratopsidi. Altri studi suggeriscono che gli artigli fossero usati per pugnalare le prede. Manning \"et al.\" (2005) costruirono una replica robotica della zampa posteriore dei dromaeosauridi con rostri idraulici che lo permettevano di sferrare colpi su una carcassa di maiale. I test dimostrarono che gli artigli potevano solo forare la carne invece di tagliarla. Gli autori dello studio suggerirono che gli artigli fossero pi\u00f9 efficaci come strumenti di arrampicamento invece che di caccia.\nOstrom paragon\u00f2 \"Deinonychus\" allo struzzo e al casuario. Not\u00f2 che entrambi gli uccelli possono infliggere ferite gravi con l'artiglio ingrandito del secondo dito. Il casuario possiede artigli che misurano 125\u00a0mm di lunghezza. Ostrom cit\u00f2 Gilliard (1958) nel descrivere come i calci sferrati da questi uccelli possono smembrare o sventrare un uomo.\nKofron (1999 e 2003) studi\u00f2 241 attacchi documentati da parte dei casuari, e scopr\u00ec che un umano e due cani furono uccisi, ma non trov\u00f2 prove di smembramento o sventramento. La seriema possiede anch'essa un secondo artiglio ingrandito, che usa per smembrare piccole prede prima di nutrirsene. Uno studio del 2011 sugger\u00ec che gli artigli sarebbero stati usati per restringere le prede invece di smembrarle.\nAnteriori.\nNel 2002, degli studi biomeccanici condotti da Ken Carpenter confermarono che la funzione pi\u00f9 probabile delle arti anteriori nell'atto di predazione fosse di aggrappare le prede. L'osso coracoide massiccio e allungato, chiaramente dotato di muscoli possenti in vita, rafforza questa interpretazione. Gli stessi studi biomeccanici indicano che \"Deinonychus\" non poteva piegare le braccia al corpo come gli uccelli.\nGli studi condotti da Phil Senter nel 2006 indicarono che \"Deinonychus\" potesse usare le braccia non solamente per aggrappare, ma per trasportare oggetti presso il petto. Se \"Deinonychus\" avesse dita pennute, le penne avrebbero limitato leggermente i movimenti delle braccia. Per esempio, quando \"Deinonychus\" stendeva il braccio in avanti, la mano ruotava in una posizione con il palmo in su. Ci\u00f2 avrebbe causato una delle ali a bloccare l'altra se entrambe le braccia fossero state estese allo stesso tempo. Questo condusse all'ipotesi che \"Deinonychus\" potesse tenere oggetti al petto con solo un braccio alla volta. La presenza di penne avrebbe anche limitato il movimento delle dita; per esempio, solo il terzo dito della mano avrebbe potuto essere usato per esplorare le fessure per piccole prede, e solo in una posizione perpendicolare al braccio. Alan Gishlick, in uno studio del 2001 sulla biomeccanica delle braccia di \"Deinonychus\", scopr\u00ec che la presenza di penne non avrebbe ostacolato la capacit\u00e0 dell'animale nell'aggrappare gli oggetti. L'aggrappamento sarebbe stato compiuto in una posizione perpendicolare all'ala, e gli oggetti sarebbero stati tenuti in entrambe le mani in una posizione \"d'abbraccio\". Questi ritrovamenti furono confermati dopo con gli studi di Carpenter e Senter.\nParsons e Parsons hanno dimostrato che gli esemplari giovani di \"Deinonychus\" dimostrano differenze morfologiche dagli adulti. Per esempio, le braccia degli esemplari giovani sono relativamente pi\u00f9 lunghe di quelle degli adulti, suggerendo cos\u00ec comportamenti diversi. Riguarda gli artigli del piede. Parsons e Parsons hanno suggerito che la curvatura degli artigli fosse pi\u00f9 pronunciata negli esemplari giovani, cos\u00ec permettendo loro di arrampicarsi sugli alberi prima di sostenere una vita puramente terrestre d'adulti. Ci\u00f2 sull'ipotesi che certi dromaeosauridi piccoli usassero gli artigli dei piedi per arrampicarsi.\nVelocit\u00e0.\nI dromaeosauridi, soprattutto \"Deinonychus\", sono spesso raffigurati nella cultura popolare come animali molto veloci. Ostrom stesso ipotizz\u00f2 nella sua descrizione originale che \"Deinonychus\" fosse un animale specialmente svelto. Tuttavia, l'esemplare originale non aveva le gambe intatte e le stime di Ostrom riguardo alla lunghezza del femore furono dopo dimostrato d'essere sovrastime. In uno studio seguente, Ostrom not\u00f2 che il rapporto del femore alla tibia non \u00e8 cos\u00ec rilevante nel determinare la velocit\u00e0 dell'animale quanto il rapporto tra la lunghezza della tibia e il piede. In uccelli corridori moderni come gli struzzi, la relazione fra il piede e la tibia \u00e8 .95. In dinosauri analoghi, come \"Struthiomimus\", la relazione \u00e8 .68, ma in \"Deinonychus\" \u00e8 solo .48. Ostrom dichiar\u00f2 che l'unica conclusione logica fosse che \"Deinonychus\" non fosse eccezionalmente veloce in confronto ad altri dinosauri, e certamente non pi\u00f9 veloci degli uccelli corridori moderni.\nLa cortezza del piede in relazione alla tibia \u00e8 dovuto in parte ai metatarsi tozzi, che sono infatti pi\u00f9 lunghi negli esemplari giovani. Ostrom sugger\u00ec che i metatarsi corti fossero colleghati con la funzione dell'artiglio, basandosi sul fatto che si accorciano con gli anni. Interpret\u00f2 queste caratteristiche come appoggio per la teoria che le zampe posteriori fossero usate come armi. Sugger\u00ec che il metatarso corto riduceva la tensione sulla tibia durante gli attacchi, e interpret\u00f2 inoltretutto che l'attaccatura muscolare insolita dell'animale dimostrasse che durante un attacco, \"Deinonychus\" usasse muscoli diversi da quelli per camminare.\nIn uno studio sulle tracce di dinosauri nel Canada, Richard Kool stim\u00f2 la velocit\u00e0 di cammino di un possibile \"Deinonychus\" a 10.1\u00a0km/h.\nUova.\nL'identificazione nel 2000 d'un probabile uovo di \"Deinonychus\" presso gli esemplari originali permise il confronto con gli altri teropodi riguardo alla struttura, cura e produzione delle uova. Nel 2006, Grellet-Tinner e Makovicky esaminarono la possibilit\u00e0 che le uova fossero state mangiate dal \"Deinonychus\", o che si trovavano presso l'animale per pura coincidenza. Il primo scenario fu screditato quando si not\u00f2 che i frammenti del guscio si trovavano tra le costole ventrali e le zampe anteriori invece che nella regione dello stomaco. Inoltre fu dimostrato che le fratture sul guscio si erano formate durante la fossilizzazione. L'ipotesi che la vicinanza tra le uova ed il dinosauro fosse casuale fu confutata dal fatto che le ossa che circondavano le uova erano quasi intatte e non cosparse. I due studiosi conclusero che il \"Deinonychus\" stesse covando le uova prima d'essere sepolto, cos\u00ec mostrando che avesse comportamenti materni simili a quelli dedotti per i troodontidi e gli oviraptoridi, o che le uova fossero ancora nell'ovidotto quando l'animale mor\u00ec.\nL'esame della microstruttura dell'uovo di \"Deinonychus\" conferma che apparteneva a un teropode, siccome condivide caratteristiche con quelle d'altri teropodi, e dimostra differenze da quelle degli ornitischi e degli sauropodi. In confronto alle uova d'altri maniraptori, l'uovo del \"Deinonychus\" assomiglia pi\u00f9 a quello dei oviraptoridi che ai troodontidi, malgrado l'ultimo gruppo sia pi\u00f9 imparentato ai dromaeosauridi. Malgrado l'uovo fosse troppo frantumato per determinare la sua grandezza in vita, Grellet-Tinner e Makovicky stimarono che avesse un diametro di 7\u00a0cm sulla base della larghezza del canale pelvico della madre. Ci\u00f2 dimostra che le uova di \"Deinonychus\" erano paragonabili in grandezza con quelli del oviraptoride \"Citipati\".\nPaleoecologia.\nProve geologiche suggeriscono che \"Deinonychus\" abitasse zone di golena e palude. L'ambiente della Formazione Cloverly e d'Antlers, dove i resti di \"Deinonychus\" sono stati scoperti, consisteva in foreste tropicali, delta fluviali, e lagune, simili al Louisiana moderna. Tra gli animali vissuti contemporaneamente ai \"Deinonychus\" vi erano i dinosauri erbivori come \"Sauropelta\" e gli ornitopodi \"Zephyrosaurus\" e \"Tenontosaurus\". In Oklahoma, l'ecosistema di \"Deinonychus\" includeva il grande terapode \"Acrocanthosaurus\", il sauropode \"Sauroposeidon\", il coccodrillo \"Goniopholis\" ed il pesce caimano \"Lepisosteus\". Se i denti scoperti in Maryland appartenessero al \"Deinonychus\" significherebbe che era contemporaneo anche dell\"Astrodon\" e del nodosauro \"Pricodon\".\nNella cultura di massa.\nI \"Velociraptor\" di \"Jurassic Park\" e il suo film omonimo furono modellati su \"Deinonychus\", che a quel tempo era stato temporaneamente ribattezzato \"Velociraptor antirrhopus\" da Gregory Scott Paul. Sia nel romanzo sia nel film, i resti di \"Velociraptor\" vengono trovati in Montana, dove viveva \"Deinonychus\". Il vero \"Velociraptor\" infatti viveva nell'Asia centrale. Nel film, la taglia e la forma del muso sono molto pi\u00f9 caratteristici di \"Deinonychus\" che al \"Velociraptor\" vero.\nAppaiono anche come nemici nel film \"Alla ricerca della Valle Incantata 7 - La pietra di fuoco freddo\".\nCompaiono anche nel videogioco \"Jurassic World Evolution\" ma vengono erroneamente mostrati con una cresta sulla testa."}
{"id": "220531", "revid": "1543377", "url": "https://it.wikipedia.org/wiki?curid=220531", "title": "Compsognathus longipes", "text": "Compsognathus (il cui nome significa \" mascella elegante/raffinata/delicata\") \u00e8 un genere estinto di piccolo dinosauro teropode compsognathide vissuto nel Giurassico superiore, circa 150.8 milioni di anni fa (Titoniano), in quella che oggi sono la Germania e la Francia, Europa. Il genere contiene una singola specie, ossia \"C. longiceps\", i cui esemplari potevano raggiungere le dimensioni di un tacchino. I paleontologi hanno trovato due fossili ben conservati, uno in Germania nel 1850, e il secondo in Francia pi\u00f9 di un secolo dopo. Oggi la specie \"C. longipes\" \u00e8 l'unica specie riconosciuta, anche se il pi\u00f9 grande esemplare scoperto in Francia negli anni settanta, si pensava appartenesse ad una seconda specie chiamata \"C. corallestris\", oggi considerato un sinonimo junior della specie tipo.\nMolte descrizione scientifiche descrivono ancora oggi il \"Compsognathus\" come un dinosauro delle \"dimensioni di un pollo\", a causa delle dimensioni dell'esemplare tedesco, ritenuto in realt\u00e0 un esemplare giovane. Il \"Compsognathus\" \u00e8 una delle poche specie di cui la dieta \u00e8 conosciuta per certo: difatti in entrambi gli esemplari sono stati ritrovati i resti di piccole lucertole. Inoltre, la scoperta di alcuni denti in Portogallo potrebbero espandere l'areale del genere.\nAnche se non riconosciuto come tale al momento della sua scoperta, il \"Compsognathus\" \u00e8 il primo dinosauro teropode noto da uno scheletro fossile ragionevolmente completo. Fino agli anni novanta, inoltre, \u00e8 stato il pi\u00f9 piccolo dinosauro non-avialae noto. Originariamente si pensava che questo animale fosse uno stretto parente dell\"'Archaeopteryx\".\n\"Compsognathus\" fu il primo genere di dinosauro non-aviano ad essere interpretato come piumato, nonostante la mancanza di evidenze dirette, da Thomas Henry Huxley (1876).\nDescrizione.\nPer decenni, il \"Compsognathus\" divenne famoso per il primato di pi\u00f9 piccolo dinosauro conosciuto, poich\u00e9 il primo esemplare conosciuto era lungo appena 1 metro (3,2 piedi). Tuttavia, negli anni sono stati ritrovati dinosauri ancora pi\u00f9 piccoli di \"Compsognathus\", come \"Wannanosaurus\", \"Caenagnathasia\", \"Microraptor\" e \"Parvicursor\". Il pi\u00f9 grande esemplare di \"Compsognathus\" ha un peso stimato di circa 0,83-3,5\u00a0kg (1,8-7,7 libbre).\nIl \"Compsognathus\" era un piccolo dinosauro bipede dotato di lunghi arti posteriori e una lunga coda, che utilizzava per mantenere l'equilibrio durante la locomozione. Gli arti anteriori, invece, erano piuttosto corti e possedevano tre dita dotate di solidi artigli adatti ad afferrare le prede. Il cranio era stretto e lungo, mentre il muso era piuttosto appuntito. Il cranio possedeva cinque paia di \"fenestrae\" (aperture del cranio), il pi\u00f9 grande dei quali conteneva l'orbita, le cui dimensioni indicano che gli occhi dell'animale erano piuttosto grandi in proporzione al resto del cranio.\nLa mandibola era snella e non disponeva di alcuna \"fenestrae\" mandibolare (un foro sul lato della mandibola comune negli archosauri). I denti erano piccoli ma taglienti, adatti ad una dieta costituita da piccoli vertebrati e, probabilmente, insetti. I denti anteriori, presenti nella premascella, non si serravano a bocca, a differenza dei denti posteriori pi\u00f9 piatti e ricurvi. Gli scienziati hanno usato queste caratteristiche dentali per identificare \"Compsognathus\" e i suoi parenti pi\u00f9 stretti. I paleontologi Reisdorf e Wuttke (2012) hanno descritto il fenomeno tafonomico del campione tedesco di \"Compsognathus\".\nIl campione di \"Compsognathus\" scoperto in Germania nel XIX secolo presentava solo due dita per mano, portando gli scienziati a concludere che l'animale disponesse di sole due dita. Tuttavia, il fossile scoperto in seguito in Francia ha rivelato che la mano possedeva in realt\u00e0 tre dita, coerentemente con quanto osservato in altri generi di compsognathidi. Si scopr\u00ec infatti che la fossilizzazione dell'esemplare tedesco non era riuscita a conservare completamente le mani del campione. All'epoca del ritrovamento, Bidar supponeva che il campione francese avesse le mani palmate, che in vita sarebbero somigliate a delle pinne. Nel libro \"The Evolution and Ecology of the Dinosaurs\" (1975), LB Halstead descrive l'animale come un dinosauro anfibio in grado di cacciare prede acquatiche e nuotare al di fuori della portata di predatori pi\u00f9 grandi. In seguito, Ostrom demol\u00ec questa ipotesi dimostrando conclusivamente che il campione francese era quasi identico a quello tedesco sotto ogni aspetto, tranne che per le dimensioni. Alla fine Peyer ha confermato queste conclusioni.\nTegumenti.\nAlcuni parenti del \"Compsognathus\", come \"Sinosauropteryx\" e \"Sinocalliopteryx\", sono noti per preservare nei loro fossili tracce e/o impressioni di piume semplici che ricoprono il corpo, facendo supporre agli scienziati che anche il \"Compsognathus\" possedesse simili strutture. Di conseguenza, molte rappresentazioni di \"Compsognathus\" mostrano questo animale con un rivestimento di proto-piume. Tuttavia, nessuno dei due esemplari di \"Compsognathus\" conservano tracce di piume, in contrasto con i fossili di \"Archaeopteryx\", che invece \u00e8 noto per avere lunghe penne e piume. Karin Peyer (2006) ha riportato la scoperta di impressioni di pelle conservate su un lato della coda partendo dalla 13\u00aa vertebra caudale. Le impressioni mostravano piccoli tubercoli sconnessi, simili alle scaglie ritrovate sulla coda e sugli arti posteriori di \"Juravenator\". Scaglie aggiuntive sono state ritrovate da Von Huene (1901), nella regione addominale del campione tedesco di \"Compsognathus\", ma Ostrom in seguito ha negato questa interpretazione; Nel 2012, Achim Reisdorf ha riconosciuto queste impressioni come macchie di adipocera, o cera di cadavere.\nCome \"Compsognathus\", e diversamente da \"Sinosauropteryx\", impressioni di pelle su parte della coda \u00e8 stata ritrovata anche in \"Juravenator\", sebbene in quest'ultimo siano state ritrovate anche impressioni di piume. Ci\u00f2 indicherebbe che la copertura di piume in questi animali era perlopi\u00f9 parziale, e le squame coprivano solo parte del corpo, come la coda e gli arti posteriori, mentre il dorso era coperto di proto-piume.\nClassificazione.\nIl genere \"Compsognathus\" d\u00e0 il nome alla famiglia Compsognathidae, un gruppo composto principalmente da piccoli dinosauri tropodi provenienti dal Giurassico superiore al Cretaceo inferiore di Cina, Europa e Sud America. Per molti anni il \"Compsognathus\" fu l'unico membro noto della famiglia; tuttavia negli ultimi decenni i paleontologi hanno scoperto diversi generi correlati. Il clade comprende \"Aristosuchus\", \"Huaxiagnathus\", \"Mirischia\", \"Sinosauropteryx\", e forse \"Juravenator\" e \"Scipionyx\". Originariamente, anche \"Mononykus\" fu proposto come membro della famiglia, ma fu respinto da Chen e coautori in un documento del 1998, che considerava le somiglianze tra \"Mononykus\" e i compsognathidi come un esempio di evoluzione convergente. La posizione di \"Compsognathus\" e i suoi parenti all'interno del gruppo dei coelurosauri \u00e8 incerta. Alcuni, come l'esperto di teropodi Thomas Holtz Jr., e i coautori Ralph Molnar e Phil Currie, nel testo storico di \"Dinosauria\" (2004), classificano questa famiglia come la pi\u00f9 basale tra i coelurosauri, mentre altri la considerano come parte di Maniraptora.\nPer quasi un secolo, il \"Compsognathus\" fu l'unica specie di teropode di piccole dimensioni conosciuto. Ci\u00f2 lo port\u00f2 molti paleontologi a confrontarlo con \"Archaeopteryx\" e suggerendo uno stretto con gli uccelli. Infatti, \"Compsognathus\", piuttosto che \"Archaeopteryx\", interesso molto Huxley riguardo all'origine degli uccelli. I due animali condividono somiglianze in forma e proporzioni, tanto che in realt\u00e0 due esemplari di \"Archaeopteryx\", denominati \"Eichst\u00e4tt\" e \"Solnhofen\", furono scambiati per esemplari di \"Compsognathus\". Tuttavia oggi sappiamo che i maniraptora sono i dinosauri non-aviani pi\u00f9 vicini agli uccelli.\nDi seguito \u00e8 riportato un cladogramma semplificato che colloca \"Compsognathus\" in Compsognathidae, di Senter \"et al.\" (2012):\nStoria della scoperta.\nIl \"Compsognathus\" \u00e8 conosciuto per due scheletri quasi completi, uno proveniente dalla Germania, lungo 89 centimetri (35 pollici) e uno proveniente dalla Francia, di 1,25 metri (4,10 piedi). Il medico e collezionista di fossile Joseph Oberndorfer acquist\u00f2 il campione tedesco (BSP AS I 563) nel 1859, esemplare scoperto nello stesso anno nei depositi di calcare litografici nella regione della Baviera, Riedenburg-Kelheim, nella parte giurassica di quella che al tempo era una regione lagunare conosciuta come l'arcipelago di Solnhofen. Il calcare di questa zona aveva gi\u00e0 restituito anche esemplari ben conservati come \"Archaeopteryx\", che conservava impressioni di piume, e alcuni pterosauri, che conservavano le impronte delle loro membrane alari. L'esemplare tedesco di \"Compsognathus\", probabilmente, proviene dalla Formazione Painten della localit\u00e0 di Kapfelberg, datata specificamente al Kimmeridgiano (150,8 milioni di anni fa); tuttavia, le possibilit\u00e0 alternative includono le cave nei pressi di Jachenhausen o di Goldberg, entrambe risalenti al Titoniano, stadio al quale \"Compsognathus\" \u00e8 tradizionalmente datato. Johann A. Wagner ha descritto brevemente il campione nel 1859, coniando per l'esemplare il nome \"Compsognathus longiceps\", dettagliando poi la descritto nel 1861. Nei primi mesi del 1868, Thomas Huxley confront\u00f2 i due esemplari e, a seguito di precedenti suggerimenti di Karl Gegenbaur ed Edward Drinker Cope, concluse che, a parte le sue lunghe braccia e le piume, lo scheletro dell\"'Archaeopteryx\" era molto simile a quello di \"Compsognathus\", e che il proto-uccello era correlato con i dinosauri. Nel 1896, Othniel Marsh riconobbe il fossile come un vero membro di Dinosauria. John Ostrom ri-descrisse pi\u00f9 approfonditamente l'esemplare nel 1978, rendendolo uno dei teropodi pi\u00f9 piccoli e noti al pubblico di quel periodo. L'esemplare tedesco rimane esposto presso il Bayerische Staatsammlung f\u00fcr Pal\u00e4ontologie und historische Geologie (Istituto Statale Bavarese per la Paleontologia e la Geologia), che ha acquistato il fossile da Oberndorfer nel 1865.\nIl ben pi\u00f9 grande esemplare francese (MNHN CNJ 79) \u00e8 stato scoperto dal titolare della cava Louis Ghirardi intorno al 1971 nel calcare litografico portlandese di Canjuers vicino a Nizza, nella Francia sudorientale, e datata al Titoniano inferiore. Anche se Alain Bidar ha originariamente descritto l'esemplare come una specie separata, chiamata \"Compsognathus corallestris\", Ostrom, Jean-Guy Michard e altri studiosi lo riconobbero come un secondo esemplare della specie \"Compsognathus longipes\". A seguito di ci\u00f2, Quimby identific\u00f2 l'esemplare tedesco come un esemplare giovane mentre l'esemplare francese rappresentava un adulto della stessa specie. Nel 1983, il Museo Nazionale di Storia Naturale di Francia ha acquisito l'esemplare francese di \"Compsognathus\"; Michard lo studi\u00f2 accuratamente.\nIl collezionista Heinrich Fischer aveva originariamente etichettato un piede parziale, dalla zona di Solnhofen, come appartenente a \"Compsognathus longipes\". Anche se questa identificazione fu respinta da Wilhelm Barnim Dames nel 1884, Friedrich von Huene nel 1925, rifer\u00ec provvisoriamente l'esemplare a \"Compsognathus\". Tuttavia, lo studio di Ostrom del 1978 ha disprovato questa assegnazione. Jens Zinke, nel 1998, assegn\u00f2 quarantanove denti provenienti dalla Formazione Guimarota del Portogallo, risalenti al Kimmeridgiano, al genere \"Compsognathus\". Questi denti non erano identici a quelli di \"C. longipes\", avendo delle lamelle sul bordo anteriore, tuttavia a causa delle somiglianze generali della forma questi denti sono stati riferiti a \"Compsognathus sp.\".\nNel 1997, Virginia Morell ha rinominato una forma cinese correlata, \"Sinosauropteryx prima\", come \"Compsognathus prima\"; tuttavia questa nuova identificazione non ha trovato alcuna accettazione generale.\nPaleobiologia.\nIn uno studio del 2001, condotto da Bruce Rothschild e da altri paleontologi, sono state esaminate nove ossa dei piedi di \"Compsognathus\" in cerca di segni di fratture da stress, ma non sono state ritrovate in nessuna di queste ossa.\nDieta.\nAll'interno della cavit\u00e0 toracica dell'esemplare tedesco di \"Compsognathus\", sono stati ritrovati i resti di piccoli vertebrati. Marsh, che ha esaminato il campione nel 1881, pens\u00f2 che questo piccolo scheletro all'interno del ventre di \"Compsognathus\" potesse essere un embrione, ma nel 1903, Franz Nopcsa concluso che era in realt\u00e0 una lucertola. Ostrom identific\u00f2 i resti come appartenenti ad un genere di lucertola, noto come \"Bavarisaurus\", che sulla base dei lunghi arti e coda doveva essere un agile e veloce corridore. Ci\u00f2 a portato a sua volta alla conclusione che i suoi predatori, \"Compsognathus\", dovevano avere una vista molto acuta nonch\u00e9 una discreta velocit\u00e0 e agilit\u00e0 per essere in grado afferrare animali del genere, anche in giovane et\u00e0. Il \"Bavarisaurus\" \u00e8 conservato per intero, indicando che il \"Compsognathus\" deve aver inghiottito la sua preda intera. I contenuti gastrici del campione francese sono costituiti da lucertole o spenodontidi non identificati.\nPossibili uova.\nLa lastra fossile in cui \u00e8 conservato l'esemplare tedesco di \"Compsognathus\" tedesco mostra diverse irregolarit\u00e0 circolari di 10 millimetri (0,39 pollici) di diametro nei pressi dei resti scheletrici. Peter Griffiths ha interpretato queste irregolarit\u00e0 come uova immature, nel 1993. Tuttavia, successivi ricercatori hanno dubitato della loro connessione con il genere perch\u00e9 sono stati ritrovati al di fuori della cavit\u00e0 del corpo dell'animale. Un fossile ben conservato di un \"Sinosauropteryx\", un genere relativo a \"Compsognathus\", mostra due ovidotti con due uova non deposte. Queste uova proporzionalmente pi\u00f9 grandi e meno numerose di \"Sinosauropteryx\" hanno indotto ulteriori dubbi sull'identificazione originale delle presunte uova di \"Compsognathus\". Nel 1964, il geologo tedesco Karl Werner Barthel identific\u00f2 le piccole irregolarit\u00e0 come bolle di gas formate nel sedimento a causa della putrefazione della carcassa.\nPaleoecologia.\nDurante la fine di Giurassico, l'Europa era un arcipelago asciutto e tropicale ai margini del mare Tetide. Il calcare fine, in cui gli scheletri di \"Compsognathus\" sono stati ritrovati, \u00e8 stato formato dalla calcite delle conchiglie e degli organismi marini. Sia le aree tedesche che francesi dove sono stati ritrovati i due esemplari di \"Compsognathus\" erano lagune situate tra le spiagge e le barriere coralline delle isole europee Giurasse nel Mare Tetide. [53] I contemporanei di \"Compsognathus\", includono l'avialae \"Archaeopteryx lithographica\" e gli pterosauri \"Rhamphorhynchus muensteri\" e \"Pterodactylus antiquus\". Gli stessi sedimenti in cui sono stati ritrovati gli esemplari di \"Compsognathus\" hanno riportato alla luce anche diversi fossili di animali marini quali pesci, crostacei, echinodermi e molluschi marini, confermando l'habitat costiero di questo teropode. Nessun altro dinosauro \u00e8 stato ritrovato in associazione con \"Compsognathus\", indicando che questi piccoli dinosauri potrebbero, difatti, essere stati i predatori dominanti di queste piccole isole.\nNella cultura di massa.\nIl \"Compsognathus\" si \u00e8 in breve fatto una fama nel mondo dei dinosauri, grazie al titolo di \"dinosauro pi\u00f9 piccolo\", e ancora oggi sebbene questo primato sia stato sorpassato da dinosauri ancora pi\u00f9 piccoli, i libri di dinosauri dei bambini lo caratterizzano comunemente come il dinosauro pi\u00f9 piccolo. Per via della taglia ridotta, l'anatomia simili e il nome simile, un altro dinosauro di piccole dimensioni, il \"Procompsognathus\", \u00e8 spesso confuso con \"Compsognathus\". Per lungo tempo il \"Compsognathus\" fu l'unico dinosauro di piccole dimensioni ad essere studiato nel dettaglio, al contrario di altri piccoli dinosauri scoperti e descritti un secolo o pi\u00f9 in seguito.\nIl \"Compsognathus\" apparse nei film \"Il mondo perduto - Jurassic Park\" (1997) e \"Jurassic Park III\" (2001). Ne \"Il mondo perduto: Jurassic Park\", uno dei personaggi identifica erroneamente la specie come \"Compsognathus triassicus\", combinando il nome del genere di \"Compsognathus longipes\", con il nome specifico di \"Procompsognathus triassicus\", un piccolo dinosauro carnivoro che apparso nei romanzi \"Jurassic Park\", di Michael Crichton."}
{"id": "220532", "revid": "2161050", "url": "https://it.wikipedia.org/wiki?curid=220532", "title": "Calboli", "text": "I Calboli, da Calboli o con il passare del tempo anche de' Calboli, ed ancora molto spesso ricordati anche come Paolucci o Paulucci de' Calboli, sono una famiglia nobiliare forlivese, di tradizione guelfa e quindi, durante le vicende storiche, spesso avversaria degli Ordelaffi, contro i quali, con altalenanti vicende, si scontrarono per il controllo di numerosi territori romagnoli.\nStoria.\nSebbene molto spesso risulti difficoltoso spiegare se il nome di una \"gens\" derivi dal luogo di origine, o se il luogo di origine tragga il nome dalla famiglia pi\u00f9 importante, nel caso dei Calboli la situazione sembra essere molto pi\u00f9 semplice. Seppure esistano autori che, come per molte antiche famiglie feudali della Romagna, rintraccino le origini del nome in antichi invasori germanici, per i Calboli l'origine del nome sembra pi\u00f9 veritiero essere derivato dalla loro localit\u00e0 di origine. Il cognome di questi potenti sinori deriva infatti dalla localit\u00e0 \"Calboli\", da \"Calvum\", cio\u00e8 calvo, in riferimento alla zona brulla e poco alberata dove la famiglia si era originata.\nIn quest'area, tra le colline che separano le comunit\u00e0 di Predappio e Rocca San Casciano, sorgevano i feudi della famiglia. Ed in queste zone, di notevole interesse strategico a quei tempi per il controllo dei valichi appenninici, la famiglia si ritirava ogni qual volta declinavano le fortune guelfe. \nDa sempre oppositori dei ghibellini Ordelaffi, la sfera di influenza dei Calboli variava costantemente con il variare del potere degli Ordelaffi. Arrivarono a controllare Bertinoro e per giunta, sebbene per poco tempo, anche Forl\u00ec. Nel periodo di maggiore splendore, governarono su Civitella, Meldola, Predappio e Fiumana e su numerosi centri e castelli della zona.\nSi ha notizia di un \"Fulciero\" e di un \"Raniero\" che parteciparono alla prima crociata, mentre un altro \"Raniero\" fu podest\u00e0 di Forl\u00ec nel 1243 e costruttore del ponte sul fiume Ronco secondo un'epigrafe che era possibile leggere fino al XIX secolo. Nello stesso periodo si sa che un Fulciero fu prigioniero di Federico II di Svevia nelle lotte di Forl\u00ec contro Faenza ma dovette essere poi tornato libero se in una bolla del papa Innocenzo del 1244 vengono a lui confremati i suoi possedimenti. \u00c8 probabile che dal quel momento inizi la tradizione guelfa della famiglia. Ed \u00e8 anche probabile che in questo contesto che, combattendo contro Guido da Montefeltro e poi contro i Guidi, andarono a creare il loro feudo e a collocare il loro fulcro nella frazione di Calboli.\nVerso la met\u00e0 del Trecento le glorie della famiglia sono in declino e la propria influenza tende gradualmente a diminuire. Tra il 1366 ed il 1368 si registra un \"Francesco di Pauluccio\" podest\u00e0 di Bologna.\nQuando nel 1376 Sinibaldo Ordelaffi fa il suo colpo di mano per impadronirsi di Forl\u00ec, i Calboli sono cos\u00ec deboli da non potersi opporre ed anzi, vedendo compromessa la loro sicurezza, si gettano tra le braccia della repubblica fiorentina, cedendo a questa tutti i feudi a loro in possesso.\nI Calboli non fanno pi\u00f9 paura e gli stessi Ordelaffi li riammettono in Forl\u00ec dove, di poco in poco, abbandoneranno anche il vecchio prestigioso nome, per adottare il solo patronimico \"Paulucii\"."}
{"id": "220534", "revid": "634103", "url": "https://it.wikipedia.org/wiki?curid=220534", "title": "Riserva di legge", "text": "La riserva di legge \u00e8 l'istituto giuridico in base al quale una determinata materia pu\u00f2 essere regolata soltanto dalla legge o da un atto avente forza di legge; ha una funzione di garanzia nei confronti del cittadino, escludendo l'esercizio della potest\u00e0 regolamentare da parte del governo e interventi in via amministrativa.\nIn Italia.\nTipologia delle riserve.\nNell'ordinamento giuridico italiano, la Costituzione traccia vari tipi di riserva di legge:\nEsistono anche riserve non a favore della legge ordinaria:\nLa riserva di legge nel diritto penale.\nIl principio di riserva di legge penale \u00e8 un tipo di riserva di legge tendenzialmente assoluta ed esprime il divieto di punire una determinata condotta in assenza di una legge preesistente che la configuri come reato (art. 25 comma II Cost.)\nLa funzione della riserva di legge \u00e8 essenzialmente garantistica, in quanto si vuole garantire che in materia penale le norme vengano emanate dall'organo maggiormente rappresentativo (parlamento).\nLa riserva di legge deve essere intesa come riserva di legge assoluta anche se in alcuni casi l'apporto da parte di una fonte normativa secondaria \u00e8 ammessa; ecco perch\u00e9 si preferisce classificarla come riserva di legge \"tendenzialmente\" assoluta.\n\u00c8 ammessa quando si limita a specificare dal punto di vista tecnico elementi gi\u00e0 contemplati dalla legge; quando viene richiamata dalla legge (il rinvio per\u00f2 deve essere fisso o recettizio; non \u00e8 ammesso il rinvio mobile); non \u00e8 ammesso, invece, che la legge consenta alla fonte secondaria di scegliere i comportamenti punibili tra quelli disciplinati dalla legge stessa.\nRientrano nel concetto di legge la legge formale ordinaria, cio\u00e8 quell'atto normativo emanato dal parlamento ai sensi degli artt. 70-74 Cost. e la legge costituzionale emanata in base al procedimento previsto dall'art. 138 Cost.\nDecreti legge e legislativi.\nPer ci\u00f2 che riguarda i decreti legislativi e i decreti-legge, che vengono normalmente utilizzati, parte della dottrina sostiene che le caratteristiche di entrambi questi atti non sono compatibili con la ratio di garanzia della riserva di legge. La dottrina dominante invece annovera senza difficolt\u00e0 sia il decreto legislativo sia il decreto legge tra le fonti del diritto penale in quanto \u00e8 lo stesso ordinamento costituzionale che riconosce a questi atti normativi efficacia pari a quella della legge formale ordinaria. Nella stessa direzione \u00e8 stato sottolineato che nell'ipotesi del decreto legislativo la ratio garantista del principio di riserva di legge \u00e8 garantito dal fatto che il Parlamento conserva, con la legge di delegazione, l'iniziativa legislativa e l'individuazione delle scelte di politica criminale, mentre nel caso del decreto legge la stessa esigenza di tutela viene soddisfatta attraverso il meccanismo della conversione del decreto in legge.\nPi\u00f9 precisamente, decreto legislativo e decreto legge sono entrambi atti aventi forza di legge ed entrambi approvati dal Consiglio dei ministri con la differenza che nel primo caso il decreto deve essere preceduto dalla \"legge di delegazione\" (emanata dal parlamento). Ci\u00f2 comporta che il governo prima di emanare un decreto legislativo dovr\u00e0 fare richiesta al parlamento. Il parlamento in caso di approvazione potr\u00e0 esporre limiti e tempi che dovranno essere rispettati dal governo, pena la caduta del decreto. In conclusione, il parlamento non si espropria del suo potere (potere legislativo), ma lo delega.\nNel secondo caso, decreto legge, il governo potr\u00e0 emanare il decreto senza l'approvazione del parlamento, ma ci\u00f2 pu\u00f2 essere fatto solo in casi di urgenza per cui i tempi previsti normalmente sarebbero troppo lunghi. Il governo dunque con il decreto legge interviene immediatamente e senza passare per il parlamento. Entro 60 giorni (dalla data di pubblicazione) il parlamento, dopo aver esaminato il decreto, dovr\u00e0 decidere se convertirlo o no in legge. Se il parlamento decider\u00e0 di non convertire il decreto quest'ultimo cadr\u00e0 (il parlamento potr\u00e0 emettere una legge di sanatoria o convalida per disciplinare i rapporti giuridici sorti sulla base del decreto non convertito). Se il decreto verr\u00e0 convertito avr\u00e0 efficacia illimitata.\nLegge Regionale.\nNon \u00e8 fonte del diritto penale la legge regionale; se lo fosse verrebbe violato:\nLa sentenza 487 del 1989 della Corte Costituzionale, inoltre, ha stabilito che solo un organo nazionale \u00e8 in grado di avere una visione generale dei beni e delle esigenze dell'intera societ\u00e0.\nLe Regioni possono intervenire solo quando lo possono fare le fonti subordinate e quando si tratta di cause di giustificazione che, non essendo istituti di diritto penale ma principi desunti dal sistema, non sottostanno ai principi del diritto penale.\nLe Consuetudini.\nPer ci\u00f2 che riguarda le consuetudini, non possono operare n\u00e9 quelle incriminatrici perch\u00e9 violerebbero il principio di legalit\u00e0, n\u00e9 quelle abrogatrici perch\u00e9 violerebbero la gerarchia delle fonti. Quanto alla consuetudine integratrice, non \u00e8 ammessa a meno che vi sia una legge a richiamarla.\n\u00c8, invece, ammesso il ricorso alla consuetudine scriminante. Infatti, le norme che configurano le scriminanti non hanno carattere penale quindi non sono necessariamente subordinate al principio della riserva di legge.\nIl principio di legalit\u00e0.\nLa riserva di legge investe, oltre che il fatto, anche la sanzione. Si violerebbe il principio di legalit\u00e0 penale se la legge si limitasse a prevedere il fatto lasciando al giudice la possibilit\u00e0 di scegliere il tipo e/o la durata della sanzione.\nIl principio \"nulla p\u0153na sine lege\" trova il suo fondamento nell'art. 1 c.p. che stabilisce che nessuno pu\u00f2 essere punito con pene che non siano stabilite dalla legge.\nA livello costituzionale non vi \u00e8 nessuna norma che prevede espressamente il principio \"nulla p\u0153na sine lege\"; tuttavia l'art. 25 della costituzione stabilisce \"Nessuno pu\u00f2 essere punito se non in forza di una legge che sia entrata in vigore prima del fatto commesso\"; \u00e8 indubbiamente lecito far rientrare in questa previsione anche la pena in senso stretto.\nPredeterminazione legale della sanzione non significa, tuttavia, esclusione di ogni potere discrezionale del giudice. La legge, infatti, fissando un minimo e un massimo, d\u00e0 al giudice la possibilit\u00e0 di esercitare un potere discrezionale nella scelta della quantit\u00e0 di pena da infliggere al reo.\nPerch\u00e9 il principio di legalit\u00e0 sia rispettato occorre per\u00f2 che lo spazio edittale oscilli tra un minimo e un massimo ragionevoli.\nAnche rispetto alla sanzione, la riserva di legge opera in modo assoluto e coinvolge non solo le pene principali e accessorie ma anche gli effetti penali della condanna.\nRapporto fra la Legge e le fonti di rango inferiore.\nIl problema principale del principio di legalit\u00e0, nell'aspetto della riserva di legge, \u00e8 - dunque - il rapporto che la legge ha con una fonte ad essa inferiore (legge o atto integrativo diverso). Tuttavia, se nel caso di un rinvio ad altra fonte legislativa, ai fini della pi\u00f9 compiuta descrizione della fattispecie, non crea grandi problemi, il caso \u00e8 ben diverso se la fonte integrativa \u00e8 un atto amministrativo (magari gi\u00e0 preesistente).\nIl problema \u00e8 cos\u00ec da dividersi:\nNel primo caso la legge integra la legge. Nel secondo la norma penale \u00e8 integrata da un atto non legislativo (regolamento o atto amministrativo).\nLa dottrina e la giurisprudenza in merito hanno percorso un iter molto variegato e mutevole, che \u00e8 passato - nel caso dell'atto amministrativo - anche per la possibilit\u00e0 di disapplicare l'atto amministrativo da parte del giudice penale, ai sensi della legge di abolizione del contenzioso amministrativo (cio\u00e8 l'Allegato E, art. 5, della Legge 20 marzo 1865, n. 2248).\nAndando al sodo: la legge che rinvia ad un atto della P.A. deve gi\u00e0 indicare un insieme di dati sufficienti affinch\u00e9 il rinvio non sia \"in bianco\", ma delineato il pi\u00f9 possibile per creare un aggancio alla realt\u00e0, mutevole e diversificata, che \u00e8 ben pi\u00f9 facilmente percepibile dalla P.A. che dal Parlamento, nella sua qualit\u00e0 di organo costituzionale.\nEsempi sono l'art. 650 c.p. e il richiamo che la legge sugli stupefacenti ad un D.M. per l'identificazione delle sostanze psicotrope. Il margine che bisogna dare alla P.A. \u00e8 quello specifico della discrezionalit\u00e0 tecnica, ossia la discrezionalit\u00e0 amministrativa che avviene su parametri tecnici legati ad una scienza o ad una disciplina. Deve escludersi, dunque, ogni discrezionalit\u00e0 politica.\nLa legislazione europea.\nPer ci\u00f2 che riguarda le legislazione comunitaria, questa non potrebbe essere considerata legittima fonte di produzione del diritto penale a causa dello sbarramento opposto dal principio della riserva di legge \"statale\" previsto dall'art. 25, comma 2 della Costituzione. Tuttavia il principio del primato del diritto comunitario fa s\u00ec che la norma comunitaria prevalga su quella interna. Peraltro, l'UE pu\u00f2 esercitare solo quelle prerogative espressamente o implicitamente attribuitele dai trattati, laddove nessun trattato attribuisce la potest\u00e0 sanzionatoria in materia penale ad organi comunitari: nessuno Stato ha deciso di limitare la propria sovranit\u00e0 (vd. art. 11 Cost.), intesa qui come monopolio dell'individuazione dei fatti di reato e delle pene ad essi connesse, conferendo tale competenza all'\"organizzazione sovranazionale\". Infine, anche nell'ipotetico caso che in futuro tale trattato venga stipulato, la \"ratio\" storico-istituzionale del Principio di Legalit\u00e0/Riserva di Legge in materia penale, imponendo che le scelte sanzionatorie pi\u00f9 inflittive e lesive della libert\u00e0 personale dei cittadini (cosa, quando, come punire) vengano assunte dall'organo massimamente rappresentativo della cittadinanza (il Parlamento), entrerebbe in conflitto con l'attuale assetto di poteri degli organi comunitari. Infatti, l'organo comunitario competente alla produzione normativa (mediante regolamenti e direttive) non \u00e8 il Parlamento Europeo, ma, tendenzialmente, il Consiglio dei ministri, composto, in modo variabile a seconda della materia trattata, dai ministri dei Paesi membri, e quindi da componenti dei loro Esecutivi.\nUn'importante decisione della Corte di Giustizia della CEE ha sancito l'obbligo per il giudice di applicare la normativa comunitaria nel caso in cui contrasti con la normativa interna.\nOccorre per\u00f2 fare una precisazione: non rispetto a tutte le fonti del diritto comunitario vige il principio del primato del diritto comunitario.\nI regolamenti comunitari.\nI regolamenti comunitari, in quanto obbligatori e direttamente applicabili, impongono al giudice di applicarli e non-applicare la normativa interna.\nLe direttive comunitarie.\nNon sono invece direttamente applicabili le direttive, ad eccezione di quelle \"self-executing\" che, se non vengono recepite, producono gli stessi effetti dei regolamenti.\nPer ci\u00f2 che riguarda i Trattati, sono direttamente applicabili ed efficaci quelle norme che hanno pieno contenuto dispositivo."}
{"id": "220543", "revid": "125023940", "url": "https://it.wikipedia.org/wiki?curid=220543", "title": "Johnny Appleseed", "text": "\u00c8 stato un pioniere ed un devoto missionario della chiesa neo-cristiana fondata dal teologo svedese Emanuel Swedenborg, che indicava come scopo supremo per l'uomo l'unione mistica con Dio, da raggiungersi attraverso l'amore e la saggezza.\nEgli divenne noto come Johnny Appleseed (italianizzato in Giovannino Semedimela) a causa della sua abitudine di piantare meli.\nNato a Leominster, nel Massachusetts, divenne famoso quando era ancora in vita ed \u00e8 considerato uno dei precursori dell'attivismo ambientalista ed ecologista.\nLa missione di \"Appleseed\".\nDagli inizi del XIX secolo cominci\u00f2 ad esplorare le regioni selvagge del West statunitense piantando, lungo il cammino, migliaia di semi di mele che si era procurato in Pennsylvania, presso i produttori di sidro. Da allora in poi spese l'intera vita prendendosi cura degli alberi da lui stesso piantati su un territorio vastissimo di centinaia di chilometri quadrati, oggi compreso nei confini degli stati dell'Ohio, dell'Indiana e dell'Illinois.\nLe mele di quegli alberi non erano come quelle che conosciamo oggi, prodotte per innesto, ma erano piccoli frutti a quei tempi utilizzati soprattutto per la produzione di sidro e di un suo derivato chiamato \"applejack\".\nNessuno sa con certezza per quale ragione Johnny Appleseed abbia piantato decine di migliaia di meli, ma si pu\u00f2 senz'altro affermare che, cos\u00ec facendo, prepar\u00f2 la successiva penetrazione dei pionieri in quelle terre ancora vergini, garantendo loro le scorte quasi inesauribili dei suoi vivai e dei suoi frutteti, piantati lungo tutto il Midwest.\nSi narra che Chapman vivesse una vita sobria e selvaggia, immerso nella natura che amava e rispettava: dormiva spesso in mezzo ai boschi o lungo i torrenti, per vivere si accontentava di poco e spesso scambiava gli alberi ed i frutti del melo con vestiti o altri generi di necessit\u00e0.\nLa sua data di morte non \u00e8 nota con certezza, dato che le notizie riguardanti la sua figura ci sono giunte tramite racconti e testimonianze, oltre che per mezzo di alcune cronache dell\"'Harper's Magazine\".\nIl suo carattere mite, gentile e generoso (viaggiava disarmato e riusc\u00ec sempre a stabilire rapporti di amicizia con gli indiani) e la sua sincera spiritualit\u00e0, uniti ad un aspetto assai eccentrico (sembra che camminasse scalzo e che usasse una vecchia pentola come copricapo), contribuirono a farne una figura leggendaria, celebrata in decine di canzoni popolari, opere letterarie, film, fumetti e cartoni animati.\nAltri usi del nome.\nIl poeta statunitense Nicholas Vachel Lindsay gli dedic\u00f2 il poema \"In Praise of Johnny Appleseed\" (1923); la Walt Disney Productions negli anni quaranta realizz\u00f2 un segmento del film \"Lo scrigno delle sette perle\" incentrato sulla sua figura; \u00e8 stato citato nel cartone americano \"The Simpsons\" (interpretato da Lisa); il suo nome ha dato il titolo ad una canzone del gruppo punk-rock NOFX nel 1992 e di Joe Strummer &amp; The Mescaleros nel 2001, ed \u00e8 inoltre uno dei personaggi del romanzo American Gods dello scrittore Neil Gaiman.\nIl nome John Appleseed appare in alcune immagini e sequenze video che illustrano le funzioni telefoniche dell'iPhone di Apple. Compare inoltre nel sistema operativo MacOS: ingrandendo l'icona del software di editing testi TextEdit, che ha la forma di un foglio scritto, \u00e8 possibile notare che su quel foglio c'\u00e8 una lettera firmata da John Appleseed; il testo della lettera parla di ribellione e anticonformismo e fa riferimento ad una celebre campagna pubblicitaria.\nViene anche citato in \"Pastorale americana\" di Philip Roth dal personaggio principale Irving Seymour Levov che lo considera un riferimento per la propria aspirazione esistenziale. \u00c8 stato spesso definito il \"San Francesco americano\".\nIl nome Appleseed \u00e8 stato usato anche da Masamune Shirow come titolo di un suo manga, dove all'interno della storia indica un progetto per salvare la terra dall'estinzione causata dagli uomini; nel film tratto dal manga, \"Appleseed\" (2004) diretto da Shinji Aramaki, invece indica nello specifico la conoscenza perduta che permette ai biodroidi di riprodursi in modo da diventare nuova specie dominante (il fine rimane comunque lo stesso).\nJohn Appleseed viene citato da Carl Sagan nel programma televisivo di divulgazione scientifica \"Cosmos: A Personal Voyage\" (episodio 5: \"Blues for a red planet\", minuto 54'43\") ipotizzando la colonizzazione di Marte a seguito della distribuzione sul pianeta rosso di semi di piante geneticamente modificate, ad opera di robot od umani paragonati appunto al celebre pioniere americano. \nUna citazione probabilmente ispirata dalla lettura delle \"Cronache marziane\" di Ray Bradbury, pubblicato nel 1950. Nel capitolo \"Dicembre 2001: il verde mattino\" il personaggio Benjamin Driscoll emula dichiaratamente le gesta di Johnny Appleseed, piantando per\u00f2 ogni possibile tipo di alberi sul pianeta appena colonizzato.\nJohnny Appleseed viene citato da Irvine Welsh, nel libro \"Skagboys\" (prequel di \"Trainspotting\"). Utilizza tale nominativo come pseudonimo del personaggio di Andy nel paragrafo \"Appunti su un'epidemia V\" (pag. 324 - 325). Il personaggio \u00e8 il \"piantatore di semi dell'AIDS\"; in sostanza Welsh dichiara che tale personaggio fu il primo \"untore\" di Edimburgo.\nNel videogioco Wild Arms 5 (2006) il nome Jhonny Appleseed e l'unico ricordo dell'amnesica Avril Vent Fleur.\nNel noto programma di messaggistica WhatsApp, se si ingrandisce una delle emoticon si pu\u00f2 notare il nome John Appleseed scritto.\nL'album Somewhere Under Wonderland dei Counting Crows contiene una canzone dal titolo \"John Appleseed's Lament\" (traccia n. 8).\nJohnny Appleseed viene citato da Chuck Palahniuk nel suo libro \"Ninna Nanna\" pubblicato nel 2003. Il nome di Johnny Appleseed viene pronunciato dal personaggio chiamato Ostrica, un ambientalista che per spiegare il suo stile di vita si rif\u00e0 ad Appleseed."}
{"id": "220545", "revid": "7336", "url": "https://it.wikipedia.org/wiki?curid=220545", "title": "John Chapman", "text": ""}
{"id": "220547", "revid": "7336", "url": "https://it.wikipedia.org/wiki?curid=220547", "title": "Giovannino Semedimela", "text": ""}
{"id": "220548", "revid": "1075510", "url": "https://it.wikipedia.org/wiki?curid=220548", "title": "Emanuel Swedenborg", "text": "\u00c8 considerato tra i precursori dello spiritismo.\nBiografia.\nNacque a Stoccolma, il 29 gennaio 1688, terzo figlio di un rinomato ma controverso vescovo, Jesper Swedberg.\nNella prima parte della sua vita Emanuel Swedenborg ebbe una carriera prolifica come scienziato e inventore: si occup\u00f2 di chimica, anatomia, matematica, filosofia, filomazia, musicologia, alchimia, massoneria, omeopatia, astrologia, chiromanzia, e si diceva che parlasse fluentemente ben undici lingue. Tra le sue opere di questo periodo si pu\u00f2 ricordare \"Opera Philosophica Et Mineralia\" (1734) un'opera sui metalli.\nAll'et\u00e0 di 56 anni inizi\u00f2 una nuova fase spirituale della sua vita, facendo esperienza dei primi sogni e di successive visioni di un mondo spirituale di matrice cristiana, in cui riteneva di comunicare con gli angeli e gli spiriti, tra i quali molti personaggi della Bibbia, come Mos\u00e8 e Ges\u00f9. Da quel momento inizi\u00f2 a occuparsi di teologia. Fra le altre cose, egli disse che questi spiriti guidarono la sua interpretazione delle Sacre Scritture e sostenne di essere uno dei pochi uomini in grado di comunicare con l'aldil\u00e0.\nDurante la sua vita Swedenborg scrisse complessivamente pi\u00f9 di 50 libri, la maggior parte in latino. Tra i suoi libri di argomento spirituale si possono citare \"Regnum Animale\" (1744-1745) dove Swedenborg esamin\u00f2 i misteri dell'anima; \"De Cultu Et Amore Dei\" (1745, \"Sulla Devozione e l'Amore per Dio)\" in cui si \u00e8 occupato della nascita del mondo; e l'opera monumentale \"Arcana C\u0153lestia\" (1749-1756) ossia un commentario sul libro della Genesi.\nAttualmente \u00e8 possibile consultare in italiano moderno solo il trattato su \"Cielo e Inferno\", \"Conversazione con gli Angeli\" e qualche raccolta, mentre in qualche biblioteca \u00e8 possibile trovare qualche traduzione che la societ\u00e0 swedenborghiana di Londra commission\u00f2 nell'Ottocento al professor Loreto Scocia.\nLe esperienze.\nLe esperienze mistiche di Swedenborg possono essere riassunte dalla seguente dichiarazione:\n\"Ho visto mille volte che gli angeli hanno forma umana e mi sono intrattenuto con loro come l'uomo si intrattiene con l'uomo, a volte con uno solo, a volte con pi\u00f9 di uno, e non ho visto nulla in loro che differisse dall'uomo in quanto alla forma. Affinch\u00e9 non si potesse dire che si trattava di illusione, mi \u00e8 stato concesso di vederli in pieno stato di veglia, mentre ero padrone di tutti i miei sensi ed in uno stato di limpida percezione.\"\nLa dottrina.\nLa teologia.\nLe nozioni teologiche che Swedenborg espose furono molto distanti dalla Chiesa ufficiale, queste lo condussero a una vera e propria condanna da parte della Chiesa Luterana di Svezia (ma solo le teorie furono oggetto di condanna, mai la sua persona).\nDottrina delle Corrispondenze.\nLa dottrina delle corrispondenze \u00e8 la base del pensiero teologico di Swedenborg. Questa dottrina \u00e8 spiegata in dettaglio nell'opera \"Arcana C\u0153lestia\", scritta tra il 1746 e il 1747. Swedenborg definisce \"corrispondenza\" la relazione che intercorre fra le cose del nostro mondo materiale e quelle del mondo spirituale. Ogni cosa del mondo materiale ha un suo corrispettivo nel mondo spirituale, a partire dalla nostra natura umana, che \u00e8 l'espressione naturale di Dio; la divina Trinit\u00e0, che \u00e8 l'origine dell'umanit\u00e0, in quanto Dio \u00e8 uomo dall'eternit\u00e0; e Ges\u00f9 Cristo, che \u00e8 l'esperienza materiale di Dio Padre.\nLa fede pi\u00f9 genuina consiste proprio nel vivere in questa funzione ogni nostra azione e scelta; ogni nostro amore, desiderio e pensiero, che lo vogliamo o no, determiner\u00e0 la nostra scelta per il Cielo o per l'Inferno, perch\u00e9 ogni azione o cosa di questo mondo materiale conduce a queste due scelte. La scelta del Bene e della Verit\u00e0, che nel mondo spirituale sono qualit\u00e0 reali dello Spirito di Dio (una sostanza divina identificabile nello Spirito Santo), che tengono in vita ogni persona e realt\u00e0 in modo costante, permettono all'individuo di percorrere la strada di bene che Dio ha costituito da sempre per l'uomo. La scelta alternativa consiste nel pervertire il Bene e la Verit\u00e0 divini, in Mali e Falsit\u00e0 (corrispondenze negative); \u00e8 questa condizione a determinare l'Inferno, che non \u00e8 quindi una punizione divina.\nAvere la giusta idea di Dio per Swedenborg \u00e8 fondamentale, Coloro che credono in un Dio astratto o identificato nella natura si precludono una condizione di perfezione nel mondo spirituale; credere in \"Dio/Uomo\", cio\u00e8 in \"Dio nello Spirito\" unitamente a \"Dio nella Materia\", significa predisporsi interiormente alla perfezione del mondo spirituale, ed \u00e8 quello che i semplici di ogni religione fanno spontaneamente (solitamente creando un'immagine antropomorfica di Dio).\nUn'altra caratteristica che accomuna questa teoria a quella di altri filosofi ermetici, riguarda la sussistenza del Cielo spirituale tramite l'esistenza del suo corrispettivo negativo, cio\u00e8 Infernale: L'eterna presa di coscienza di Dio di tutto ci\u00f2 che \u00e8 bene comporta l'esistenza del male che lo corrisponde. A tale proposito Jakob B\u00f6hme afferm\u00f2 che \"tutto ci\u00f2 che esiste nell'universo consiste in un s\u00ec o in un no\", mentre nel pensiero di Carl Gustav Jung emerge l'importanza della coesistenza degli \"opposti\" nella psiche dell'individuo.\nEsisterebbe un equilibrio tra mondo naturale (quello in cui stiamo vivendo) e mondo spirituale, e in quest'ultimo, tra i tre diversi regni che lo compongono: \"Mondo degli spiriti, Paradiso e Inferno\".\nDa qui deriva che la vita dell'uomo nel mondo materiale \u00e8 destinata a proseguire nel corrispettivo mondo spirituale, dove non esiste la temporalit\u00e0, ma l'eternit\u00e0, e la resurrezione \u00e8 il nome con cui si intende il passaggio a questa nuova vita spirituale: numerose sono infatti le descrizioni di questa vita, che Swedenborg disse di aver sperimentato attraverso numerosi stati di pre-morte. Le sue presunte comunicazioni con gli spiriti furono secondo le sue testimonianze \"faccia a faccia, come si parla da uomo a uomo\".\nLa Trinit\u00e0.\nUna delle idee di Swedenborg che pi\u00f9 di ogni altra necessita di chiarimenti \u00e8 relativa alla Trinit\u00e0 divina.\nPer Swedenborg la dichiarazione dogmatica del Credo formulato da Atanasio di Alessandria, secondo il quale in Dio vi \u00e8 una Trinit\u00e0 di persone, \u00e8 sbagliata; \u00e8 curioso notare che nelle sue esperienze sovrannaturali Swedenborg dice di aver verificato che \u00e8 impossibile entrare nel Cielo per gli uomini che esprimono la fede per un solo dio ma che mentalmente ne pensano tre, poich\u00e9 questo coinciderebbe con una contraddizione nell'anima, per Swedenborg, quando un essere umano varca la soglia della morte per ritrovarsi nel mondo degli spiriti, non gli \u00e8 pi\u00f9 permesso di pensare una cosa e dirne un'altra, cio\u00e8 di mentire.\n\"\u00abGli angeli hanno detto anche che membri della Chiesa che lasciano il\"\n\"mondo non possono essere accolti in Cielo se la loro mente \u00e8 occupata\"\n\"dall'idea delle tre persone, perch\u00e9 il loro pensiero vaga da una persona\"\n\"all'altra e in Cielo non \u00e8 concesso pensare a tre persone e nominarne una sola.\"\n\"In Cielo ognuno parla come pensa perch\u00e9 l\u00e0 la parola \u00e8 un attributo del\"\n\"pensiero, o si pu\u00f2 dire anche che \u00e8 un pensiero parlante. Perci\u00f2 coloro che nel\"\n\"mondo distinguono il divino in tre persone, avendo di ognuna di queste una\"\n\"diversa concezione, e non si concentrano su un solo Signore, non possono\"\n\"essere accolti in Cielo. In Cielo infatti avviene una comunicazione generale a\"\n\"livello di pensiero. Se quindi giunge in Cielo uno che pensa a tre persone e si\"\n\"rivolge a una soltanto, lo si riconoscerebbe immediatamente.\u00bb\" (Cielo e Inferno - Cap.49 p.\u00a02)\nSwedenborg afferma che \u00e8 corretto considerare la Trinit\u00e0 come natura dell'unica persona divina, ossia \"Anima\" (Dio Padre da cui tutto ha origine, ogni Amore e Sapienza), \"Corpo\" (l'umanit\u00e0 di Dio che si esprime nella figura di Ges\u00f9 Cristo), e \"Spirito Santo\" cio\u00e8 il \"Divino Bene\" e la \"Divina Verit\u00e0\" (Lo Spirito di Dio \u00e8 l'azione che esprime la volont\u00e0 e il desiderio di Dio, lo Spirito non \u00e8 un'astrazione o una semplice energia, ma \u00e8 in sostanza identificabile con Dio stesso poich\u00e9 \"l'Essere\" di Dio coincide con \"l'Azione\" di Dio, di conseguenza la \"Divina Verit\u00e0\" e il \"Divino Bene\" secondo Swedenborg sono la sostanza di Dio).\nLa Trinit\u00e0 non \u00e8 quindi un mistero insondabile dalla mente umana (che fatica a concepire come un unico Dio possa essere contemporaneamente tre persone), ma esprime invece la natura divina a cui ogni uomo \u00e8 stato fatto a immagine e somiglianza.\nNella Bibbia, Dio si esprime cos\u00ec attraverso dei binomi fondamentali (corrispondenze): \"Amore e Sapienza; Luce e Calore; Bene e Verit\u00e0; Giustizia e Giudizio, ecc.\" dai quali possiamo manifestatamente goderne le naturali rappresentazioni simboliche, quali il sole e la luna, la luce e il calore, ecc., che sono corrispondenze del mondo spirituale nel nostro mondo materiale.\nQuesta Trinit\u00e0 \u00e8 presente in ogni uomo che \u00e8 fatto a sua immagine, infatti ogni uomo \u00e8 dotato di un'\"Anima\" (la volont\u00e0 e il desiderio, che sono \"buone opere\" in potenza, le quali non possono essere separate dalla fede; qui per buone opere si intendono le opere della carit\u00e0 e non della legge), e di un \"Corpo\" (attraverso il quale l'uomo interagisce e si relaziona con gli altri; in questo mondo il corpo spirituale \u00e8 legato al corpo materiale, che ci permette di vivere e di interagire dentro la realt\u00e0 materiale), e di uno \"Spirito\" (ossia l'azione che rende concreto il desiderio dell'uomo, cio\u00e8 le \"buone opere\" in atto).\nDivinit\u00e0 di Ges\u00f9 Cristo.\n\"\u00abPer prima cosa bisogna sapere chi \u00e8 il Signore del Cielo, perch\u00e9 da\"\n\"questo dipende tutto il resto. In tutto il Cielo, al di fuori del Signore, nessuno\"\n\"viene riconosciuto Dio del Cielo. Si dice l\u00e0, come Egli stesso ha insegnato, che\"\n\"Egli \u00e8 uno col Padre, e chi vede Lui, vede il Padre; che il Padre \u00e8 in Lui e Lui\"\n\"nel Padre; che tutto ci\u00f2 che \u00e8 santo proviene da Lui (Giovanni 10, 31, 38; 14,\"\n\"10 segg.; 16, 13-15). Di questo io ho parlato spesso con gli angeli ed essi mi\"\n\"hanno detto con sicurezza che in Cielo non si pu\u00f2 distinguere il divino in tre\"\n\"(persone), perch\u00e9 l\u00ec si sa e si sente che il divino \u00e8 una sola cosa, e risiede nel Signore.\u00bb\" (Cielo e Inferno - cap.46 p,2)\n\u00c8 importante notare che la divinit\u00e0 di Ges\u00f9 Cristo \u00e8 confermata dal pensiero e dalle esperienze di Swedenborg, egli \u00e8 identificato nell'incarnazione terrena e nella partecipazione storica di Dio Padre, questa idea prende assoluta distanza delle dottrine eretiche antitrinitarie come quella propugnata dal teologo Michele Serveto, l'Unitarianismo e altri fenomeni religiosi. In sintesi, l'idea di Swedenborg assomiglia di pi\u00f9 al modalismo, patripassianismo; egli infatti afferma che la Trinit\u00e0 \u00e8 la modalit\u00e0 con cui Dio si esprime (vedi sopra), e nello stesso tempo afferma l'unicit\u00e0 della persona di Dio-Uomo.\nGes\u00f9, Cristo storico, \u00e8 stato l'incarnazione stessa di Dio Padre nella storia degli uomini. Cristo nella sua resurrezione \u00e8 l'unica persona che ha assunto presso di s\u00e9 il corpo materiale; questo \u00e8 importante nella teologia di Swedenborg poich\u00e9 Dio afferma e conferma la sua sovranit\u00e0 sul mondo materiale che gli appartiene, nonostante le apparenze, e nello stesso tempo svela il valore universale dell'interagire di Dio nella materia, nell'opera di salvezza operata dalla sua incarnazione e dal continuo intervento tramite la Divina Provvidenza.\nGli Angeli.\nGli Angeli appartengono tutti al genere umano, quindi non sono stati creati prima dell'uomo e nemmeno sono di una natura diversa, ma piuttosto si tratta di uomini in uno stato di perfezione. Ogni uomo \u00e8 destinato a diventare angelo dopo la morte, se ha condotto la sua vita nel bene e nella verit\u00e0.\nLa condizione dell'uomo nella vita dopo la morte non \u00e8 una condizione di esseri eterei e svolazzanti ma \u00e8 una condizione simile a quella di questa vita, Gli Angeli vivono in carne e ossa ma tutto \u00e8 pi\u00f9 perfetto ed \u00e8 soggetto a condizioni fisiche differenti!\nEsistono Angeli del Primo Cielo, o Angeli Naturali, Angeli del Secondo Cielo (o Cielo Medio), cio\u00e8 angeli Spirituali, e Angeli del Terzo Cielo (o Cielo Intimo), cio\u00e8 Angeli Celesti; questi ultimi sono pi\u00f9 perfetti nell'Amore e nella Sapienza di Dio.\nGli Angeli Celesti sono enormemente pi\u00f9 sapienti degli Angeli Spirituali che a loro volta sono enormemente pi\u00f9 sapienti degli angeli Naturali (che non sono meramente naturali ma Celesti/Naturali o Spirituali/Naturali).\n\"\u00abBisogna sapere che \u00e8 l'angelo stesso a determinare la sua appartenenza a un Cielo o all'altro. \"\n\"Infatti essi abitano le regioni pi\u00f9 interne del Cielo quanto pi\u00f9 sono aperti nei confronti del Signore. \"\n\"Il Cielo quindi non \u00e8 fuori, ma dentro ognuno di loro. \"\n\"Lo insegna anche il Signore quando dice: \"\n\"\u00abIl regno di Dio non viene in maniera da attirar gli sguardi; n\u00e9 si dir\u00e0: \"\n\"Eccolo qui, o eccolo l\u00e0; perch\u00e9 ecco, il regno di Dio \u00e8 dentro di voi\u00bb (Luca 17, 20 segg.).\u00bb\" \n\"(Cielo e Inferno - Cap.33 p.55). \"\nLe Sacre Scritture.\nSwedenborg disse che gli fu comunicato dal mondo spirituale la chiave di interpretazione delle Sacre Scritture, anche in questo caso le corrispondenze giocano un ruolo importante: tutto ci\u00f2 che nella Bibbia ha un'espressione letterale contiene soprattutto un significato interno, sia spirituale sia celeste; per fare un esempio semplice si pu\u00f2 dire che, spesso, nella Bibbia, quando si parla di \"Gerusalemme\" a livello letterale intendiamo immediatamente la citt\u00e0 di Israele, ma se ci addentriamo nel significato pi\u00f9 interiore scopriamo (soprattutto in Apocalisse) che per \"Gerusalemme\" si intende soprattutto \"La Dottrina Celeste\", e per la \"lunghezza\" e la \"larghezza\" che le vengono attribuite, si intendono il bene e le verit\u00e0 che la caratterizzano.\nLa lettura quotidiana della \"Parola\" aumenterebbe la congiunzione con il Cielo, perch\u00e9 contiene i significati che uniscono profondamente il mondo materiale con il mondo spirituale positivo.\nLe altre religioni.\nLa Verit\u00e0 Divina non \u00e8 univoca o unilaterale ma prevede delle infinite varianti e di conseguenza la perfezione stessa \u00e8 composta dalla molteplicit\u00e0, ne consegue che chiunque agisca bene, secondo Swedenborg, \u00e8 destinato al Cielo, da qualsiasi societ\u00e0 provenga, chiunque vive secondo i buoni principi di qualsiasi sana religione (in particolar modo quelle monoteiste), vive per il Bene. \nLe dottrine buone pur nelle loro differenze sono utili alla perfezione del Bene e delle Verit\u00e0 del Cielo.\nNelle sue presunte esperienze nel mondo spirituale, Swedenborg scopr\u00ec che le persone che vanno in cielo con minor difficolt\u00e0 sono gli orientali e gli africani, mentre il mondo cristiano \u00e8 quello che si trova contraddittoriamente nella situazione opposta, nonostante la dottrina del mondo cristiano sia quella pi\u00f9 vicina alla verit\u00e0 pi\u00f9 perfetta.\nSecondo le esperienze di Swedenborg quasi tutte le persone del mondo occidentale, soprattutto i religiosi, quando muoiono si stupiscono di essere ancora in vita, in un corpo del tutto simile a quello avuto in questo mondo. I religiosi della chiesa in realt\u00e0 hanno la tendenza a non credere realmente alla vita dopo la morte, anche se ne predicano l'attualit\u00e0.\nRelazioni con la scienza moderna.\nPsicologia.\nLe visioni di Swedenborg furono in qualche modo rivalutate nella psicologia del Novecento. In particolare nell'ambito della psicologia del profondo, Carl Gustav Jung not\u00f2 le profonde intuizioni che Swedenborg diede nella descrizione dei simboli dell'inconscio; inoltre la teoria delle corrispondenze tra mondo spirituale e mondo materiale divenne per Jung una via maestra nella comprensione profonda del dualismo tra interiorit\u00e0 ed esteriorit\u00e0, quindi tra conscio e inconscio.\nJung riprese l'idea di Swedenborg del \"Grande Uomo\": ogni persona sarebbe un tassello chiamato da Dio a comporre un Uomo immenso nel Mondo Spirituale. La relazione implicita con l'idea di \"inconscio collettivo\" \u00e8 alquanto appropriata, per quanto assurda possa risultare questa teoria. Jung infatti nel volume \"Il problema psichico dell'uomo moderno\", del 1931 afferma: \"In un certo modo noi siamo parte di una grande anima unitaria, o, per esprimerci con Swedenborg, di un unico, immenso essere umano\".\nInvenzioni.\nSwedenborg nelle sue doti di scienziato produsse disegni e progetti per invenzioni meccaniche, realizzate per il bene della sua nazione. I progetti che realizz\u00f2 sono invenzioni tecniche e meccaniche adatte alla situazione svedese dell'epoca. Pompe, chiuse, forni, gru, strumenti per le miniere, la navigazione interna, la guerra e la difesa delle coste.\nUna delle sue pi\u00f9 interessanti invenzioni fu il prototipo dell'attuale Hovercraft.\nInfluenze.\nInfluenze nella filosofia precedente.\nLe visioni e le comunicazioni \"spirituali\" di Swedenborg avevano comunque dei precedenti nell'ambito della filosofia ermetica, tra questi \u00e8 doveroso citare Jakob B\u00f6hme (Altseidenberg, Slesia 1575 - G\u00f6rlitz 1624), con il quale Swedenborg condivise idee e visioni; Jakob B\u00f6hme ipotizz\u00f2 che il nostro cervello forgiasse le nozioni di tempo e di spazio: secondo lui infatti \u00e8 il cervello che costruisce matematicamente una realt\u00e0 \"oggettiva\", mediante le frequenze di un ordine di esistenza pi\u00f9 profondo, situato al di l\u00e0 dello spazio e del tempo.\nInfluenze filosofiche e religiose.\nIllustri personaggi furono influenzati da Swedenborg, alcuni nomi sono: Johnny Appleseed, Honor\u00e9 de Balzac, August Strindberg, Charles Baudelaire (attraverso Balzac), Henry Ward Beecher, William Blake, Elizabeth e Robert Browning, Thomas Carlyle, S. T. Coleridge, Ralph Waldo Emerson, George Inness, Henry James Sr., C.G. Jung, Helen Keller, Fitz Hugh Ludlow, Coventry Patmore, Goethe, J.L. Borges, James Tyler Kent (1849-1916), autore del\"Repertorio\", e delle \"Lezioni di Filosofia Omeopatica\", considerato come uno dei principali esponenti della scuola omeopatica in America e infine Immanuel Kant che lo critic\u00f2 ma allo stesso tempo ne fu fortemente affascinato.\nKant scrisse criticamente di Swedenborg in un'opera giovanile, \"I sogni di un visionario spiegati con i sogni della metafisica\", dove sottopone a una disamina razionale il pensiero di Swedenborg. Kant dice: \"Abbandonarsi a qualsiasi curiosit\u00e0 e non porre altro limite alla passione del conoscere che l'impossibile \u00e8 un velo che non disdice all'erudizione\", cio\u00e8 il limite \u00e8 comunque l'impossibile.\nKant in seguito si convinse che le prove sull'Aldil\u00e0 fornite da Swedenborg fossero, nel loro complesso, schiaccianti. Infatti scrisse: \"\u2026 mentre dubito di ciascuna di esse, tuttavia ho assoluta fiducia in esse se complessivamente considerate.\"\nSviluppi contemporanei del suo pensiero.\nAltri sviluppi dell'esperienza e della teoria di Swedenborg si ebbero nella teosofia, nello spiritismo e nelle chiese esplicitamente ispirate alle idee di Swedenborg (tra queste la pi\u00f9 importante oggi \u00e8 la \"General Church of the New Jerusalem\" negli Stati uniti); \u00e8 per\u00f2 importante sapere che non ebbero origine direttamente da un suo personale progetto.\nSi pu\u00f2 anche citare come influenza letteraria \"Il Circolo Swedenborg\" (2010) dello scrittore Carlo Sgorlon, romanzo esoterico-iniziatico, e ultima sua opera postuma.\nBibliografia Spirituale.\n&lt;poem&gt;\n&lt;/poem&gt;\n&lt;poem&gt;\n&lt;/poem&gt;"}
{"id": "220549", "revid": "124839937", "url": "https://it.wikipedia.org/wiki?curid=220549", "title": "Casiopea", "text": "I Casiopea (\u30ab\u30b7\u30aa\u30da\u30a2 \"Kashiopea\"?), che prendono nome dalla costellazione Cassiopea, sono una band fusion giapponese fondata nel 1976 dal chitarrista Issei Noro, dal bassista Tetsuo Sakurai e dal tastierista Hidehiko Koike.\nNel 1977, il tastierista Minoru Mukaiya e il batterista Takashi Sasaki si uniscono al gruppo, lasciando il tastierista Hidehiko fuori dal gruppo.\nIl gruppo debutta nel 1979 con l'album omonimo \"Casiopea\", collaborando con Randy Brecker e Michael Brecker come musicisti ospiti. Nel 1980,il batterista Takashi viene sostituito da Akira Jimbo. I Casiopea hanno realizzato pi\u00f9 di 35 album sia in Giappone che negli Stati Uniti.\nTra le canzoni pi\u00f9 famose dei Casiopea possiamo citare Asayake, Galactic Funk e Eyes of the Mind.\nStoria.\nIl gruppo inizia la sua carriera nel 1979 con l'etichetta discografica Alfa Records, con cui realizzano il loro primo album \"Casiopea\".\nGalactic Funk compare per la prima volta nell'album \"Crosspoint\" del 1981, di cui sono state registrate 10 versioni diverse tra studio e live.\nL'album \"Eyes of the Mind\" \u00e8 stato realizzato negli Stati Uniti nel 1981, \"Make Up City\" nel 1982 seguito da \"Mint Jams\" nello stesso anno. Il loro primo concerto all'estero \u00e8 stato nel Regno Unito nel 1983. Il gruppo \u00e8 stato in tour in Europa, Sud America, Australia, e Sud-est Asiatico.\nNel 1989 il batterista Akira Jimbo e il bassista Tetsuo Sakurai lasciano la band per seguire delle altre strade. Al loro posto, i \"Casiopea\" scelgono Yoshihiro Naruse (al basso) e Masaaki Hiyama (alla batteria).\nNel 1993, il gruppo cambia ancora formazione. Noriaki Kumagai sostituisce Masaaki. Nel 1997, Akira Jimbo torna nei Casiopea, questa volta come membro part-time, registrando nuovi album e collaborando alle composizioni.\nNel 2006 il leader del gruppo Issei Noro decide di congelare tutte le attivit\u00e0 del gruppo fino a nuovo ordine.\nNel 2007, Issei Noro (insieme ai vecchi membri dei Casiopea, Akira Jimbo e molti altri) formano un gruppo J-Fusion, gli \"Inspirits\". Issei Noro e gli Inspirits realizzano due album. Nel gennaio 2009 i Casiopea incidono l'album \"Tetsudou Seminar Ongakuhen\", che contiene alcune tracce basate sulla serie di videogiochi di Minoru Mukaiya, Train Simulator. \nIl 27 maggio 2009 per celebrare il 30\u00ba anniversario del gruppo \u00e8 stato realizzato un cofanetto in edizione limitata dal titolo \"Legend of Casiopea\" contenente quasi tutti gli album del gruppo.\nIl 20 aprile del 2012 i Casiopea annunciano il loro ritorno, con Kiyomi Otaka alle tastiere, in sostituzione di Minoru Mukaiya, che al momento ha un team di produzione musicale proprio (Mukaiya Club).\nMembri.\nBatteria.\nvs. T-Square\" nel 2003. I due suonarono come \"Synchronized DNA\" nell'ultimo album originale dei Casiopea come Band."}
{"id": "220554", "revid": "1086846", "url": "https://it.wikipedia.org/wiki?curid=220554", "title": "Associazione Sportiva Roma 1982-1983", "text": "Questa voce raccoglie le informazioni riguardanti l'Associazione Sportiva Roma nelle competizioni ufficiali della stagione 1982-1983.\nStagione.\nPer la stagione successiva alla vittoria della Nazionale italiana ai Mondiali del 1982, la Roma si presenta con una rosa rinnovata in particolare nel reparto difensivo, dati gli arrivi di Aldo Maldera, Michele Nappi e Pietro Vierchowod (quest\u2019ultimo in prestito dalla Sampdoria) a sostituire Luciano Spinosi, Maurizio Turone (ceduto al nella sessione autunnale) e Luciano Marangon, titolari nella stagione precedente. Beneficiando delle nuove disposizioni della federazione che permettono il tesseramento di un secondo giocatore straniero da parte di una squadra, la Roma pu\u00f2 inoltre acquistare dall' il centrocampista Herbert Prohaska.\nSuperato ad agosto il turno preliminare di Coppa Italia concludendo il girone da imbattuta, la Roma, nonostante le assenze di Ancelotti (ancora convalescente dall'infortunio al ginocchio patito all'inizio della stagione precedente) e di Conti, approfitta delle partenze sottotono di e Inter per lottare in vetta alla classifica con (la quale inflisse la prima sconfitta stagionale alla squadra) e . A partire dalla sesta giornata i giallorossi, beneficiando anche del ritorno di Conti e Ancelotti, prendono il comando della classifica inseguiti dal Verona, fino a concludere il girone di andata con un punto di vantaggio sugli scaligeri.\nAll'inizio del girone di ritorno, un calo del Verona sembra lanciare la Roma verso il titolo: si fa tuttavia avanti una Juventus capace di prevalere nello scontro diretto in trasferta, ma ormai in ritardo sulla capolista che conquista la certezza del titolo (a quarantuno anni dalla prima affermazione) con una giornata di anticipo, pareggiando in trasferta contro il . La stagione della Roma si conclude con l'eliminazione ai quarti di finale di Coppa Italia contro la stessa Juventus, capace di vincere nettamente le gare di andata e di ritorno.\nDurante la stagione la Roma \u00e8 inoltre impegnata in Coppa UEFA: superato il primo turno contro l' grazie a una rete di Aldo Maldera che mette al sicuro il 3-0 maturato in casa, i giallorossi superano gli svedesi dell' solo grazie alla lotteria dei calci di rigore, nella quale il portiere Tancredi para due rigori agli avversari. Di fronte al , avversario dei giallorossi agli ottavi di finale, la Roma riesce a prevalere grazie a una rimonta nella gara di ritorno dell'Olimpico che ribalta l'1-0 subito in Germania. Il percorso della Roma in Coppa UEFA si ferma tuttavia al turno successivo contro il .\nMaglie e sponsor.\nLo sponsor tecnico \u00e8 Patrick, lo sponsor ufficiale \u00e8 Barilla. La divisa primaria \u00e8 costituita da maglia rossa con colletto a polo giallo, pantaloncini rossi con due bande oblique gialle, calzettoni rossi bordati di giallo. In trasferta viene usata una maglia bianca con colletto a polo giallorosso, pantaloncini bianchi, calzettoni bianchi bordati di giallorosso. I portieri hanno a disposizione una maglia gialla e una azzurra, entrambe con colletto a polo, abbinate a calzoncini e calzettoni neri.\nOrganigramma societario.\nDi seguito l'organigramma societario.\nRosa.\nDi seguito la rosa.&lt;ref name=\"Rosa AS Roma - Saison 82/83\"&gt;&lt;/ref&gt;\nCalciomercato.\nDi seguito il calciomercato.\nStatistiche.\nStatistiche di squadra.\nDi seguito le statistiche di squadra.\nStatistiche dei giocatori.\nDesunte dai tabellini del Corriere dello Sport, de L'Unit\u00e0 e de La Stampa."}
{"id": "220556", "revid": "2074952", "url": "https://it.wikipedia.org/wiki?curid=220556", "title": "Sophie Ellis-Bextor", "text": "Dopo aver debuttato nella seconda met\u00e0 degli anni novanta con il gruppo indie \"theaudience\", con i quali ha pubblicato un album e quattro singoli dal discreto successo in Regno Unito, ha collaborato con il DJ italiano Spiller per la canzone \"Groovejet (If This Ain't Love)\" (2000), che ha permesso alla cantante di essere conosciuta a livello mondiale. L'anno successivo ha firmato un contratto con l'etichetta Polydor, per la quale ha pubblicato l'album \"Read My Lips\", accompagnato dal successo dei singoli \"Murder on the Dancefloor\" e \"Get Over You\". Il secondo album, \"Shoot from the Hip\", \u00e8 stato pubblicato dalla stessa etichetta del 2003 e ha ottenuto inferiore successo rispetto al precedente mentre il terzo, \"Trip the Light Fantastic\", ha ottenuto maggiori consensi insieme al singolo \"Catch You\". Il suo quarto album, \"Make a Scene\", \u00e8 stato pubblicato a giugno 2011.\nBiografia.\nSophie Ellis-Bextor \u00e8 nata da Janet Ellis, un'attrice conosciuta principalmente per aver presentato uno show per bimbi in cui la stessa Sophie apparve da piccola, e Robin Bextor, regista affermato in patria. Quando Sophie aveva tre anni i suoi genitori divorziarono. Ha tre sorelle e due fratelli a cui si sente molto legata, tanto che ha dichiarato pi\u00f9 volte che le piace averli attorno durante le varie fasi del suo lavoro di cantante. Il fratello Jackson \u00e8 ad oggi il suo batterista.\nSophie \u00e8 stata insieme al suo manager, Andy Boyd, per sei anni e si \u00e8 poi sposata (dopo tre anni di relazione) con Richard Jones, bassista dei The Feeling, nel 2005. La coppia ha 5 figli maschi\u02d0 Sonny (23 aprile 2004), Kit (7 febbraio 2009), Ray Holiday (25 aprile 2012), Jesse (3 novembre 2015) e Mickey Jones (7 gennaio 2019).\nGli esordi con i theaudience.\nLa cantante ha iniziato la sua carriera musicale nel 1997 come componente del gruppo musicale indie theaudience, di cui era la cantante. Insieme al gruppo pubblic\u00f2 un album, l'eponimo \"Theaudience\", che arriv\u00f2 ventiduesimo nella classifica britannica degli album. Dall'album vennero estratti anche quattro singoli, \"I Got the Wherewithal\", \"If You Can't Do It When You're Young; When Can You Do It?\", \"A Pessimist Is Never Disappointed\" e \"I Know Enough (I Don't Get Enough)\", che entrarono nella classifica dei singoli del Regno Unito. Nel 1998 ha collaborato con i Manic Street Preachers per la canzone \"Black Hole for the Young\", b-side del singolo del gruppo \"The Everlasting\".\nImmediatamente dopo la promozione del primo disco, tuttavia, il gruppo di origine della cantante si sciolse dando origine alla carriera solista della ragazza. Nel 2000 Ellis-Bextor ha collaborato con il DJ italiano Spiller come vocalist per la canzone \"Groovejet (If This Ain't Love)\", singolo entrato nelle classifiche di diversi stati e che ha raggiunto la prima posizione delle classifiche di Regno Unito, Australia, Irlanda e Nuova Zelanda. La collaborazione, che ha previsto anche un video musicale girato a Bangkok ha permesso alla cantante di essere conosciuta in campo internazionale e di poter avviare una carriera da solista.\n\"Read My Lips\", il primo album.\nL'anno seguente, dopo aver firmato un contratto con l'etichetta discografica Polydor, \u00e8 stato pubblicato il suo primo singolo da solista, una cover del singolo del 1979 di Cher \"Take Me Home\", che ha raggiunto la seconda posizione della classifica britannica e che ha anticipato la pubblicazione del suo album di debutto, \"Read My Lips\", pubblicato nell'agosto del 2001, che ha raggiunto una buona seconda posizione in Regno Unito.\nL'album \u00e8 stato ripubblicato in tutta Europa, raggiungendo buone posizioni nelle classifiche di diversi stati, l'anno successivo, trainato dal singolo \"Murder on the Dancefloor\", di gran successo di vendite in tutta Europa e che ha portato la cantante per l'ennesima volta alla seconda posizione della classifica britannica.\nSuccessivamente \u00e8 stato pubblicato come singolo la doppia a-side \"Get Over You\"/\"Move This Mountain\", altro successo commerciale, e \"Music Gets the Best of Me\", che ha ottenuto meno consensi dei precedenti.\nIl successo dei singoli hanno promosso con successo l'album, diventato disco multi-platino in Gran Bretagna, platino in Australia, e disco d'oro in Germania, Francia e Brasile, vendendo in totale oltre un milione di copie.\nAl disco hanno collaborato produttori come Gregg Alexander, Steve Osborne e Matt Rowe, che si sono occupati anche, insieme alla cantante, dei testi, ed \u00e8 stato seguito dal DVD musicale \"Watch My Lips\". Durante la promozione di questo disco, la cantante ha partecipato alla composizione della colonna sonora del film \"Il guru\" (2002) incidendo una cover del noto brano dei Blondie \"One Way or Another\", del 1979.\n\"Shoot from the Hip\", il secondo album.\nDopo il successo del primo disco e dei singoli che ne furono estratti, l'etichetta discografica pubblic\u00f2 il secondo album della cantante poco tempo dopo, il 27 ottobre 2003. \"Shoot from the Hip\", questo il titolo del disco, ha visto la collaborazione di Gregg Alexander e Matt Rowe ma non ha ottenuto lo stesso successo commerciale del precedente raggiungendo appena la diciannovesima posizione in Gran Bretagna e altre posizioni inferiori in Svizzera, Francia e Nuova Zelanda.\nL'album, che conteneva anche una cover della celebre canzone di Olivia Newton-John \"Physical\", \u00e8 stato promosso da due singoli, \"Mixed Up World\" e \"I Won't Change You\", che pur non facendo tornare la cantante alle posizioni raggiunte da \"Murder on the Dancefloor\" e \"Get Over You\", hanno riscosso un buon successo commerciale. \"I Won't Change You\" conteneva anche, come b-side, una cover della canzone delle Baccara \"Yes Sir, I Can Boogie\" del 1977.\nSuccessivamente la cantante ha abbandonato la promozione dell'album e ha inciso la canzone \"Want You More\", colonna sonora del film \"Suzie Gold\" (2004) per poi sospendere l'attivit\u00e0 musicale per un breve periodo per dedicarsi alla nascita del suo primo figlio, Sonny, nato nel 2004. La cantante ha poi avuto un secondo figlio, Kit Valentine nato nel febbraio 2008, Sophie ha da poco annunciato di aspettare il terzo figlio. Il 25 aprile 2012 ha dato alla luce il suo terzo figlio, un maschietto a nome Ray Holiday Jones\n\"Trip the Light Fantastic\", il terzo album.\nDopo la maternit\u00e0, \u00e8 tornata all'attivit\u00e0 musicale del 2006 con l'incisione del brano \"Dear Jimmy\" per la compilation \"Popjustice: 100% Solid Pop Music\", dopo una collaborazione con il duo Busface per la canzone \"Circles (Just My Good Time)\" con lo pseudonimo Mademoiselle E.B.\nNel 2007 \u00e8 stato pubblicato, invece, il terzo album di inediti della cantante \"Trip the Light Fantastic\", la cui produzione \u00e8 stata curata da artisti quali gli Xenomania e Cathy Dennis. L'album \u00e8 stato pubblicato dall'etichetta discografica Fascination, sottoposta della Polydor, il 21 maggio del 2007 e ha riscosso maggior successo del precedente, pur senza tornare ai risultati ottenuti dall'album di debutto, raggiungendo la settima posizione della classifica britannica.\nIl disco \u00e8 stato anticipato dalla pubblicazione di un singolo, \"Catch You\", canzone dance pop entrata nella classifiche di diversi paesi europei, seguito da \"Me and My Imagination\", \"Today the Sun's on Us\" e, solo in Spagna e Portogallo, da \"If I Can't Dance\", canzone inserita anche nella colonna sonora del film \"St. Trinian's\" (2007).\nLa promozione \u00e8 avvenuta anche tramite alcune esibizioni dal vivo della cantante e dalla partecipazione della stessa come artista di supporto nella tappe britanniche dei tour \"25 Live\" di George Michael e \"Beautiful World Live\" dei Take That. Nel 2008 ha pubblicato altre due canzoni: \"Love is the Law\", diffusa legalmente tramite il sito Internet ufficiale dell'artista, e \"Jolene\", cover di un singolo di Dolly Parton del 1973, colonna sonora della serie televisiva \"Beautiful People\".\n\"Make a Scene\".\nNel giugno del 2009 la cantante ha pubblicato con i Freemasons il singolo \"Heartbreak (Make Me a Dancer)\", che ha raggiunto la tredicesima posizione della classifica britannica ed entrando nelle classifiche di diversi paesi europei.\nPochi mesi dopo, in agosto, \u00e8 stato pubblicato l'EP live \"\", in vendita per la Fascionation solo sulla piattaforma iTunes e contenente cinque noti singoli della cantante tra cui il duetto con i Freemasons. Nello stesso anno ha inciso il brano \"Sophie Loren\", canzone di sottofondo dello spot Rimmel London.\nNel febbraio del 2010 \u00e8 stato pubblicato solo nei mercati francofoni il singolo \"Can't Fight This Feeling\", una collaborazione con il DJ francese Junior Caldera inserita nell'album di debutto di quest'ultimo, \"Deb\u00f9t\".\nTra la primavera e l'estate 2010,la cantante ha pubblicato un altro singolo dal titolo \"Bittersweet\" ,sempre con la collaborazione dei Freemasons.\nA luglio ha partecipato ad alcune date britanniche del \"\" dei Pet Shop Boys, mentre il mese successivo, nella seconda met\u00e0 di agosto, \u00e8 stato pubblicato il singolo del DJ Armin van Buuren dal titolo \"Not Giving Up on Love\", con il quale la cantante ha collaborato prestando la voce. Lo stesso singolo \u00e8 stato pubblicato per il mercato britannico nel marzo del 2011. Il brano \u00e8 stato estratto dall'album \"Mirage\" di Van Buuren.\nDopo svariati rinvii \u00e8 stato pubblicato, nell'aprile 2011, il quarto album di inediti, intitolato \"Make a Scene\", inizialmente solo in Russia, anticipato di una settimana dal singolo \"Off &amp; On\", e successivamente in Regno Unito nel giugno 2011, dove ha promosso l'album con una serie di esibizioni con l'ulteriore singolo \"Starlight\". Il disco \u00e8 stato pubblicato in Italia nell'ottobre successivo dall'etichetta discografica Ego.\nIl 2011 ha segnato anche due ulteriori collaborazioni dell'artista, con i The Feeling per il brano \"Leave Me Out of It\" e con Bob Sinclar in \"F*** With You\", entrambi pubblicati come singoli. L'anno successivo \u00e8 invece la volta di \"Beautiful\", brano inciso collaborando con Mathieu Bouthier.\n\"Wanderlust\".\nIl 14 ottobre 2013 tramite la sua pagina Facebook, Sophie annuncia il titolo e la copertina del suo nuovo album \"Wanderlust\".\nNel novembre seguente viene diffuso il singolo \"Young Blood\".\nIl disco viene pubblicato nel gennaio 2014 ed \u00e8 prodotto da Ed Harcourt."}
{"id": "220557", "revid": "125725484", "url": "https://it.wikipedia.org/wiki?curid=220557", "title": "Amy Van Dyken", "text": "Ha vinto quattro medaglie d'oro alle Olimpiadi di Atlanta nel 1996 nelle gare di: 50\u00a0m stile libero, 100\u00a0m farfalla, 4 x 100\u00a0m stile libero, 4 x 100\u00a0m misti diventando cos\u00ec la prima statunitense nella storia a compiere tale impresa.\nBiografia.\nAlle Olimpiadi di Sydney del 2000 ha vinto due medaglie d'oro nelle gare di 4 x 100\u00a0m stile libero e 4 x 100\u00a0m misti.\nAsmatica fin dall'infanzia, \u00e8 laureata alla Arizona University, attualmente \u00e8 una giornalista ed \u00e8 sposata con l'ex giocatore di football americano Tom Rouen.\nNel 2014, a seguito di un incidente con una quad-bike, \u00e8 rimasta paraplegica."}
{"id": "220559", "revid": "297031", "url": "https://it.wikipedia.org/wiki?curid=220559", "title": "Ulrich von Hutten", "text": "Biografia.\nParente di Philipp von Hutten, critic\u00f2 apertamente la Chiesa cattolica romana e fu un seguace della Riforma protestante ma, a differenza di Lutero, cerc\u00f2 di attuare la Riforma, oltre che politicamente, anche con l'uso della forza. Capeggi\u00f2 la rivolta dei cavalieri contro i grandi feudatari e la Chiesa cattolica, depredando e spogliando chiese e castelli. La rivolta fu per\u00f2 soffocata dopo poco per opera di principi dell'Assia e del Palatinato, organizzati in una lega. Cerc\u00f2 anche di convincere Erasmo da Rotterdam ad unirsi a lui, ma Erasmo rifiut\u00f2, rifiutando anche di vedere Hutten quando questi and\u00f2 a Basilea nel 1523, malato e povero, per incontrarlo. Lutero stesso prese le distanze dal suo operato.\nSi deve a lui, nel 1517, la prima pubblicazione a stampa de \"La falsa Donazione di Costantino\" dell'umanista italiano Lorenzo Valla che confut\u00f2 l'autenticit\u00e0 della cosiddetta \"Donazione di Costantino\". Nello stesso anno venne incoronato poeta laureato dall'imperatore Massimiliano I. Negli ultimi anni di vita, rimase in esilio nell'isola di Ufenau, sul lago di Zurigo, dove mor\u00ec di sifilide. Von Hutten scrisse anche dei \"Dialoghi\" in cui ricorse a una satira ferocemente aggressiva propugnando un impero basato sulla piccola nobilt\u00e0 (di cui lui faceva parte) e coalizzato contro il Papato. Il rifugio del teologo nell'isola e la sua morte sono descritti nel poema di Conrad Ferdinand Meyer, \"Huttens letzte Tage\" (\"Gli ultimi giorni di Hutten\")."}
{"id": "220569", "revid": "1543377", "url": "https://it.wikipedia.org/wiki?curid=220569", "title": "Hot Bird", "text": "Hot Bird \u00e8 un marchio commerciale dell'operatore francese Eutelsat usato per designare la zona dello spazio in cui sono ubicati diversi satelliti geostazionari. Si tratta, pi\u00f9 esattamente, della posizione orbitale sull'equatore a 13\u00b0 est dal meridiano di Greenwich; da tale posizione deriva il nome dei satelliti per telecomunicazioni che ruotano nella suddetta orbita geostazionaria. Allo stato attuale operano in quella zona dello spazio i tre satelliti Eutelsat Hot Bird 13B, Eutelsat Hot Bird 13C ed Eutelsat Hot Bird 13E che hanno rimpiazzato i precedenti, gi\u00e0 spostati e rinominati o deorbitati.\nI satelliti.\nDal 1983 la zona dei satelliti Hot Bird a 13\u00b0 est ha ridisegnato radicalmente il panorama audiovisivo dell'Europa, del Nordafrica e del Medio Oriente. Ha contribuito significativamente alla creazione di un mercato della TV dove i telespettatori, dotati di un apposito ricevitore collegato ad un'antenna parabolica del diametro di 70\u00a0cm o poco pi\u00f9 grande (a seconda della posizione geografica), possono scegliere tra centinaia di canali trasmessi in oltre 40 lingue. I satelliti Hot Bird sono stati usati in passato anche per trasmissioni analogiche; ora invece il segnale irradiato \u00e8 esclusivamente digitale e finalizzato alle trasmissioni DTH (acronimo inglese di \"Direct-To-Home\" che significa \"direttamente a casa\") della televisione satellitare (DVB-S, \"Digital Video Broadcasting - Satellite\"), alle applicazioni multimediali di Internet e alla distribuzione in reti via cavo.\nLa famiglia dei tre satelliti Hot Bird costituisce uno dei sistemi pi\u00f9 estesi di trasmissione televisiva in Europa poich\u00e9 consegna a oltre 120 milioni di abitazioni canali digitali, di cui 600 criptati a pagamento (\"pay-tv\"), 500 in chiaro (\"free-to-air\") e 150 in alta definizione (\"high definition\"); in aggiunta pi\u00f9 di 500 tra stazioni radio e servizi multimediali e 13 piattaforme a pagamento cosiddette \"Premium\".\nI vari satelliti che condividono la posizione Hot Bird gravitano all'interno della porzione di spazio racchiusa in una \"finestra orbitale\", con un fronte quadrato di 150\u00a0km di lato e 40\u00a0km di profondit\u00e0, rotante alla velocit\u00e0 di oltre 3\u00a0km/s in sincronia con la velocit\u00e0 angolare della Terra. Dal punto di vista terrestre, un'antenna parabolica puntata verso questa finestra riceve indifferentemente il segnale come se giungesse da un unico punto; in realt\u00e0 i satelliti coposizionati al suo interno hanno valori di eccentricit\u00e0 e inclinazione leggermente diversi. Un centro di controllo dalla Terra monitora costantemente la posizione e, se necessarie, effettua delle manovre correttive, attivando i sistemi di propulsione, affinch\u00e9 i satelliti seguano con esattezza le orbite loro assegnate senza mai entrare in collisione.\nCronologia dei lanci satellitari.\nLa seguente tabella riassume alcuni dati dei satelliti collocati a 13\u00b0 est, tra cui il numero di transponder e la relativa banda di frequenza (Ku o Ka), ed evidenzia in grassetto quelli attualmente in funzione nella posizione Hot Bird:\nDal 1\u00ba marzo 2012 i satelliti Hot Bird 6, 8 e 9 hanno anteposto ai nomi la dizione Eutelsat e sostituito le rispettive cifre numeriche con 13A, 13B e 13C. A luglio 2013 Hot Bird 13A viene sostituito dall'omologo 13D che prende perci\u00f2 tutti i canali del primo.Successivamente nel 2016 \u00e8 diventato Eutelsat 33E, che si trova a 33\u00b0Est.\nPiattaforme televisive.\nI canali trasmessi dalle piattaforme televisive, sotto forma di pacchetti, sui ripetitori (transponder) della famiglia di satelliti Hot Bird in posizione 13\u00b0 est sono gratuiti, quindi liberamente fruibili da un ricevitore televisivo satellitare collegato all'antenna parabolica e alla TV, oppure a pagamento, quindi ricevibili attraverso la decodifica del segnale (criptato) con appositi ricevitori dotati di lettore di schede a microchip. Una forma mista di ricezione dei canali prevede l'accesso esclusivo e gratuito in determinate zone dell'area di copertura satellitare previa decodifica del segnale per mezzo di ricevitori compatibili con lo standard DVB-S2, successivo al DVB-S, e di un'apposita scheda conosciuta anche col nome comune di smart card. I canali ricevibili in tal modo non sono pi\u00f9 classificabili come free-to-air e vengono perci\u00f2 distinti con la definizione free-to-view.\nDi seguito sono elencate le piattaforme televisive che trasmettono in banda Ku sui 192 transponder resi complessivamente disponibili dai tre satelliti Hot Bird:"}
{"id": "220576", "revid": "515394", "url": "https://it.wikipedia.org/wiki?curid=220576", "title": "Pellegrino Tibaldi", "text": "Biografia.\nCompie a Bologna la propria formazione culturale, sia come pittore, alla scuola del Bagnacavallo, sia come architetto, in un ambiente che risente delle novit\u00e0 portate al nord da Giulio Romano e da Sebastiano Serlio.\nFondamentale \u00e8 comunque, dal 1547 al 1549, il soggiorno romano che lo pone in contatto con l'opera di Michelangelo e di alcuni dei manieristi (in primo luogo Perin del Vaga), i cui frutti sono evidenti nelle prime opere, come la decorazione dell'appartamento di Paolo III a Castel Sant'Angelo. Una versione particolare del michelangiolismo, in parte venata di grottesca ironia, caratterizza le sue opere pittoriche eseguite subito dopo a Bologna: gli affreschi con \"storie di Ulisse\" in Palazzo Poggi (1549) e quelli, del 1555 circa, della cappella Poggi in San Giacomo Maggiore (anche l'architettura degli edifici \u00e8 attribuita al Tibaldi) sono infatti una versione originalissima dei modelli michelangioleschi, di cui costituiscono una rielaborazione intellettualistica, ironica e giocosa (Giuliano Briganti parlava di \"manierismo eroicomico\"). Non ancora del tutto chiarita \u00e8 l'attivit\u00e0 del Tibaldi anteriore al suo arrivo in Lombardia, dove oper\u00f2 poi per quasi tutta la vita. \u00c8 ricordato come pittore e come architetto di vari palazzi pubblici e nobiliari di Ancona. Inoltre \u00e8 nota la sua opera come ingegnere militare a Ravenna.\nDecisivo per la sua affermazione fu l'incontro con Carlo Borromeo, grazie al cui appoggio l'artista ottenne importanti commissioni: a Pavia l'Almo Collegio Borromeo (1564); a Milano il cortile della Canonica degli Ordinari del Duomo (1565), la chiesa di San Fedele (1569), prototipo delle chiese controriformate lombarde, il tempietto ottagonale di San Carlo al Lazzaretto (1576-1592), la chiesa di San Sebastiano (1577).\nOpere.\nNelle opere citate come in molte altre (si ricordano la Chiesa dei S.S. Gervasio e Protasio a Parabiago, progettata nel 1570, ma realizzata solo dopo la morte nel 1610; la Basilica di San Gaudenzio a Novara, 1577; la facciata del Santuario della Madonna dei Miracoli a Saronno, 1583; il santuario dell'Addolorata di Rho, 1584) Tibaldi accentu\u00f2 i caratteri di un'architettura intellettualistica, scomponendo in entit\u00e0 autonome il codice morfologico del classicismo e riaggregandole per strutture ritmiche dissonanti, in una sorta, per dirla con Vasari, di \u00ablicenza... ordinata nella regola\u00bb. La sua architettura, pertanto, escludendo ogni forma di canonizzazione delle tipologie architettoniche e decorative e usando gli ordini funzionalmente, come intelaiatura tridimensionale dell'edificio, approda a risultati profondamente diversi da quelli contemporanei di Vignola, anche nell'elaborazione dello schema della chiesa controriformistica (versione sperimentale il San Fedele di Milano, canonica, invece, il Ges\u00f9 di Roma).\nAd Ancona il Tibaldi oper\u00f2 come architetto a Palazzo Ferretti e all'interno della Loggia dei Mercanti, edifici nei quali esegu\u00ec ampi cicli di affreschi. Inoltre lasci\u00f2 in citt\u00e0 un dipinto su tavola raffigurante il \"Battesimo di Cristo\", attualmente conservato nella Chiesa di San Francesco alle Scale; a lui sono attribuite la fontana delle Tredici Cannelle e Palazzo Bosdari. e la facciata superiore del Palazzo degli Anziani.\nDa segnalare, a Milano, alcuni progetti di architettura civile: palazzo Erba Odescalchi, palazzo Spinola, palazzo di Prospero Visconti (quest'ultimo eseguito materialmente da altri, forse, come testimonia Lomazzo, da Giuseppe Meda). A Pavia, sempre per San Carlo, Tibaldi progett\u00f2 il monumentale edificio dell'Almo Collegio Borromeo: convitto universitario impostato su un arioso cortile di quadratura perfetta (reminiscenza, in tal senso, del trecentesco Collegio di Spagna di Bologna), connotato dall'elegante disegno architettonico a serliane dei due ordini di logge. Sempre a Pavia, su commissione di Papa Pio V, fu affidata nel 1567 al Tibaldi la realizzazione del Collegio Ghislieri. Seguendo il carattere severo e ascetico del Papa controriformista, il quale aveva voluto per il suo collegio una costruzione funzionale ma non fastosa, il Tibaldi interpret\u00f2 questa impostazione del committente realizzando un edificio su tre piani, a pianta quadrata, imponente ma non vuotamente scenografico, con spazi interni funzionali alla vita comunitaria che vi si svolge.\nNominato architetto del Duomo di Milano (per il quale esegu\u00ec molti lavori, tra cui il battistero nel 1567, il presbiterio, numerosi altari e i cartoni per alcune vetrate), Tibaldi svolse una vastissima attivit\u00e0 professionale di progettista e consulente tecnico e concluse la sua carriera nuovamente come pittore, alla corte di Filippo II in Spagna (affreschi del chiostro e della biblioteca dell'Escorial, 1588-1595) con la collaborazione di alcuni aiuti, tra cui il cugino Andrea Pellegrini (1550 circa-1620). Inoltre Tibaldi progett\u00f2 su commissione del cardinale Tolomeo Gallio la deliziosa Villa d'Este a Cernobbio, diventata nel tempo l'hotel dove alloggia il turismo di lusso sul lago di Como.\nRisale all'ultimo periodo della sua vita, in coincidenza con il suo ritorno a Milano (ultimo decennio del secolo), il progetto per una monumentale (e mai eseguita) facciata in stile classico del duomo milanese, caratterizzata da un ordine gigante di colonne, due campanili, e da un coronamento di statue e obelischi.\nSempre a Milano fu del Tibaldi il rimaneggiamento della chiesa di San Protaso ad Monachos, demolita nel 1930."}
{"id": "220592", "revid": "818832", "url": "https://it.wikipedia.org/wiki?curid=220592", "title": "108 Hecuba", "text": "108 Hecuba (in italiano 108 Ecuba) \u00e8 un piccolo e brillante asteroide della Fascia principale.\nOrbita all'interno della Famiglia di asteroidi Igea, tuttavia non \u00e8 imparentato in alcun modo con gli altri suoi membri poich\u00e9 ha una differente composizione chimica, una miscela di silicati, nichel e ferro. I membri di questa famiglia sono, infatti, scuri asteroidi di tipo C.\nHecuba fu scoperto il 2 aprile 1869 da Karl Theodor Robert Luther dall'Osservatorio di D\u00fcsseldorf (situato nel distretto urbano di Bilk) in Germania, di cui era direttore dal 1851. Fu battezzato cos\u00ec in onore di Ecuba, moglie del Re Priamo nei miti legati alla Guerra di Troia."}
{"id": "220594", "revid": "2225", "url": "https://it.wikipedia.org/wiki?curid=220594", "title": "Blow-up", "text": ""}
{"id": "220597", "revid": "629745", "url": "https://it.wikipedia.org/wiki?curid=220597", "title": "Adam Elsheimer", "text": "Introdusse alcune costanti che saranno parte di molta pittura paesaggistica successiva come lo stretto rapporto della figura umana con il paesaggio, l'uso delle chiome degli alberi tondeggianti che si riflettono nelle forme delle nubi, il ruolo dell'acqua con i suoi riflessi, e l'uso della luce come elemento unificante e con un valore psicologico preciso.\nBiografia.\nFiglio di un sarto, comp\u00ec la sua prima formazione tra il 1593 e il 1598 nella bottega di Philip Uffenbach a Francoforte influenzata anche dalla pittura di Gillis van Coninxloo e Lucas van Valckenborch.\nDopo aver lasciato la sua citt\u00e0 natale arriv\u00f2, via Monaco di Baviera, a Venezia, dove lavor\u00f2 con Hans Rottenhammer, riprendendo da lui il gusto per i dipinti su rame, che mettevano in risalto i valori di trasparenza e levigatezza del colore trattato come uno smalto; uno dei primi \u00e8 il quadretto con la \"Sacra Famiglia e angeli\" del 1599, ora conservato a Berlino, dove si pu\u00f2 vedere nella gamma cromatica accesa e a tre colori: azzurro-giallo-rosso, l'influsso delle opere dei Veneti: Tiziano, Tintoretto e Paolo Veronese.\nNel 1600 si stabil\u00ec a Roma, convertendosi al cattolicesimo nel 1606 e restandovi fino alla morte. Di questo periodo dovrebbe essere l\"Educazione di Bacco\", ora conservato a Francoforte, un paesaggio con figure mitologiche, ancora legato alla concezione manierista del paesaggio olandese, derivata da Paul Bril, da lui conosciuto in citt\u00e0. \nIl suo primo notturno, nonch\u00e9 una delle sue opere di dimensioni maggiori, \u00e8 la \"Fuga di Enea da Troia\" oggi a Monaco, del 1600-1602, ove le figure acquistano una maggiore monumentalit\u00e0, e si nota quell'attenzione straordinaria per gli episodi minuti e secondari posti in secondo piano e nello sfondo, che rester\u00e0 una delle sue qualit\u00e0 costanti.\nIn quegli stessi anni si interess\u00f2 ai contrasti luministici delle opere del Caravaggio e ai paesaggi di ispirazione classica di Annibale Carracci, e del Domenichino, in modo da indirizzare la sua pittura verso composizioni di ampiezza monumentale, come nel paesaggio con l\"Aurora\", ora a Braunschweig nell'Herzog-Anton-Ulrich Museum, dove a una realt\u00e0 idilliaca si mescolano motivi che si potrebbero definire romantici.\nScrive Marco Chiarini: \u00abNella sua pittura avvertiamo infatti che l'elemento essenziale e caratterizzante \u00e8 quello della comunione natura-uomo che ha sempre contraddistinto la pittura nordica\u00bb. Si pu\u00f2 oggi aggiungere che un'altra caratteristica \u00e8 la ricerca del tema dotto, interpretabile solo da committenti e conoscitori di grande cultura, che si ritrova in opere come \"Il Contento\", del 1606-1607, oggi conservato nella National Gallery di Edimburgo, tratto da un romanzo picaresco allora appena tradotto in Italia; e soprattutto nel cosiddetto\"Tabernacolo di Francoforte\", una sorta di piccolo polittico, formato da sette scomparti di varie grandezze, che raffigura il Ritrovamento e la Venerazione della Vera Croce. Tale opera, oggi ricostruita nello Staedel Museum di Francoforte nella forma che aveva quando era nella collezione dei Medici a Firenze a inizio Seicento, si riallaccia al tema del ritrovamento delle reliquie dei Martiri tanto sentito nella Roma del Cardinal Sfondrato a inizio secolo; non ne conosciamo il primo committente.\nDel 1609 \u00e8 il paesaggio notturno con la \"Fuga in Egitto\" ora conservato all'Alte Pinakothek di Monaco, considerato il suo capolavoro, ove si ha la prima rappresentazione pittorica conosciuta della Via Lattea; un fatto che ha fatto ipotizzare a molti critici che Elsheimer potesse essere venuto a conoscenza \"in contemporanea\" delle prime osservazioni di Galileo, forse anche per il tramite dell'Accademia Nazionale dei Lincei.\nNel notturno con \"Filemone e Bauci\", ora conservato a Dresda, uno dei primi quadri d'interno nel senso moderno del termine, il tema tratto dalle \"Metamorfosi\" di Ovidio viene elaborato con un tono intimistico che d\u00e0 vita a un mondo favoloso, dove gli Dei appaiono come un'apparizione concreta del divino.\nSecondo i biografi, Elsheimer, che lavorava molto lentamente e che lasci\u00f2 pochissime opere (oggi se ne contano una trentina), mor\u00ec perci\u00f2 quasi in povert\u00e0. \nUna famosa lettera, piena di dolore, di Rubens\na Johann Faber che lo informava da Roma della scomparsa dell'amico, \u00e8 forse il miglior tributo fatto a questo immenso artista delle \"cose piccole\".\nFu sepolto nella chiesa di San Lorenzo in Lucina a Roma, dove nel 2010 \u00e8 stata apposta una lapide-cenotafio con profilo in bronzo e l'iscrizione che ricorda tra l'altro: \"Nel 1609 dipinse / il cielo stellato / osservandolo / con uno dei primi / telescopi\".\nOggi i suoi meravigliosi dipinti si trovano in vari musei del mondo: specialmente in Germania e in Inghilterra, ove fu avidamente collezionato sin dal Seicento. In Italia resta solo un malinconico \"Autoritratto\" su tela, alla Galleria degli Uffizi.\nIn Germania furono suoi seguaci Johann K\u00f6nig e Thomas von Hagelstein, mentre a Roma fece parte della sua cerchia Rubens. Rembrandt conobbe la sua opera attraverso Hendrik Goudt e il suo maestro Pieter Lastman. Per quanto riguarda la pittura di paesaggio fu lui a preparare la strada sia di Claude Lorrain sia dei paesaggisti venuti dai Paesi Bassi, tra cui Cornelis van Poelenburch, Bartholomeus Breenbergh, Jan e Jacob Pynas."}
{"id": "220599", "revid": "2225", "url": "https://it.wikipedia.org/wiki?curid=220599", "title": "Blowup", "text": ""}
{"id": "220600", "revid": "339392", "url": "https://it.wikipedia.org/wiki?curid=220600", "title": "Propriet\u00e0 commutativa", "text": ""}
{"id": "220601", "revid": "400694", "url": "https://it.wikipedia.org/wiki?curid=220601", "title": "Blow Up", "text": ""}
{"id": "220602", "revid": "1452073", "url": "https://it.wikipedia.org/wiki?curid=220602", "title": "Beatrice (disambigua)", "text": ""}
{"id": "220611", "revid": "599013", "url": "https://it.wikipedia.org/wiki?curid=220611", "title": "Chivy-l\u00e8s-Etouvelles", "text": ""}
{"id": "220612", "revid": "110157", "url": "https://it.wikipedia.org/wiki?curid=220612", "title": "Distretto di Steglitz-Zehlendorf", "text": "Il distretto di Steglitz-Zehlendorf () \u00e8 il sesto distretto di Berlino.\nSteglitz-Zehlendorf \u00e8 il distretto berlinese con la struttura sociale pi\u00f9 elevata. \u00c8 caratterizzato infatti da entrate consistenti e da un basso tasso di disoccupazione.\nAmministrazione.\nL'amministrazione distrettuale ha sede al municipio di Zehlendorf, nel quartiere omonimo.\nIl sindaco distrettuale (\"Bezirksb\u00fcrgermeister\") in carica \u00e8 Norbert Kopp, della CDU.\nSuddivisione amministrativa.\nIl distretto di Steglitz-Zehlendorf \u00e8 diviso in 7 quartieri (\"Ortsteil\"):\nStoria.\nIl distretto di Steglitz-Zehlendorf fu creato nel 2001 unificando i due precedenti distretti di Steglitz e di Zehlendorf, che ne divennero quartieri (\"Ortsteil\"), insieme ai precedenti quartieri di Dahlem, Lankwitz, Lichterfelde, Nikolassee e Wannsee."}
{"id": "220617", "revid": "1305772", "url": "https://it.wikipedia.org/wiki?curid=220617", "title": "Legatum", "text": "Legatum, in italiano Legato"}
{"id": "220619", "revid": "1603714", "url": "https://it.wikipedia.org/wiki?curid=220619", "title": "Jacques Callot", "text": "Biografia.\nNacque in una famiglia nobile apparentata con quella del duca.\nA quindici anni entr\u00f2 presso la bottega dell'orafo Demange Crocq, dove apprese i rudimenti del disegno con Jacques de Bellange e Claude Deruet oltre all'uso del bulino.\nSuccessivamente, nel 1608 si trov\u00f2 Roma, presso l'incisore di Troyes Philippe Thomassin, dove perfezion\u00f2 la pratica con il bulino, copiando le opere di maestri italiani e fiamminghi. In questa fase rimase attratto dalle opere di Agostino Carracci.\nNel 1612 si trasfer\u00ec a Firenze, restandovi per nove anni sotto la protezione di Cristina di Lorena. Qui incise, presso l'incisore Giulio Parigi, nel 1616 circa le \"Tentazione di sant'Antonio\", nel 1617 la serie dei Capricci, ispirata al teatro, al costume popolare e al Carnevale, tra il 1619 e il 1620 le sei tavole di corredo alla prima edizione del Solimano di Prospero Bonarelli, infine nel 1620 la \"Fiera dell'Impruneta\". A Firenze speriment\u00f2 la tecnica dell'acquaforte che diverr\u00e0 una delle sue modalit\u00e0 espressive preferite. Le sue incisioni evidenziarono un linguaggio artistico piuttosto personale e originale, a met\u00e0 strada tra il galante e il grottesco, sorretto da un gusto compositivo estremamente raffinato.\nNel 1621 si stabil\u00ec a Nancy, dove incise i disegni riportati dalla Penisola: i \"Gobbi\", i \"Balli di Sfessania\" e la \"Grande Passione\". Con il ciclo degli \"Zingari\" intensific\u00f2 il suo interesse per i fatti quotidiani e per una visione sempre pi\u00f9 realistica del mondo.\nNel 1624 si spos\u00f2 con Catherine Kuttinger.\nNel 1627 si trov\u00f2 Breda dove incise l'assedio della citt\u00e0, successivamente con la stessa tecnica, fiss\u00f2 sulla carta sia l'assedio di Saint-Martin-de-R\u00e9 che quello de La Rochelle, sempre su incarico del re Luigi XIII.\nTra il 1628 e il 1631 soggiorn\u00f2 pi\u00f9 volte a Parigi, dove affid\u00f2 a Isra\u00ebl Henriet l'edizione delle sue lastre.\nTornato a Nancy nel 1632, dove assistette sia all'invasione francese del Ducato di Lorena che alla peste, esegu\u00ec \"Le Miserie della guerra\" nel 1633 e la seconda versione della \"Tentazione di sant'Antonio\" dedicata a Louis Ph\u00e9lypeaux.\nDal suo cognome derivano le cosiddette \"figurine alla Callot\" che sono miniature comiche o grottesche eseguite, per decorare tabacchiere e scatoline, in oro o in argento, o dipinte su porcellana. In Italia sono anche conosciute come \"caramogi\".\nLe Miserie della guerra.\n \"Les Mis\u00e8res et Malheurs de la Guerre\" sono forse l'opera pi\u00f9 famosa di Callot. Si tratta di 18 tavole in acquaforte che dipingono episodi della Guerra dei trent'anni, negli aspetti pi\u00f9 brutali,\nIl tema generale \u00e8 quello della brutalit\u00e0 della soldataglia nei confronti della popolazione civile, dei contadini in particolare. Alla fine emerge chiaro il contrasto tra il tema dell'opera e l'ultima tavola, in cui il Principe distribuisce le ricompense ai generali e ai nobili che lo circondano.\nI Sette Peccati Capitali.\nCallot illustr\u00f2 anche i sette peccati capitali."}
{"id": "220620", "revid": "110157", "url": "https://it.wikipedia.org/wiki?curid=220620", "title": "Spandau", "text": "Spandau \u00e8 un quartiere (\"Ortsteil\") di Berlino. Amministrativamente, appartiene all'omonimo distretto (\"Bezirk\").\nPosizione.\nSpandau si trova nella zona occidentale della citt\u00e0, sulle rive della Havel presso le foci della Sprea. Procedendo da nord in senso orario, confina con i quartieri di Hakenfelde, Haselhorst, Siemensstadt, Westend, Wilhelmstadt, Staaken e Falkenhagener Feld.\nStoria.\nSpandau fu fondata probabilmente da Alberto I di Brandeburgo nell'ambito della colonizzazione dei territori ad est dell'Elba (fino ad allora abitati da popolazioni slave); l'importanza strategica del luogo, alla foce della Sprea nella Havel, era notevole.\nFu nel 1197 che \"Spandow\" venne nominata in un documento scritto; quindi prima di Berlino, nominata solo nel 1237. Spandau ottenne il titolo di citt\u00e0 gi\u00e0 nel 1232.\nIntorno al 1560 il principe Gioacchino II di Brandeburgo decise di modernizzare le difese militari della citt\u00e0, e fece realizzare la cittadella, terminata nel 1594. Essa ebbe un ruolo molto importante durante la guerra dei trent'anni (1618-48) e durante le guerre napoleoniche.\nNel XIX secolo Spandow (che dal 1878 viene scritto con l'ortografia odierna, pi\u00f9 germanica) divenne una grande citt\u00e0 industriale alle porte di Berlino. In particolare, la ditta Siemens costru\u00ec i propri stabilimenti ad est della citt\u00e0, in quello che oggi \u00e8 il quartiere Siemensstadt. Furono costruite le linee ferroviarie, con la stazione in localit\u00e0 Stresow.\nNel 1920 Spandau fu incorporata nella \"Grande Berlino\", entrando a far parte dell'omonimo distretto. Il quartiere comprese, oltre alla citt\u00e0, anche i comuni rurali (\"Landgemeinde\") di Tiefwerder e Pichelsdorf, e i territori agricoli (\"Gutsbezirk\") di Heerstra\u00dfe e Pichelswerder.\nIl quartiere acquist\u00f2 notoriet\u00e0 internazionale dopo la seconda guerra mondiale, quando molti esponenti del regime nazionalsocialista furono rinchiusi nel carcere di Spandau (che, abbattuto nel 1987, si trovava nell'attuale quartiere di Wilhelmstadt).\nNegli anni ottanta fu restaurata la citt\u00e0 vecchia (\"Altstadt\"), con l'istituzione di una vasta isola pedonale. \u00c8 del 1984 il prolungamento della linea U7 della metropolitana fino al capolinea di \"Rathaus Spandau\".\nNel 2003 furono creati i nuovi quartieri di Falkenhagener Feld, Hakenfelde e Wilhelmstadt, scorporandoli dal quartiere di Spandau, che \u00e8 stato pertanto notevolmente ridotto."}
{"id": "220626", "revid": "599013", "url": "https://it.wikipedia.org/wiki?curid=220626", "title": "Sostituzione testamentaria", "text": "La sostituzione testamentaria \u00e8 un istituto di diritto successorio. Secondo il Codice civile italiano (artt. 688 e ss.), essa si determina quando il testatore istituisce erede o legatario una determinata persona e al tempo stesso dispone che ad essa debba subentrare un'altra persona, qualora si verifichi un determinato avvenimento (ad esempio mancata accettazione dell'eredit\u00e0 da parte dell'erede).\nDue sono le forme di sostituzione testamentaria previste dal ordinamento giuridico italiano: la sostituzione ordinaria, in latino \"substitutio vulgaris\", e la sostituzione fedecommissaria, a sua volta ulteriormente differenziabile in sostituzione fedecommissaria semplice ed assistenziale.\nSi ha sostituzione ordinaria quando il testatore prevede di sostituire l'erede o il legatario nel caso in cui il primo chiamato non voglia o non possa accettare la successione. Ad esempio: Istituisco erede Caio; qualora egli non voglia o non possa accettare istituisco erede Tizio.\nSi ha invece la sostituzione fedecommissaria semplice quando il testatore impone ad un soggetto istituito erede o legatario l'obbligo di conservare i beni ricevuti in eredit\u00e0 o in legato e di restituirli alla sua morte ad un altro soggetto scelto dal testatore. Ad esempio: Istituisco erede Caio, con l'obbligo di conservare e restituire alla sua morte i beni ereditari a favore di Tizio.\nTale sostituzione non \u00e8 ammissibile nel nostro ordinamento, pur essendo ampiamente praticata in ambito romanistico.\nIl fedecommesso assistenziale \u00e8 invece regolato dagli artt. 692 e ss. c.c.\nPossono sostituirsi pi\u00f9 persone a una sola e una sola a pi\u00f9.\nLa sostituzione pu\u00f2 anche essere reciproca tra i coeredi istituiti.\nStoria.\nIl testatore, nel diritto romano, aveva la possibilit\u00e0 di istituire al posto dell'erede che non avesse accettato (e quindi soltanto un erede volontario non appartenente alla \"familia proprio iure dicta\") di adire all'eredit\u00e0 un sostituto, il quale avrebbe prevalso anche sullo \"ius adcrescendi\". Diversa dalla sostituzione volgare era invece la sostituzione pupillare che presupponeva che il testatore istituisse erede un discendente impubere che sarebbe divenuto \"sui iuris\" con la sua stessa morte. Essa consisteva nell'istituzione di un erede al pupillo qualora egli fosse morto ancora impubere e nell'impossibilit\u00e0 di fare testamento (eccezione al principio del testamento personalissimo). Premorto l'impubere al testatore essa avrebbe potuto valere come sostituzione volgare, secondo quanto fu il responso di una celebre controversia riportataci da Cicerone, la \"Causa Curiana\", risalente al 93 a.C. circa."}
{"id": "220627", "revid": "324090", "url": "https://it.wikipedia.org/wiki?curid=220627", "title": "Distretto di Treptow-K\u00f6penick", "text": "Il distretto di Treptow-K\u00f6penick \u00e8 il nono distretto (\"Bezirk\") di Berlino.\nCon una superficie di 168,43 km\u00b2, \u00e8 il pi\u00f9 esteso fra i distretti cittadini. Con una popolazione (2020) di soli 276.165 abitanti, \u00e8 il distretto cittadino con la pi\u00f9 bassa densit\u00e0 di popolazione: circa 2/3 della superficie del distretto \u00e8 infatti costituita da laghi, boschi o parchi.\nAmministrazione.\nL'amministrazione distrettuale ha sede al \"Rathaus K\u00f6penick\", nel quartiere omonimo.\nIl sindaco distrettuale (\"Bezirksb\u00fcrgermeister\") in carica \u00e8 Oliver Igel, della SPD.\nSuddivisione amministrativa.\nIl distretto di Treptow-K\u00f6penick \u00e8 diviso in 15 quartieri (\"Ortsteil\"):\nStoria.\nIl distretto di Treptow-K\u00f6penick fu creato nel 2001 unificando i precedenti distretti di K\u00f6penick e di Treptow."}
{"id": "220628", "revid": "110157", "url": "https://it.wikipedia.org/wiki?curid=220628", "title": "Distretto di Tempelhof-Sch\u00f6neberg", "text": "Il distretto di Tempelhof-Sch\u00f6neberg \u00e8 il settimo distretto (\"Bezirk\") di Berlino.\nAmministrazione.\nL'amministrazione distrettuale ha sede al \"Municipio di Sch\u00f6neberg\", nel quartiere omonimo.\nIl sindaco distrettuale (\"Bezirksb\u00fcrgermeister\") in carica \u00e8 Ekkehard Band, della SPD.\nSuddivisione amministrativa.\nIl distretto di Tempelhof-Sch\u00f6neberg \u00e8 diviso in 6 quartieri (\"Ortsteil\"):\nStoria.\nIl distretto di Tempelhof-Sch\u00f6neberg fu creato nel 2001 unificando i precedenti distretti (\"Bezirk\") di Tempelhof e Sch\u00f6neberg, che ne divennero quartieri (\"Ortsteil\"), assieme ai precedenti quartieri di Friedenau, Lichtenrade, Mariendorf e Marienfelde."}
{"id": "220632", "revid": "260676", "url": "https://it.wikipedia.org/wiki?curid=220632", "title": "Fran\u00e7ois Didier Nom\u00e9", "text": "Artista dalla forte carica fantastica, ambienta le sue scene bibliche in architetture capricciose e irreali, popolate da piccole figure.\nBiografia.\nInizialmente poco chiara e oggetto di confusione con quella del pittore pistoiese Francesco Desideri, la sua personalit\u00e0 artistica si \u00e8 potuta delineare solo quando \u00e8 stato ritrovato a Napoli il documento del suo contratto di matrimonio, datato 1613, con Isabella Croys, figlia del pittore fiammingo Loise Croys. Collegando le notizie di questo testo con altri documenti d'archivio si \u00e8 ricostruita a grandi linee la sua biografia.\nNato attorno al 1593, nel 1602 \u00e8 a Roma, nella bottega di Balthasar Lawers, nome italianizzato in \"Baldassare Lauri\". Dal 1610 \u00e8 a Napoli, dove si sposa e dove raggiunge un discreto successo.\nNon sono state ritrovate notizie sulla sua attivit\u00e0, dopo il 1623 e ci\u00f2 fa presumere che egli sia morto poco dopo questa data.\nPoco prima del 1619 era giunto a Napoli il suo compatriota Didier Barra che forse gli subentr\u00f2 nella bottega. Negli antichi inventari le sue opere e quelle del Barra sono spesso confuse, sotto lo pseudonimo di \"Mons\u00f9 Desiderio\". Esiste un piccolo gruppo di dipinti firmati: \"Distruzione di Sodoma\", gi\u00e0 in coppia con \"Susanna al bagno\" e gi\u00e0 in collezione privata a Roma e oggi a New York; \"Circoncisione\", New Haven, Yale; \"Matrimonio della vergine\" del 1617, in collezione privata. Le sue due tele \"Nativit\u00e0\" e \"Fuga in Egitto\" sono conservate nel Museo civico Amedeo Lia, a La Spezia.\nAlla Galleria dell'Accademia di belle arti di Napoli si conservano due sue opere\u02d0 \"Interno di cattedrale\", olio su tela, 85x64 cm, con interventi d'altra mano (forse di Belisario Corenzio) e \"Veduta della cattedrale di San Nicasio a Reims\", olio su tela, 84,5x64 cm, con figure d'altra mano.\nNel 2004 la citt\u00e0 natale del pittore gli ha dedicato una mostra."}
{"id": "220636", "revid": "104485", "url": "https://it.wikipedia.org/wiki?curid=220636", "title": "Anemometro", "text": "L'anemometro \u00e8 uno strumento di misura frequentemente utilizzato in meteorologia per la misurazione della velocit\u00e0 o pressione del vento.\nStoria.\nIl primo anemometro fu inventato da Leon Battista Alberti nel 1450; era costituito da una tavoletta mobile, la cui inclinazione forniva una misura dell'intensit\u00e0 del vento. Intorno al 1500, Leonardo da Vinci costru\u00ec un anemoscopio per rilevare la direzione del vento e progett\u00f2 un anemometro a lamina meccanica per misurarne la velocit\u00e0. Nel 1667 Robert Hooke costru\u00ec una propria versione di anemometro. Nel 1846 John Thomas Romney Robinson costru\u00ec un anemometro formato da coppette e frecce meccaniche. Nel 1926 John Patterson costru\u00ec l'anemometro a tre coppette attualmente in uso.\nDescrizione.\nEsistono diversi tipi di anemometri, i pi\u00f9 semplici sono quelli nei quali la velocit\u00e0 del vento viene determinata misurando l'inclinazione che conferisce a un filo a piombo, e quelli a palette, nei quali la velocit\u00e0 del vento \u00e8 calcolata in base al numero di giri compiuti in un tempo determinato da una ruota imperniata munita di palette e coppette. Esistono poi altri tipi di anemometro formati dalle cosiddette coppette (delle semisfere) ed una \"freccia\" detta comunemente banderuola per far vedere la direzione del vento.\nIn aeronautica, l'anemometro \u00e8 uno dei tre strumenti a capsula (anemometro, altimetro e variometro).\nL'anemometro rileva la velocit\u00e0 della massa d'aria. Lo strumento presenta 3 archi di vari colori: l'arco bianco (utilizzo massimo per flaps e carrello), arco verde (velocit\u00e0 di crociera operativa dell'aeromobile), arco giallo (velocit\u00e0 dell'aeromobile in aria calma).\nAll'estremit\u00e0 dell'arco giallo \u00e8 indicata una linea rossa (Vne) che indica la velocit\u00e0 massima strutturale dell'aeromobile.\nLa velocit\u00e0 indicata dall'anemometro (IAS o \"Indicated Air Speed\") \u00e8 in genere diversa da quella vera (TAS o \"True Air Speed\"), perch\u00e9 dipende dalla pressione e quindi anche dalla temperatura. Tuttavia le velocit\u00e0 caratteristiche dell'aereo (velocit\u00e0 massima, velocit\u00e0 di stallo...) sono sempre riferite alla velocit\u00e0 indicata. Ovviamente l'anemometro non pu\u00f2 misurare la velocit\u00e0 al suolo (GS o \"Ground Speed\"), che dipende dalla velocit\u00e0 e dalla direzione del vento, e pu\u00f2 essere ricavata con un regolo aeronautico o con un ricevitore GPS. Gli anemometri possono essere suddivisi in due tipi:\nL'anemografo \u00e8 un anemometro collegato ad un registratore meccanico (solitamente dotato di un rullo di carta) o elettronico."}
{"id": "220639", "revid": "26630", "url": "https://it.wikipedia.org/wiki?curid=220639", "title": "Heckler &amp; Koch MP5", "text": "La Heckler &amp; Koch MP5, o pi\u00f9 comunemente MP5 (\"Maschinenpistole Model 5\"), \u00e8 una pistola mitragliatrice sviluppata dal produttore tedesco Heckler &amp; Koch (HK). L'arma originale \u00e8 in realt\u00e0 un mitra, in quanto dotata di un calcio fisso (simile a quello di un fucile tradizionale), che consente quindi il tiro imbracciato.\nStoria.\nVenne immesso sul mercato nel 1966 col nome di \"HK54\", secondo il vecchio sistema di numerazione HK, dove il \"5\" definiva le pistole mitragliatrici, mentre il \"4\" il tipo di munizioni da 9 \u00d7 19\u00a0mm.\nIl nome attuale gli \u00e8 stato attribuito nel 1966 per via dell'uso da parte delle forze di polizia della Germania Ovest, da \"Maschinenpistole 5\", o MP5.\n\u00c8 stato utilizzato dalle GSG-9 e da altri corpi speciali statali. Una famosa operazione antiterrorismo in cui l'arma venne usata \u00e8 stata l'Operazione Nimrod il 30 aprile 1980 in Regno Unito.\nAlla fine degli anni novanta furono introdotte le pi\u00f9 potenti versioni da 10 mm Auto e calibro .40 S&amp;W (Smith &amp; Wesson), che per\u00f2 ottennero poco successo.\nL'MP5 \u00e8 stato usato anche dal Principe del Nepal Dipendra Bir Bikram Shah Dev nell'assassinio della famiglia reale, incluso re Birendra e la regina Aiswarya.\nCaratteristiche tecniche.\nVenne inizialmente pensato per utilizzare munizioni da pistola, 9 mm Parabellum, poste in un caricatore curvo estraibile. Pu\u00f2 essere usato in diverse modalit\u00e0: semi automatico, automatico, o con selezione delle raffiche di colpi, pi\u00f9 le sicure.\nL'MP5 ha un sistema di ritardo d'apertura a rullini, che risale ad un prototipo tedesco degli anni '40 noto come StG45(M) e in seguito sviluppato per il fucile CETME. Il progetto di questo sistema \u00e8 stato realizzato dalla Mauser a partire da quello brevettato da Edward Stecke nel 1930 per l'MG42.\nVersioni.\nL'MP5 originale era disponibile sia con calcio fisso che con calcio telescopico. Alcune varianti non erano dotate della modalit\u00e0 \"raffica a 3 colpi\", altre avevano solo quella. Nel 1971 con le versioni MP5A2 e nel 1973 (MP5A3), la HK apport\u00f2 notevoli modifiche all'MP5.\nIl successivo stadio di evoluzione fu la serie MP5SD (SD1-SD6), del 1974. Questo modello era dotato di un silenziatore integrato e di una canna appositamente realizzata per ridurre la velocit\u00e0 di uscita delle munizioni ad un valore appena inferiore a quello del suono. Il risultato fu un'arma non udibile a pi\u00f9 di 15 metri. Per questo motivo e per la ridottissima fiammata di sparo, \u00e8 stato scelto come arma per le operazioni segrete in molti corpi speciali.\nLa variante pi\u00f9 famosa \u00e8 senza dubbio l'MP5K (la seconda \"K\" sta per \"kurz\", \"corto\"), introdotto nel 1976. Pi\u00f9 tardi, nel 1991, ne venne realizzata un'altra versione a cura della HK USA, l'MP5K-PDW.\nSotto speciale contratto della United States Navy, la HK ha inoltre sviluppato l'MP5N o\"MP5 Navy\", variante per le forze speciali di incursori della Marina, interamente ambidestro, silenziabile, alleggerito e resistente alla corrosione.\nL'MP5/10, un MP5 adattato alle cartucce 10 mm Auto fu il primo tentativo di aumentare la potenza dell'MP5. Nel 1994 \u00e8 stato adottato dall'FBI, nonostante le pistole standard dell'agenzia siano in genere calibro .40 S&amp;W. Questa versione \u00e8 talvolta chiamata erroneamente \"MP10\".\nVarianti.\nA parte alcune eccezioni, tutti gli MP5 sono calibrati per il 9 mm Parabellum.\nCuriosit\u00e0.\nL'MP5 compare nel logo della Rote Armee Fraktion (letteralmente \"Frazione dell'Armata Rossa\"), un gruppo terroristico di estrema sinistra, attivo in Germania Ovest dal 1968 al 1998."}
{"id": "220642", "revid": "9", "url": "https://it.wikipedia.org/wiki?curid=220642", "title": "Sistemi elettorali", "text": ""}
{"id": "220644", "revid": "1318658", "url": "https://it.wikipedia.org/wiki?curid=220644", "title": "Voivodato di Lublino", "text": "Il voivodato di Lublino (in polacco \"Wojew\u00f3dztwo lubelskie\") \u00e8 uno dei 16 voivodati polacchi.\nIl voivodato si trova ad est del territorio polacco ed \u00e8 stato creato con la riforma del 1999 dalla fusione dei precedenti voivodati di Lublino, di Che\u0142m, Zamo\u015b\u0107, Bia\u0142a Podlaska e da parti di quelli di Tarnobrzeg e Siedlce. Si estende su una superficie di 25.155 chilometri quadrati. Il capoluogo \u00e8 Lublino (\"Lublin\").\nStoria della popolazione ebraica.\nLa regione era, prima della seconda guerra mondiale, uno dei centri del giudaismo pi\u00f9 importanti nel mondo. Prima della met\u00e0 del XVI secolo gli ebrei erano concentrati a Lublino, Kazimierz Dolny e Che\u0142m; ma la fondazione di nuove citt\u00e0 ha portato ad un grande movimento degli ebrei nell'intera regione per sviluppare i commerci. Dal momento che queste nuove citt\u00e0 erano in competizione con quelle esistenti per le imprese, segu\u00ec un diffuso risentimento, peraltro di bassa intensit\u00e0 e durata, con tentativi falliti di limitare l'immigrazione ebraica. Gli ebrei tendevano a stabilirsi per lo pi\u00f9 nelle citt\u00e0, mentre solamente le singole famiglie creavano imprese nelle regioni rurali. Questa divisione tra citt\u00e0 e campagna divent\u00f2 un altro fattore che aliment\u00f2 il risentimento da parte dei nuovi concorrenti economici. Nel XX secolo gli ebrei rappresentavano pi\u00f9 del 70% della popolazione in undici citt\u00e0 e quasi il 100% della popolazione di Laszcz\u00f3w e Izbica. Prima della guerra erano presenti 300.000 ebrei nella regione, che divenne tristemente famosa per i campi di concentramento di Majdanek e Be\u0142\u017cec, nonch\u00e9 per i campi di lavoro di Trawniki, Poniatowa, Budzyn, Pu\u0142awy, Zamo\u015b\u0107, Bia\u0142a Podlaska e la stessa Lublino (che produssero forniture militari per la Wehrmacht e la Luftwaffe). In tutti questi campi erano impiegati circa 45.000 ebrei. Nel voivodato di Lublino era inoltre situato il campo di sterminio di Sobibor. Nel dopoguerra i pochi ebrei sopravvissuti in gran parte hanno lasciato la regione. Attualmente sono in restauro alcune aree di interesse storico ebraico e si registra un aumento del turismo da parte degli ebrei alla ricerca delle radici storiche delle loro famiglie.\nCitt\u00e0.\n \nIl voivodato comprende 42 citt\u00e0 di seguito elencate in ordine decrescente di popolazione (secondo i dati ufficiali del 2008):\nGeografia antropica.\nSuddivisioni amministrative.\nIl voivodato di Lublino \u00e8 diviso in 20 distretti.\nLe citt\u00e0 di Bia\u0142a Podlaska, Lublino, Che\u0142m e Zamo\u015b\u0107 sono invece fuori dall'amministrazione dei distretti e formano dei distretti urbani.Ogni distretto \u00e8 a sua volta diviso in comuni con le loro frazioni. Ad esempio, nel distretto di Ryki ci sono i comuni di Ryki, D\u0119blin, St\u0119\u017cyca, U\u0142\u0119\u017c, Nowodw\u00f3r e K\u0142oczew.\nI precedenti voivodati di Lublino.\n1474\u20131795.\nIl voivodato di Lublino (in latino \"Palatinatus Lublinensis\") fu una regione amministrativa del Regno di Polonia creata nel 1474 su parti del voivodato di Sandomierz e durata fino alla spartizione della Polonia nel 1795. Fu parte della provincia della Piccola Polonia.\n1816\u20131837.\nIl voivodato di Lublino fu uno dei voivodati del Regno del Congresso. Venne costituito nel 1816 e nel 1837 divenne il Governatorato di Lublino.\n1919\u20131939.\nIl voivodato di Lublino (in polacco \"Wojew\u00f3dztwo Lubelskie\") era una delle regioni amministrative della Seconda Repubblica di Polonia prima della seconda guerra mondiale. All'inizio del 1939 la sua area era di 26.555\u00a0km\u00b2 e la sua popolazione ammontava a 2.116.200.\n1945\u20131975.\nIl voivodato di Lublino era una regione amministrativa della Polonia tra il 1945 e il 1975, anno in cui venne disgregato nei voivodati di Che\u0142m, Zamo\u015b\u0107, Bia\u0142a Podlaska, Tarnobrzeg, Siedlce e Lublino (pi\u00f9 piccolo dei precedenti e di quello attuale).\n1975\u20131998.\nIl voivodato di Lublino \u00e8 esistito come una delle 49 suddivisioni amministrative polacche dal 1975 al 1998, anno nel quale \u00e8 stato inglobato nel voivodato corrente (pi\u00f9 grande) di Lublino."}
{"id": "220645", "revid": "287204", "url": "https://it.wikipedia.org/wiki?curid=220645", "title": "Chirat-l'Eglise", "text": ""}
{"id": "220646", "revid": "104265", "url": "https://it.wikipedia.org/wiki?curid=220646", "title": "Tom Brislin", "text": "\u00c8 considerato uno dei migliori tastieristi rock progressivo/progressive metal della sua generazione; insieme a Derek Sherinian, Michael Pinnella, Per Wiberg e G\u00fcnter Werno, \u00e8 fra i pi\u00f9 citati dalle riviste specializzate di settore.\nBiografia.\nNato a Trenton, \u00e8 cresciuto a Somerville ed \u00e8 il pi\u00f9 giovane di cinque figli. La sua famiglia \u00e8 sempre stata appassionata di musica. I suoi fratelli lo hanno introdotto alla musica, ad esempio facendogli conoscere rock band degli anni '70 come Foreigner e Yes. Inizi\u00f2 nel 1978 a studiare pianoforte, traendo ispirazione da artisti new wave come The Police, XTC e The Boomtown Rats ma anche a tastieristi rock progressivo come Keith Emerson e Herbie Hancock. Intorno ai 13 anni matur\u00f2 la sua aspirazione a diventare un musicista professionista.\nNel 1988 si \u00e8 diplomato alla Immaculata High School di Somerville, ed \u00e8 stato inserita nella Hall of Fame della scuola nel 2016. \nHa continuato a studiare pianoforte classico e jazz alla William Paterson University sotto la guida di noti maestri quali Harold Mabern, Rufus Reid e Pete Malinverni. Durante questo periodo, Brislin si \u00e8 esibito in una variet\u00e0 di luoghi e stili, che spaziano dal pianoforte solista ai quartetti jazz, alla musica sacra.\nCarriera.\nLa formazione degli Spiraling comprende, oltre a Brislin, Paul Wells (batteria), Marty O'Kane (chitarra) e Bob Hart (basso). Il gruppo ha realizzato un album molto apprezzato dalla critica e molto trasmesso dalle emittenti radio americane, \"Trasmitter\", (2002) distribuito dall'etichetta Not Lame Records e di cui Brislin \u00e8 stato anche produttore e ingegnere del suono.\nNel 2004 viene pubblicato un EP, \"Challenging Stage\" (2004).\nNei concerti vengono eseguiti brani da \"Trasmitter\", da \"Challenging Stage\" e dal loro prossimo album. Hanno partecipato alla manifestazione \"progressive\" CalProg (edizione del 2005), e la loro esibizione \u00e8 disposibile su \"CalProg 2005 - The Authorized Bootleg\"; include, tra l'altro, le cover dei brani \"Sound Chaser\" degli Yes e \"The Knife\" dei Genesis. Sono stati in tour con le band come OK Go, They Might Be Giants, Violent Femmes e Rooney.\nNel 2000 entra negli Yes, in sostituzione di Igor Khoroshev, e vi rimane fino al 2003, quando deve lasciare il posto al tastierista storico Rick Wakeman; con questa band incide due album..Questa esperienza ha contribuito a trasformarlo in una sorta di leggenda del mondo del rock progressivo, per il modo in cui ha saputo riprodurre fedelmente parti di tastiera molto complesse.\nNel 2018 entra nei Kansas, dove si dimostra in grado di suonare brani di notevole difficolt\u00e0, riproponendo le parti eseguite da Steve Walsh. Con la band statunitense esordisce discograficamente nel 2020, incidendo l'album The Absence of Presence.\nIl Kansas ha ripreso il programma dei tour dell'era COVID il 30 luglio 2021 a Maumee, in Ohio. Il loro spettacolo a Woodstock il 7 agosto 2021, ha raggiunto la centesima esibizione dal vivo come membro del gruppo.\nCollaborazioni.\nPrima di fondare gli Spiraling, Brislin ha suonato come musicista di sessione con artisti di grande fama, tra cui Camel, Renaissance e Meat Loaf."}
{"id": "220647", "revid": "287204", "url": "https://it.wikipedia.org/wiki?curid=220647", "title": "Le Mayet-d'Ecole", "text": ""}
{"id": "220648", "revid": "11527", "url": "https://it.wikipedia.org/wiki?curid=220648", "title": "Elinks", "text": ""}
{"id": "220651", "revid": "122582086", "url": "https://it.wikipedia.org/wiki?curid=220651", "title": "Tempio di Ercole Vincitore", "text": "Il Tempio di Ercole Vincitore o Ercole Invitto o Ercole Oleario, sorge in piazza della Bocca della Verit\u00e0 a Roma, poco distante dal Tempio di Portuno all'interno del foro Boario. A causa di un'attribuzione errata, nata durante il Rinascimento, il tempio \u00e8 talvolta ancora indicato popolarmente come Tempio di Vesta; l'errore \u00e8 dovuto alla sua forma circolare che lo rende simile al vero tempio di Vesta situato nel Foro romano. Risalendo al 120 a.C. circa, si tratta del pi\u00f9 antico edificio di Roma di marmo conservatosi (il pi\u00f9 antico in assoluto era il tempio di Giove Statore nel portico di Metello, del 146 a.C., andato perduto).\nStoria.\nLa struttura risale probabilmente alla fine del II secolo a.C., con significativi rifacimenti in et\u00e0 tiberiana. \nUn blocco che probabilmente era la base della statua venerata all'interno della cella, riporta l'iscrizione in base alla quale si \u00e8 riusciti a determinare a chi fosse dedicato il tempio (\"Hercules Olivarius\"), oltre che il nome dello scultore della statua, il greco Skopas minore, vissuto nel II secolo a.C. e autore di altre opere nella zona del Circo Flaminio. L'architetto potrebbe essere stato il grecoErmodoro di Salamina, autore anche del tempio di Giove Statore e di altre opere a Roma. Le fonti antiche parlano di un tempio di \"Hercules Victor\" fuori dalla Porta Trigemina e parlano della sua costruzione, risalente al 120 a.C. circa. Fu commissionata da un ricco mercante romano, Marco Ottavio Erennio (\"Marcus Octavius Herennius\"), che la dedic\u00f2 ad Ercole protettore degli oleari, corporazione a cui il mercante apparteneva. Ercole era inoltre il protettore dei commerci e della transumanza delle greggi: la sua locazione nel Foro Boario non \u00e8, di conseguenza, per nulla casuale.\nIl tempio conferma il potere economico dei mercanti romani nel II secolo a.C., capaci ormai di erigere opere progettate da artisti greci con il prezioso marmo pentelico. Esso va messo in relazione con la coeva \"Agor\u00e0 degli Italiani\" di Delos, dove aveva luogo il redditizio mercato degli schiavi, fatta costruire a spese dei Romani e degli Italici che commerciavano nell'Egeo. L'edificio quindi rappresentava la potenza del ceto equestre e si trovava vicino a un altro Tempio di Ercole Invitto (distrutto nel XV secolo), del quale riprendeva le forme e la divinit\u00e0, eretto invece dalla \"nobilitas\" romana.\nIl tempio di Ercole Vittore fu successivamente restaurato sotto l'imperatore Tiberio (verosimilmente dopo l'inondazione del 15) e deve la sua conservazione, come molti altri monumenti romani, al fatto di essere stato trasformato in chiesa nel medioevo: venne infatti consacrato nel 1132 e dedicato a \"Santo Stefano delle Carrozze\", per poi essere trasformato nel XVII secolo nella \"chiesa di Santa Maria del Sole\", perch\u00e9 poco distante dalla chiesa, sui margini del Tevere, fu ritrovata un'immagine della Madonna da cui partiva un raggio di sole.\nQuesto tempio e il tempio di Vesta di Tivoli ispirarono inoltre le chiese a pianta circolare del Rinascimento.\nL'edificio venne ufficialmente riconosciuto come monumento antico nel 1935.\nArchitettura.\nLa struttura del tempio imitava quella del perduto Tempio di Ercole Invitto, eretto da Scipione Emiliano nel 142 a.C. presso l'ara Massima e distrutto nel XV secolo (ne restano alcuni disegni e piante di Baldassarre Peruzzi e altri). Tutta la struttura presenta una chiara derivazione da modelli greci (coi gradini al posto del podio e la struttura in marmo), sia nell'architettura che nelle decorazioni, ispirati a modelli del IV secolo a.C., come le \"tholoi\" dei grandi santuari greci, con il filtro per\u00f2 del tardo ellenismo. \u00c8 una tipica opera di artisti neoattici che nel II secolo a.C. operavano a Roma (in opere come l'Ara di Domizio Enobarbo o l'acrolito capitolino di Giunone Regina).\nIl tempio \u00e8 monoptero, di forma circolare, ed \u00e8 costruito in marmo. La sua pianta ha un diametro di 14.8 metri. Il marmo originario usato per l'opera \u00e8 greco, pentelico.\nSi erge su una fondazione ad anelli di blocchi di cappellaccio a loro volta su una piattaforma in blocchi di tufo di Grotta Oscura, che inglobano lo sbocco della Cloaca Maxima. La base presenta un crepidoma (base a gradini), priva quindi del podio di matrice italica.\nLa cella cilindrica, aperta verso est, \u00e8 decorata con un alto zoccolo, fini ortostrati e la parte superiore a imitazione della muratura isodoma. Nel pavimento della cella si apre una \"favissa\", un pozzo profondo a forma di \"tholos\". La parte centrale \u00e8 circondata da venti colonne scanalate alte 10.6 metri con basi attiche e capitelli corinzi; undici colonne e nove capitelli risalgono al restauro di epoca tiberiana e sono riconoscibili perch\u00e9 in marmo apuano di Luni. Alcuni capitelli hanno perso la parte superiore.\nLa trabeazione ora non \u00e8 pi\u00f9 esistente (tranne qualche resto della cornice), n\u00e9 rimane il soffitto della peristasi, che presentava i cassettoni. La cella era coperta da tetto conico ribassato che richiama il modello delle \"tholoi\" greche. Della copertura originaria rimangono unicamente alcune lastre di marmo. Il tetto presente oggi sull'edificio \u00e8 un rifacimento del '96.\nIn pianta l'edificio rispetta il canone di Vitruvio, mentre in alzato sono state prese alcune licenze non canoniche, riscontrabili anche nei particolari architettonici e che rivelano l'impiego di maestranze locali.\nAl suo interno presenta degli affreschi risalenti al 1475 con scene della \"Madonna ed i Santi\". Nello stesso anno vennero eseguite delle riparazioni all'edificio e venne installata, sul pavimento, una targa commemorativa per volere di Sisto IV.\nI restauri.\nIl tempio si mantenne in condizioni abbastanza buone fino al XIX secolo grazie alla sua conversione in chiesa. La liberazione del tempio dalla sua nuova funzione ed i successivi restauri furono operati da Giuseppe Valadier durante gli anni di governo francese (1809/14) che videro la cacciata di papa Pio VII.\nValadier pens\u00f2 di liberare il tempio dalla chiesa riportandolo alla sua condizione originaria. I resti autentici della costruzione antica erano allora la cella e 19 colonne. Della ventesima colonna rimaneva la sola base mentre altre quattro colonne avevano i capitelli privi della parte superiore. Valadier racconta negli scritti dell'epoca che avrebbe voluto ricostruire il tempio nella sua forma antica ma non c'erano frammenti della trabeazione mancante (l'attitudine era di ricostruire perci\u00f2 solo ci\u00f2 di cui si aveva certezze), che poi si scoprir\u00e0 mancare sin dalle origini, n\u00e9, per motivi economici, si pot\u00e9 attuare l'onerosa ricostruzione della colonna mancante.\nL'operazione di Valadier si limit\u00f2 dunque a riportare per quanto possibile il tempio alla condizione antica. Fu abbattuto il muro che tamponava il perimetro, fu realizzata una cancellata per proteggere il tempio da vandalismi ed ingressi indesiderati. La parte superiore della cella, distrutta e ricostruita in laterizio durante la conversione in Chiesa, fu lasciata invariata. Il tetto fu restaurato. Inoltre i capitelli, che mancavano della loro parte superiore, furono reintegrati con semplici forme prismatiche.\nDa ultimo il tempio \u00e8 stato restaurato nel 1996, quando si \u00e8 optato per il rifacimento completo di uno dei capitelli parzialmente distrutti e restaurati da Valadier.."}
{"id": "220653", "revid": "287204", "url": "https://it.wikipedia.org/wiki?curid=220653", "title": "Saint-Etienne-de-Vicq", "text": ""}
{"id": "220701", "revid": "123015698", "url": "https://it.wikipedia.org/wiki?curid=220701", "title": "Alfa Romeo 146", "text": "L'Alfa Romeo 146 \u00e8 una berlina costruita dalla casa automobilistica Alfa Romeo nello stabilimento di Pomigliano d'Arco tra il 1995 e il 2001.\nProfilo.\nLa 146 venne presentata in anteprima mondiale al Motor Show di Bologna nel dicembre del 1994 su una piattaforma rotante, mentre solo al successivo salone dell'automobile di Ginevra nel marzo 1995 la vettura venne esposta apertamente al pubblico sia negli interni che negli esterni andando ad affiancare la quasi coetanea Alfa Romeo 145 (presentata l'anno precedente), nel compito di sostituire la Alfa Romeo 33.\n145 e 146, entrambe disegnate nel Centro Stile Alfa Romeo, si distinguevano tra loro, per essere una tre porte la prima e una cinque porte la seconda. Mentre quasi identica era la parte anteriore (differente era la mascherina tra i fari), grosse differenze si avevano sul posteriore, con coda quasi tronca per la 145, mentre \"quasi tre volumi\" poteva essere considerata la 146.\nNella progettazione delle due vetture si era partiti dalla base comune del telaio di un'altra autovettura del gruppo, la Fiat Brava, cercando di mantenere in ogni caso i tratti distintivi della casa del biscione per quanto riguarda gli assetti pi\u00f9 sportivi.\nLe sospensioni erano a 4 ruote indipendenti: quelle anteriori adottavano lo schema MacPherson, mentre il retrotreno era a bracci tirati connessi da barra stabilizzatrice. La 146 \u00e8 una di quelle poche autovetture che ha montato motopropulsori disposti sia longitudinalmente (Boxer) sia trasversalmente (Diesel e Twin Spark).\nLe serie.\nPrima serie (1995-1996).\nAlla commercializzazione, iniziata nel maggio 1995, la 146 riprendeva l'intera gamma di motori della 145, composta dai boxer benzina, derivati dall'Alfa 33, di 1.351, 1.596 e 1.712\u00a0cm\u00b3 (quest'ultimo con distribuzione a 16 valvole) con potenze, rispettivamente, di 90, 103 e 129 CV, e da un motore diesel da 1.929\u00a0cm\u00b3 con una potenza di 90 CV, gi\u00e0 montato anche sulle Alfa Romeo 155 nonch\u00e9 altri modelli del Gruppo Fiat. Due erano gli allestimenti disponibili, \"base\" ed \"L\", per le motorizzazioni 1.3, 1.6 e 1.9 Td, mentre la 1.7 16v poteva essere ordinata solo nella configurazione pi\u00f9 lussuosa. Esternamente si distinguevano per i paraurti non verniciati nella versione pi\u00f9 povera e negli interni per tessuti e altri piccoli dettagli.\nAgli inizi del 1996 fu commercializzata la versione \"Ti\" con il nuovo motore benzina 1970\u00a0cm\u00b3 16 valvole Twin Spark (con 2 candele per cilindro e variatore di fase) che gi\u00e0 equipaggiava da qualche mese la 145 Quadrifoglio Verde e la 155.\nSeconda serie (1997-1998).\nNel gennaio 1997 l'intera gamma venne rivista con l'arrivo dei nuovi motori \"Twin Spark\" nelle versioni 1.4 (1370\u00a0cm\u00b3), 1.6 (1598\u00a0cm\u00b3) e 1.8 (1747\u00a0cm\u00b3) che sostituirono i vecchi boxer, difficilmente adeguabili alle nuove direttive antinquinamento Euro 2.\nSe esternamente le differenze si limitavano a coppe ruote e cerchi in lega di nuovo disegno, internamente fu ridisegnata interamente la plancia e adottati nuovi tessuti per i sedili.\nNel settembre 1997 furono introdotti di serie l'ABS, e Airbag lato guida nonch\u00e9 una nuova versione denominata \"Junior\". Questa, equipaggiata solo con motore 1.4 e dal giugno 1998 anche con il 1.6, differiva dalle altre versioni, all'interno per tessuti specifici e all'esterno per cerchi in lega da 15\", spoiler sul baule, terminale di scarico cromato, assetto ribassato e minigonne laterali in tinta con il fregio \"Junior\". Inoltre vengono potenziati i propulsori 1.8 e 2.0.\nTerza serie (1999-2001).\nNel 1999 la 146 venne sottoposta ad un ultimo restyling, prima di essere sostituita nel 2001 dall'Alfa Romeo 147. Questa volta le modifiche interessavano per lo pi\u00f9 l'esterno con un nuovo disegno dei paraurti e della mascherina anteriore. I motori benzina restarono gli stessi (il 2.0 non era pi\u00f9 disponibile per il mercato italiano) mentre l'ormai obsoleto turbodiesel a \"precamera\" fu sostituito dal nuovo motore common rail \"JTD\" da 1910\u00a0cm\u00b3 e 105 CV.\nAllestimento Junior usc\u00ec di produzione sostituito dal pack \u201cSport\u201d optional mentre sugli allestimenti intermedi venne introdotto a pagamento il pack \u201cLusso\u201d."}
{"id": "220703", "revid": "436907", "url": "https://it.wikipedia.org/wiki?curid=220703", "title": "A Rush of Blood to the Head", "text": "A Rush of Blood to the Head \u00e8 il secondo album in studio del gruppo musicale britannico Coldplay, pubblicato il 26 agosto 2002 dalla Parlophone.\nAntefatti.\nI Coldplay iniziarono a registrare l'album a Londra una settimana prima degli attentati dell'11 settembre 2001 negli Stati Uniti d'America, durante i quali le loro \u00abstruggenti canzoni .. raccoglievano un pubblico sempre pi\u00f9 ampio\u00bb. Il gruppo non furono mai a Londra per un periodo tanto lungo e furono bombardati dai problemi riguardanti l'andamento della produzione. Decisero quindi di trasferirsi a Liverpool, dove avevano registrato alcune brani di \"Parachutes\". Il cantante Chris Martin svel\u00f2 che una volta l\u00ec \u00abdiventarono ossessionati dalla registrazione\u00bb. \"In My Place\" fu la prima canzone registrata per l'album, nonch\u00e9 quella pubblicata come singolo di lancio \u00abperch\u00e9 era il brano che ci portava a volere un secondo album. Era quella che ci spingeva ad andare avanti e ci faceva credere di poter ancora scrivere canzoni\u00bb in seguito ad \u00abuno strano periodo in cui non sapevamo cosa stavamo facendo\u00bb tre mesi dopo il successo di \"Parachutes\".\nDurante l'iniziale sessione di registrazione a Liverpool, il cantante Chris Martin e il chitarrista Jonny Buckland lavorarono da soli e solo durante i fine settimana. Ogni luned\u00ec avrebbero presentato le idee per le canzoni maturate agli altri componenti della band. Con \"A Rush of Blood to the Head\" quasi completata, Martin and\u00f2 nello studio a notte fonda e scrisse il riff di piano che, come da lui stesso dichiarato, \u00abvenne semplicemente fuori\u00bb. La band ha riconosciuto che l'iniziale versione del brano, che sarebbe diventato \"Clocks\", era speciale cos\u00ec come lo era la prima volta che Martin la suon\u00f2 loro. Dato che era troppo tardi per includere la canzone nell'album, registrarono una versione demo e la inclusero in un CD contrassegnato come \"Songs for #3\", con le tracce incompiute a cui intendevano lavorare per il loro terzo album studio.\nEntro giugno 2002, la band complet\u00f2 \"A Rush of Blood to the Head\", ma pensarono che quello che ne usc\u00ec era \u00abspazzatura\u00bb e per questo raggiunsero un accordo con l'etichetta per posticipare la pubblicazione dell'album fino a quando non sarebbero stati completamente soddisfatti. Successivamente molti brani furono scartati in quanto sembravano essere pi\u00f9 adeguate per \"Parachutes\" e di fatto poco interessanti, secondo il pensiero di Martin: \"Avrebbe indicato che saremmo stati felici di fermarci su ci\u00f2 che abbiamo fatto, e non lo siamo. Per noi era importante progredire e provare a migliorare le nostre doti di musicisti\". Queste ambizioni misero la band sotto pressione: \"delle volte le sessioni di prova finivano improvvisamente con uno o pi\u00f9 membri dei Coldplay che minacciava di separarsi dalla band\".\nDopo aver fatto da headliner al Glastonbury Festival del 2002, i Coldplay ritornarono allo studio e lavorarono su alcune tracce dal \"Songs for #3\" che produssero poco prima. Phil Harvey, il manager della band, ascolt\u00f2 \"Clocks\" e li esort\u00f2 a ritornare a lavorare su di essa immediatamente: \"No, dovete fare quella canzone ora perch\u00e9 [nel testo] insistete sull'urgenza, e sostenete di volerla mettere da parte. Questo non ha senso.\"\nComposizione.\nL'aver registrato l'album dopo gli attentati dell'11 settembre 2001 offr\u00ec ai Coldplay una nuova prospettiva: \u00abLe nuove canzoni riflettono un nuovo atteggiamento. [Incitano chi le ascolta] a non essere spaventati. Chiunque pu\u00f2 ottenere ci\u00f2 che vuole\u00bb. Molti dei testi delle canzoni riguardano l'insistenza. Martin ha affermato che le canzoni precedenti erano pi\u00f9 \u00abrilassate\u00bb poich\u00e9 i membri della band erano in uno stato d'animo disteso: \u00abMagari c'\u00e8 pi\u00f9 insistenza in alcune di queste canzoni. E ci\u00f2 \u00e8 nato da tutti i posti in cui siamo stati e da tutto ci\u00f2 di cui abbiamo fatto esperienza\u00bb. Martin ha spiegato che, in relazione al tema dell'album, il titolo dello stesso significa \u00abfare qualcosa di impulsivo\u00bb. Alcune canzoni dell'album riguardano le relazioni. Queste tracce sono basate sulla realt\u00e0, ma secondo Martin, sono state scritte con un tocco di fantasia: \u00abLe canzoni sono come le fiabe: hanno un inizio e una fine e puoi far funzionare tutto perfettamente. Nella vita vera non va cos\u00ec\u00bb.\nL'album include ballate e musica acustica con un massiccio uso della chitarra e del piano. Non mancano brani pi\u00f9 movimentati come la traccia d'apertura \"Politik\", \"Clocks\" e \"A Whisper\". La title track, invece, \u00e8 un omaggio al cantautore statunitense Johnny Cash, considerato da Martin uno dei \u00abpi\u00f9 grandi ... uomini con solamente chitarre\u00bb. La canzone \"Green Eyes\" \u00e8 stata scritta da Chris Martin per due persone: un \u00abamico americano\u00bb e compagno di band, Jonny Buckland.\nCopertina.\nLa copertina per \"A Rush of Blood to the Head\" fu disegnata dal fotografo S\u00f8lve Sundsb\u00f8. Sundsb\u00f8 fu assunto dalla rivista di moda \"Dazed\" alla fine degli anni novanta per produrre qualcosa con un \"sentimento tecnologico, qualcosa di completamente bianco\". Come artista, prov\u00f2 a fare \"cose che non sono mai state fatte prima, che sono virtualmente impossibili\"; sugger\u00ec di fare degli scatti utilizzando uno scanner 3D.\nIl modello per gli scatti aveva un makeup tutto in bianco in modo tale da produrre \u00abi migliori risultati\u00bb; per l'immagine, il modello indoss\u00f2 un capo di twill colorato. Il computer non avrebbe letto i colori cos\u00ec fu sostituito con punte, e la testa dell'immagine fu tagliata poich\u00e9 la macchina scannerizzava solo 30 centimetri. L'editore della rivista grad\u00ec l'immagine e successivamente la inser\u00ec in una delle sue pubblicazioni. Martin vide l'immagine nella rivista e chiese a Sundsb\u00f8 i permessi di poter utilizzare l'immagine come copertina di \"A Rush of Blood to the Head\". Per i singoli dell'album, Martin chiese a Sundsb\u00f8 cosa avrebbe potuto fare: quest'ultimo sugger\u00ec di scansionare la testa di ognuno dei componenti della band (Sundsb\u00f8 inoltre contribu\u00ec con delle opere d'arte per l'album dal vivo \"Live 2003\").\nIl booklet contiene anche due foto: una con i Coldplay in una location che si vociferava fosse una foresta, ed una con la stessa band in studio. La copertina fu tra le dieci scelte dalla Royal Mail per un set di francobolli \"Classic Album Cover\" distribuito nel gennaio 2010."}
{"id": "220704", "revid": "1565034", "url": "https://it.wikipedia.org/wiki?curid=220704", "title": "Paolo della Croce", "text": "Biografia.\nNacque a Ovada, nel Monferrato, da Luca Danei e Anna Maria Massari, entrambi ferventi cattolici il 3 gennaio 1694 e venne battezzato il 6 gennaio ricevendo il nome composto di Paolo Francesco.\nNel 1701 l'intera famiglia si trasfer\u00ec a Castellazzo Bormida in una casa di loro propriet\u00e0 ed ancora oggi esistente, nell'attuale vicolo Daneo.\nRicevette la sua prima educazione da un sacerdote che teneva una scuola per ragazzi a Cremolino (AL).\nFin da fanciullo mostr\u00f2 molto interesse per la religione evidenziando una spiccata spiritualit\u00e0: trascorreva molto tempo in preghiera, partecipava ogni giorno alla messa, e si accostava con frequenza ai sacramenti. Nello stesso tempo attendeva ai suoi doveri di studente, dedicando i suoi ritagli di tempo libero alla lettura e alla visita di chiese; qui trascorreva molto tempo nell'adorazione prima di ricevere l'eucaristia, per la quale aveva un'ardente devozione.\nNel 1713, secondo quanto emerge dalla tradizione, un \"intervento della grazia\" avrebbe operato la sua completa conversione spirituale. \nAll'et\u00e0 di quindici anni lasci\u00f2 la scuola e torn\u00f2 nella sua casa di Castellazzo.\nDurante la sua prima giovinezza rinunci\u00f2 ad un matrimonio vantaggioso e ad una cospicua eredit\u00e0 lasciatagli da un suo zio sacerdote. Tenne per s\u00e9 solamente il libro del Breviario.\nNel 1720 si sent\u00ec ispirato a fondare una nuova congregazione detta dei Poveri di Ges\u00f9. Egli stesso scrisse:\nNel medesimo anno, rivestito di una tunica nera da eremita dal vescovo di Alessandria Gian Francesco Arborio di Gattinara, suo padre spirituale, scalzo e a capo scoperto, si ritir\u00f2 in un'angusta cella dietro la chiesa dei Santi Carlo ed Anna in Castellazzo Bormida. In questa cella trascorse tutto l'inverno 1720-1721, vi stese la Regola della nuova congregazione, dietro celesti ispirazioni, come riporta nell'introduzione alla copia originale della Regola stessa.\nOttenuta l'approvazione della regola dal Gattinara, si rec\u00f2 a Roma per l'approvazione pontificia, era allora papa Innocenzo XIII, ma fu respinto dal servizio d'ordine del Quirinale.\nDeluso si ritir\u00f2 nell'eremo della Santissima Annunziata, sul monte Argentario, dove fu raggiunto dal fratello Giambattista, che nel frattempo aveva ricevuto l'abito di religioso dal di Gattinara. \nSu invito del vescovo di Gaeta, il teatino Carlo Pignatelli, Paolo ed il fratello, si trasferirono presso il Santuario della Madonna della Catena, ove risiedettero nel 1722 ed 1723, per poi trasferirsi a Troia in provincia di Foggia ove il vescovo Emilio Cavalieri lo aiut\u00f2 nella correzione della Regola e patrocin\u00f2 il ricevimento a Roma da parte del papa, Benedetto XIII, che lo autorizz\u00f2 ad accogliere compagni nella nuova congregazione. Lo stesso papa Benedetto XIII, il 7 giugno 1727, ordin\u00f2 sacerdoti i due fratelli nella basilica di San Pietro in Vaticano.\nLe Regole vennero approvate da Benedetto XIV il 15 maggio 1741. La congregazione, come ente morale di culto, venne approvata da papa Clemente XIV, Ganganelli, nel 1769.\nDopo l'approvazione della Regola il primo capitolo si tenne al Ritiro della Presentazione sul Monte Argentario (GR) il 10 aprile 1747. Durante questo capitolo Paolo, sempre accompagnato dal fratello Giovanni Battista, contro la sua volont\u00e0 fu eletto all'unanimit\u00e0 primo superiore generale e tale carica egli ricopr\u00ec fino al giorno della sua morte.\nIl 3 maggio 1771 Paolo, con la collaborazione della venerabile madre Crocifissa Costantini, fond\u00f2 le Claustrali Passioniste.\nFu instancabile nei suoi doveri apostolici la cui componente fondamentale era l'austerit\u00e0 della vita e un notevole slancio mistico. Mor\u00ec per l'et\u00e0 avanzata a Roma, il 18 ottobre 1775.\nI primi compagni.\nTra i compagni di Paolo che si distinsero nel formare e nello sviluppare la congregazione ricordiamo:\nAgnese Grazi.\nAgnese Grazi (Orbetello, 28 gennaio 1703 - 7 giugno 1744) fu in particolare la prima collaboratrice e prediletta figlia spirituale di San Paolo della Croce.\nFiglia del capitano delle Milizie nella guarnigione di Orbetello, Marcantonio Grazi, fu educanda nel Monastero di San Domenico a Viterbo. Il suo primo incontro con San Paolo avvenne nel 1730, durante un ritiro di preghiera del santo a Talamone, nei pressi di una propriet\u00e0 della famiglia della giovane detta ancora \"Barca del Grazi\".\nLa parola del missionario fece una profonda impressione sulla ragazza, che seguendo le direttive del santo, pur restando in famiglia, si don\u00f2 a un'esistenza interiore esemplare, come testimoniano le tante lettere (se ne conservano almeno 166) che le scrisse fino alla di lei morte, San Paolo della Croce.\nAgnese mor\u00ec in gran concetto di santit\u00e0, assistita da San Paolo, che l'aveva guidata per i gradi pi\u00f9 alti della vita ascetica. Fu sepolta nella Chiesa del primo convento \"della Presentazione\" dei Passionisti sull'Argentario, di cui aveva favorito l'edificazione coinvolgendo e convincendo l'ambito familiare. Sulla sua abitazione di Orbetello \u00e8 affissa una lapide che recita: \u00abIn questo palazzo della nobile famiglia Grazi San Paolo della Croce trov\u00f2 la prima casa di benefattori della sua Congregazione e la pura discepola nota per santit\u00e0 di vita Agnese Grazi\u00bb.\nViene considerata la prima ispiratrice del ramo femminile dell'opera Passionista.\nIl culto.\nLa devozione alla Croce, la passione per Dio e lo zelo nella pratica delle virt\u00f9 di vita cristiana sono le caratteristiche principali della sua spiritualit\u00e0. Sua preoccupazione era far comprendere la Passione di Ges\u00f9 \"come la pi\u00f9 grande e stupenda opera del divino Amore\", come egli ripeteva spesso nelle sue predicazioni. Altro impegno era quello di \"insegnare a meditare\", a fare orazione mentale anche alle persone meno istruite e preparate spiritualmente.\nI numerosi miracoli attribuitigli dimostrano che Paolo godeva del favore di Dio. Per cinquant'anni preg\u00f2 per la conversione dell'Inghilterra e lasci\u00f2 questo impegno come eredit\u00e0 spirituale al nuovo Istituto.\nBeatificazione e canonizzazione.\nIl 1\u00ba maggio 1853 venne proclamato beato da Pio IX e il 29 giugno 1867 lo stesso Pio IX lo canonizz\u00f2 durante una celebrazione svoltasi nella Basilica Vaticana. Venne eretta a San Pietro una statua monumentale, opera dello scultore Ignazio Jacometti (1819-1883).\nViene commemorato il 19 ottobre nel calendario riformato da papa Paolo VI. Il calendario tradizionale della Chiesa lo commemora il 28 aprile.\nDal 25 aprile 1880 le spoglie mortali del santo sono conservate a Roma, nella cappella della Basilica dei Santi Giovanni e Paolo. Dal 3 al 6 maggio 2006 sono state portate a Novoli (LE), nell'ambito di una \"Peregrinatio\" nel Sud-Italia per festeggiare il Centenario della Provincia religiosa di Puglia, Calabria e Basilicata.\nMentre l'11 novembre 2016 le spoglie di San Paolo della Croce sono state ospitate nella citt\u00e0 siciliana di Castellammare del Golfo(TP), in onore del centenario della presenza dei padri passionisti in Sicilia.\nPer le celebrazioni del bicentenario della morte le Poste vaticane, il 27 novembre 1975, emisero una serie di tre francobolli.\nNel 1988 \u00e8 stato inaugurato nella stessa Ovada il Santuario di San Paolo della Croce. Nel 2017, in occasione del 150\u00b0 della sua canonizzazione si sono svolte varie manifestazioni religiose e culturali in suo onore, in varie parti del mondo, per studiarne la figura ed approfondirne il messaggio."}
{"id": "220705", "revid": "1305772", "url": "https://it.wikipedia.org/wiki?curid=220705", "title": "Facelift (Alice in Chains)", "text": "Facelift \u00e8 il primo album in studio del gruppo musicale statunitense Alice in Chains, pubblicato il 21 agosto 1990 dalla Columbia Records.\nDescrizione.\nPubblicato circa un anno prima di \"Nevermind\" dei Nirvana, \"Facelift\" pu\u00f2 essere considerato l'album che ha permesso alla scena grunge di Seattle di uscire dalla nicchia fino ad occupare una fetta centrale del mercato musicale per buona parte dei primi anni Novanta; un fattore determinante per il successo del disco fu la grande esposizione su MTV ricevuta dal videoclip di \"Man in the Box\", canzone che si guadagn\u00f2 anche una nomination ai Grammy Awards 1992.\nIl sound che contraddistinguer\u00e0 la band \u00e8 gi\u00e0 presente: le influenze dell'heavy metal vengono miscelate al suono sporco del grunge, il tutto completato dalla voce cupa e malinconica di Layne Staley. \nL'album \u00e8 dedicato al cantante dei Mother Love Bone Andrew Wood, scomparso nel marzo 1990."}
{"id": "220707", "revid": "287204", "url": "https://it.wikipedia.org/wiki?curid=220707", "title": "Conductus", "text": "Nella musica medievale, il conductus \u00e8 un tipo di composizione vocale di uso paraliturgico, per una o pi\u00f9 voci con testo in latino; fa parte dei generi appartenenti alla cosiddetta \"ars antiqua\". Il nome deriva dal verbo latino \"conducere\", a indicare in questo caso la processione, svolta all'interno del luogo di culto, che accompagnava il lezionario dal luogo dove veniva conservato al supporto, o ambone, destinato alla lettura ad alta voce, o proclamazione.\nL'origine del \"conductus\" \u00e8 da situare con ogni probabilit\u00e0 nel sud della Francia intorno al 1150, e raggiunse il suo massimo sviluppo artistico nella cosiddetta Scuola di Notre-Dame, all'inizio del XIII secolo.\nIl conductus pu\u00f2 essere composto a una o pi\u00f9 voci. In questo secondo aspetto, si apparenta all'\"organum\" parallelo o al \"discantus\", ma si distingue da queste due procedure compositive per il fatto che la melodia principale - \"vox principalis\", o \"cantus firmus\", o \"tenor\" - \u00e8 una composizione originale, sia per quanto concerne la musica che il testo (in latino), mentre \"organum\" e \"discantus\" si basano sull'amplificazione di una melodia preesistente, tratta dal repertorio gregoriano.\nLa musica del \"conductus\" \u00e8 in stile omoritmico: ossia, le diverse voci hanno il medesimo testo e il medesimo ritmo, nota contro nota (caratteristica questa detta anche omoritmia).\nInizialmente di carattere religioso, con la citata Scuola di Notre-Dame e i suoi maggiori rappresentanti, \"Magister Leoninus\" (ca. 1135-1201) e \"Magister Perotinus\" (ca. 1183-1238), questo genere musicale si distacc\u00f2 dall'ambito della musica liturgica per divenire una composizione di carattere puramente profano.\nInsieme con il discantus, il \"conductus\" testimonia un percorso storico di accrescimento dell'inventiva, e permette al compositore di distinguersi dallo sfondo conservatore del repertorio liturgico tradizionale - il canto gregoriano - che non permetteva alcuna creativit\u00e0 musicale. Durante il XIII secolo, il \"conductus\" utilizza la tecnica dell\"organum\" florido: da questa combinazione nacque un nuovo genere, il mottetto."}
{"id": "220709", "revid": "7", "url": "https://it.wikipedia.org/wiki?curid=220709", "title": "Canti orfici", "text": ""}
{"id": "220712", "revid": "439868", "url": "https://it.wikipedia.org/wiki?curid=220712", "title": "Ambone", "text": "Nelle chiese cristiane, lambone (dal greco ) \u00e8 la struttura architettonica sopraelevata dalla quale vengono proclamate le letture.\nDescrizione.\n\u00c8 una tribuna in marmo, pietra o legno, chiusa da tre lati da un parapetto, aperto su una scala nel quarto lato. Nelle chiese paleocristiane e romaniche si avevano due amboni ai lati dell'altare per la lettura, in quello di destra, generalmente pi\u00f9 piccolo, dell'Epistola, in quello di sinistra, del Vangelo.\nSi differenzia dal pulpito, presente nelle chiese a partire dal XIV secolo circa: il pulpito era pi\u00f9 alto e soprattutto, essendo destinato solo alla predicazione (che non era pi\u00f9 considerata un momento organico della celebrazione liturgica, bens\u00ec un momento di istruzione del popolo), non si trovava nel presbiterio, bens\u00ec nella navata o all'esterno della chiesa, come nel duomo di Prato.\nIl termine ambone viene dal greco \"ambon\", che indica ogni superficie convessa, panciuta: di fatto, molti amboni presentano una convessit\u00e0 in corrispondenza del leggio. Sinonimo di ambone \u00e8 pergamo (dal greco \"pergamon\", \"luogo elevato\") termine talora utilizzato per indicare il diverso pulpito. Nel rito bizantino di lingua greca viene chiamato \"ambone\" l'ampio gradino antistante l'iconostasi, da dove il diacono canta il brano evangelico, anche se non esiste un vero e proprio leggio.\nNel corso della celebrazione liturgica, hanno accesso all'ambone i seguenti ministri:\nNel basso Medioevo, il trasporto del lezionario verso l'ambone era accompagnato da un canto processionale detto \"conductus\".\nTra gli amboni antichi pi\u00f9 famosi, e non solo in Italia, vi \u00e8 quello romanico della basilica di San Giulio, sul lago d'Orta (provincia di Novara), realizzato all'inizio dell'XI secolo in serpentino verde di Oira, antica e prestigiosa pietra locale. Particolare, per la sua architettura moresca, \u00e8 l'ambone della Basilica di Sant'Eufemia di Grado. Notevoli gli amboni del Duomo di Ravello, della Concattedrale di Bitonto, della Cattedrale di Salerno. Ricco di notevoli sculture con magnifici colori \u00e8 l'ambone della chiesa romanica di Santa Maria del Lago a Moscufo (Pescara).\nDel 1193 \u00e8 invece l'ambone nella pieve di San Michele a Groppoli (Pistoia), attribuito a Biduino, con le raffigurazioni della fuga in Egitto, della Nascita di Ges\u00f9 e della Visitazione della Beata Vergine Maria."}
{"id": "220714", "revid": "712828", "url": "https://it.wikipedia.org/wiki?curid=220714", "title": "Cay Qel-Droma", "text": ""}
{"id": "220719", "revid": "1534511", "url": "https://it.wikipedia.org/wiki?curid=220719", "title": "Legge empirica", "text": "La legge empirica \u00e8 una legge fisica basata sull'osservazione.\nRichiami storici e filosofici.\nLa fisica, come tutte le scienze empiriche, si fonda sulla convinzione che davanti a noi esiste una realt\u00e0 materiale indipendente che possiamo conoscere, nel senso che possiamo descriverla, spiegarne il comportamento e operare su di essa. Si tratta di un assioma di carattere metafisico che assume una connotazione realista, essendosi totalmente abbandonato un certo materialismo estremo ottocentesco, che peraltro sopravvive ai nostri giorni, in una forma molto meno ingenua, che tiene conto del progresso delle scienze.\nSi assume che la nostra conoscenza della natura derivi solo e soltanto dall'osservazione, che \u00e8 poi la posizione conclamata da Galileo Galilei il quale, peraltro, sosteneva la necessit\u00e0 della ragione sia per elaborare l'osservazione, sia per guidare nuove osservazioni. Galilei sapeva peraltro benissimo che il solo\nragionamento, senza il supporto dell'osservazione, pu\u00f2 condurre ad affermazioni non verificabili e quindi prive di senso. La battaglia contro la falsit\u00e0 di sistemi puramente pensati e sviluppati senza conferme osservazionali, \u00e8 stato il \"leitmotiv\" della sua vita.\nApproccio empirico.\nNel corso delle osservazioni si ricavano descrizioni di oggetti e altri fenomeni che non variano a distanza di tempo e di spazio, che possono venire scambiate fra osservatori diversi e sulle quali tutti si trovano in accordo. Questo significa che, a meno di dettagli che gli osservatori concordano nel non ritenere importanti, tali osservazioni, gli oggetti osservati e i loro comportamenti sono invarianti rispetto a spostamenti nel tempo e nello spazio sia degli oggetti che vengono osservati sia dei loro osservatori. Per esempio, un osservatore in Italia e uno in Cina si trovano a descrivere nel\nmedesimo modo il comportamento di un sasso che cade a terra, con differenze molto piccole, trascurabili, quando si cambiano forma, dimensioni e peso del sasso, si sta in riva al mare o si sale su una montagna. \nLa ripetizione di tali osservazioni da parte di molti osservatori, in molti ambienti diversi e lontani e in tempi pure molto diversi contribuisce a dare fiducia all'idea che il comportamento osservato sia assolutamente invariante e quindi corrisponda a verit\u00e0 l'affermare che sempre e dovunque accadano le medesime cose, naturalmente nelle medesime situazioni.\nA ben pensarci, le invarianze rispetto a traslazioni nel tempo e nello spazio hanno un carattere ancora pi\u00f9 fondamentale delle osservazioni stesse poich\u00e9 sono essenziali perch\u00e9 l'uomo possa conoscere il comportamento della natura: infatti, se il sasso cadesse in maniera diversa da un giorno all'altro e da un luogo all'altro, o per due osservatori posti l'uno di fronte all'altro, ci troveremmo a vivere in un mondo aleatorio, nel quale non sarebbe possibile\nalcuna conoscenza e, tanto meno, trovare accordo fra osservatori. L'invarianza dei fenomeni e delle loro descrizioni fatte da osservatori diversi, comunque\ndisposti nel tempo e nello spazio e pure, almeno entro certi limiti, in moto l'uno rispetto all'altro \u00e8 quindi una precondizione essenziale della conoscenza. Il consenso sulle descrizioni ci assicura della sincerit\u00e0 dei nostri sensi e degli strumenti di misura utilizzati, che vanno considerati come un prolungamento del sistema sensorio. Talune osservazioni conducono a formulare delle generalizzazioni, che chiamiamo leggi empiriche. Un esempio banale: l'erba fresca \u00e8 verde. Supponendo di aver definito in precedenza i concetti di erba, fresco e verde, vi \u00e8 accordo generale sull'affermazione sopra riportata e quando qualcuno parla di un prato possiamo andare a verificare che \u00e8 vera. Nel contesto dell'empirismo, \u201cvero\u201d significa essenzialmente verificabile e non in contrasto con altre osservazioni.\nLeggi qualitative, comparative, e quantitative.\nLe leggi possono avere semplicemente un carattere qualitativo, come nel caso appena accennato, il che lascia spazio a non poche ambiguit\u00e0. Sappiamo tutti, infatti, che esistono moltissimi verdi e, per una conoscenza meglio delimitata, dovremmo trovare il modo di definire le diverse tonalit\u00e0 di tale colore, il che richiede delle misure.\nAccanto alle \"leggi qualitative\" vi sono delle \"leggi comparative\". Si tratta di \"leggi semiquantitative\", in quanto presuppongono qualche valutazione quantitativa, qualche misura. Per esempio, il dire che un blocco di sughero galleggia meglio di un identico blocco di legno duro, oppure che un'asta \u00e8 tanto pi\u00f9 flessibile quanto pi\u00f9 \u00e8 sottile presuppone una valutazione dell'altezza di emersione dei due blocchi o della forza necessaria per flettere l'asta. Con simili leggi non si va molto lontano, almeno in fisica, ma non bisogna sottovalutare la conoscenza qualitativa, importante nelle scienze biomediche: l'intero\nsistema di classificazione linneiana dei vegetali, per esempio, si basa su valutazioni puramente qualitative e comparative.\nPi\u00f9 importanti per le scienze \u201cdure\u201d sono le leggi quantitative. Queste stabiliscono delle relazioni quantitative fra le grandezze che sono misurate nel corso delle osservazioni come, per esempio, nella legge della caduta dei gravi di Galilei, secondo la quale il tempo di caduta \u00e8 proporzionale alla radice quadrata dell'altezza dalla quale cade una massa qualsiasi. Queste leggi si ricavano dall'osservazione, correlando con metodi opportuni le misure effettuate ma, il pi\u00f9 delle volte, sono anche ricavabili da conoscenze precedenti, utilizzando procedure logico-matematiche."}
{"id": "220720", "revid": "1361571", "url": "https://it.wikipedia.org/wiki?curid=220720", "title": "Calettatura", "text": "La calettatura indica l'unione fra due elementi, sagomati in modo tale che risultino complementari al fine di costituire una connessione ad incastro, oppure, in generale, la sagomatura di cui sono dotati due o pi\u00f9 elementi, che ne consente l'unione senza soluzione di continuit\u00e0.\nLa \"calettatura\" si applica anche per squadrare il telaio di un dipinto antico e a tavole antiche, imbarcate o incurvate, che presentano incrinature. Anticamente la calettatura di mobili e cassetti veniva eseguita con incastri quadrati o rettangolari, sostituiti poi da incastri a \"coda di rondine\" che, se nascosti poi da impiallacciatura, sono detti a \"coda perduta\". \nIn senso figurato, pu\u00f2 essere usato per indicare la perfetta coesione fra due elementi o persone sia in senso fisico che in senso di perfetta adesione, ad esempio un progetto comune."}
{"id": "220722", "revid": "2225", "url": "https://it.wikipedia.org/wiki?curid=220722", "title": "Calettare", "text": ""}
{"id": "220724", "revid": "104216", "url": "https://it.wikipedia.org/wiki?curid=220724", "title": "Elpis", "text": "Nella mitologia greca, Elp\u00ecs (in greco antico \u1f10\u03bb\u03c0\u03af\u03c2, \u1f10\u03bb\u03c0\u03af\u03b4\u03bf\u03c2) era la personificazione dello spirito della speranza. Nell'opera del poeta greco antico Esiodo \"Le opere e i giorni\" essa \u00e8 tra i doni che erano custoditi nel vaso regalato a Pandora donna creata da Efesto.\nPandora (dall'aggettivo \u03c0\u1fb6\u03c2 \"pas\" \"tutto\" e \u03b4\u1ff6\u03c1\u03bf\u03bd \"d\u00f2ron\" \" dono\", quindi \"tutti i doni\"), aveva avuto l'ordine di non aprire mai il vaso, ma la curiosit\u00e0 fu pi\u00f9 forte e la donna apr\u00ec il vaso facendo cos\u00ec uscire tutti i mali, soltanto Elp\u00ecs rimase dentro perch\u00e9 Pandora riusc\u00ec a richiudere il vaso. Solo un dono non riusc\u00ec ad uscire dal vaso, la speranza.\nNella mitologia romana, l'equivalente dell'Elp\u00ecs \u00e8 la Spes.\nElp\u00ecs nell'opera \"Le opere e i giorni\".\nLa pi\u00f9 famosa versione del mito di Pandora \u00e8 quella contenuta nel poema di Esiodo, \"Le opere i giorni\". Il mito narra infatti che Pandora avesse con s\u00e9 un vaso che non doveva aprire, ma che apr\u00ec spinta dalla curiosit\u00e0 infliggendo all'umanit\u00e0 tutti i mali.\n&lt;poem&gt;\nSolo Speranza, come in una casa indistruttibile,\ndentro all'orcio rimase, senza passare la bocca, n\u00e9 fuori\nvol\u00f2, perch\u00e9 prima aveva rimesso il coperchio dell'orcio\nper volere di Zeus egioco che aduna le nubi.&lt;/poem&gt;\nEsiodo non ha mai spiegato il motivo per il quale Elp\u00ecs sia l'unico dono a rimanere all'interno del vaso di Pandora."}
{"id": "220728", "revid": "767487", "url": "https://it.wikipedia.org/wiki?curid=220728", "title": "Litfiba (EP)", "text": "Litfiba \u00e8 il primo EP, autoprodotto, della rockband italiana Litfiba, pubblicato dalla Urgent Label/Materiali Sonori nel giugno del 1982. \u00c8 conosciuto anche con il titolo Guerra, poich\u00e9 prima traccia dello stesso album.\nIl disco.\n\u00c8 il primo lavoro della band pubblicato soltanto in versione EP 12\". Fu registrato presso lo studio Larione 10, nel mese di maggio del 1981.\nSi sapeva che erano state stampate soltanto 1050 copie, mentre in realt\u00e0 ne furono stampate molte di pi\u00f9 circa 1500, di cui 300 sprovviste della cover di cartone, e contenenti solamente l'inserto con i testi e il vinile stesso; le altre 1200 copie sono complete di cover, inserto con testi e vinile.\nLe prime due tracce verranno poi riproposte in altri album: \"Guerra\" \u00e8 assolutamente diversa dalla versione che ritroviamo in \"Desaparecido\" cos\u00ec come \"Luna\" che qui appare in una versione completamente diversa da quella contenuta nel singolo 45 giri \"omonimo\".\nIn occasione del Record Store Day del 16 aprile 2016, Contempo Records ha pubblicato la ristampa in copie numerate del disco. Insieme al vinile sono state pubblicate anche 300 musicassette numerate a mano ed autografate.\nTracce.\nTesti e musiche dei Litfiba.\nCuriosit\u00e0.\n\"Under the Moon\" e \"Men in Suicide\" risultano dal vinile stesso registrate Live al Casablanca nel dicembre del 1981, ma a quanto pare si dice che furono registrate nella loro famosa cantina in Via de' Bardi."}
{"id": "220730", "revid": "123480970", "url": "https://it.wikipedia.org/wiki?curid=220730", "title": "Nitrox", "text": "Il Nitrox \u00e8 una miscela gassosa composta da azoto (N2) e ossigeno (O2) in proporzioni variabili, normalmente iperossica (O2 &gt; 21%). Il nome deriva dall'unione di \"NITRog\u00e8n\" e \"OXyg\u00e8n\" (azoto e ossigeno). Pertanto la pronuncia in italiano non \u00e8 quella anglosassone (naitrocs), ma quella francese o greca (nitrocs), essendo il vocabolo \"nitrog\u00e8ne\" (da cui derivata l'anglosassone Nitrogen) coniato nel 1790 dal chimico francese Jean-Antoine Chaptal, fondendo il greco nitron (nitrato di potassio) + il suffisso greco -gen (dare vita a).\nLe varie miscele Nitrox vengono comunemente indicate con la sigla EAN (\"Enriched Air Nitrox\", cio\u00e8 \"aria arricchita nitrox\") seguita da un numero. Questo numero rappresenta la percentuale di ossigeno presente nella miscela. \nLe miscele standard sono: \"EAN32\" (32% di ossigeno, il resto azoto) e \"EAN36\" (36% O2)\nUsata come miscela respiratoria nelle immersioni subacquee, presenta diversi vantaggi rispetto all'aria, ma necessita di alcune precauzioni.\nStoria.\nInizialmente l'uso di questa miscela era riservata alle applicazioni militari e solo negli anni ottanta ha iniziato a essere usata dagli speleosub. \u00c8 stato introdotta nelle immersioni ricreative a partire dalla fine degli anni novanta.\nUtilizzi.\nLa miscela nitrox, nelle immersioni subacquee, rispetto all'aria presenta alcuni vantaggi interessanti:\nTuttavia particolare attenzione deve essere posta nell'uso di miscele iperossigenate a causa di due generi di problemi:\nL'uso di miscele iperossigenate richiede particolari accortezze e quindi \u00e8 normalmente richiesto un brevetto specifico.\nData la relativa facilit\u00e0 d'uso, questo tipo di miscela \u00e8 quella pi\u00f9 comunemente usata per le immersioni subacquee ricreative dopo la diffusissima aria compressa. Le percentuali di ossigeno \"classiche\" sono 32%, 36% e 40%. Miscele con percentuali superiori di ossigeno, ad esempio EAN50, vengono usate come gas decompressivi per la loro capacit\u00e0 di rimuovere l'azoto dai tessuti pur potendo essere utilizzate gi\u00e0 nelle tappe profonde.\nLa profondit\u00e0 massima di utilizzo delle miscele Nitrox dipende dalla percentuale di ossigeno contenuta. Per immersioni particolarmente profonde si preferisce l'utilizzo del Trimix allo scopo di ridurre la narcosi da azoto.\nLimiti di utilizzo.\nLa percentuale di ossigeno nella miscela respiratoria ha impatto diretto sulla profondit\u00e0 raggiungibile in sicurezza a causa della tossicit\u00e0 dell'ossigeno sul sistema nervoso centrale.\nLa maggior parte delle didattiche suggeriscono pressioni parziali d'ossigeno massime comprese tra 1,4 e 1,6 bar. In caso di utilizzo con rebreather per varie ragioni sono consigliate pressioni parziali pi\u00f9 basse, ad esempio 1,3 bar.\nPreparazione della miscela.\nCarica delle bombole.\nLa miscela viene preparata dalle apposite stazioni di ricarica prima dell'immersione. La preparazione della miscela nitrox in una stazione di ricarica bombole pu\u00f2 avvenire in diversi modi:\nEtichettatura e controllo.\nDopo la preparazione della bombola presso la stazione di ricarica \u00e8 prassi analizzare ciascuna bombola con un analizzatore d'ossigeno per assicurarsi della concentrazione esatta presente nelle bombole. Non di rado questa operazione viene effettuata dallo stesso subacqueo che la utilizzer\u00e0. Di norma il titolo di ossigeno viene scritto sulla bombola o applicato con un cartellino.\nAnalizzatore d'ossigeno portatile.\nSi tratta di uno strumento utilizzato per misurare la percentuale di ossigeno presente in un flusso di gas. \u00c8 costituito da un sensore elettrochimico d'ossigeno, che genera una tensione elettrica proporzionale alla concentrazione di ossigeno, e un dispositivo che legge questa tensione e la indica su un display sotto forma di percentuale. Il sensore d'ossigeno invecchia rapidamente se non utilizzato e per ottenere misure affidabili deve essere cambiato periodicamente."}
{"id": "220735", "revid": "112930328", "url": "https://it.wikipedia.org/wiki?curid=220735", "title": "Blue note", "text": "Nel jazz e nel blues, la blue note (detta anche nella terminologia inglese \"worried\" note) corrisponde al IV grado innalzato (quarta eccedente) della scala minore melodica. Nella scala blues, prendendo ad esempio Do, si avr\u00e0 la seguente costruzione: C - Eb - F - \"F#\" - G - Bb - C. \nIl significato dell'aggettivo inglese \"blue\" \u00e8 connesso all'associazione tra il colore blu e un senso di nostalgia e tristezza tipico della musica afro-americana, cos\u00ec come essa era percepita dall'orecchio di uditori europei abituato alla dicotomia maggiore-minore.\nL'origine della blue note \u00e8 da ricercarsi nelle scale non temperate utilizzate dagli schiavi afro-americani (in particolare la scala pentatonica), che dettero origine alla scala blues.\nQueste note, utilizzate tipicamente in una cornice armonica di accordi maggiori, creano quell'atmosfera di indefinitezza tonale caratteristica del blues e della musica folk statunitense e britannica.\nIn particolare il secondo grado della scala blues, quando viene suonato calante, \u00e8 una \"blue note\".\nAd esempio, la scala blues di Do \u00e8 composta da:\ndove il Mi\u266d \u00e8 una nota a met\u00e0 strada tra Mi naturale e Mi bemolle e dista dalla tonica una terza maggiore lievemente calante. Per estensione, vengono definite \"blue note\" anche altre note quando vengono suonate calanti.\nNelle prime manifestazioni, le principali blue note erano la citata terza minore e la sottotonica (il settimo grado della scala diatonica), in questo modo:\nNegli anni quaranta venne data molta enfasi alla dominante trattata come blue note (intervallo di quinta calante) dai jazzisti bebop:\nPer traslato, viene considerata \"blue\" anche la transizione Mi-Mi\u266d che, in un blues in Do, occorre tra le misure I e II armonizzate con gli accordi Do7 e Fa7.\nLa tipica ambiguit\u00e0 tonale del blues risiede inoltre anche nell'armonizzazione che, fra l'altro, si discosta dal concetto europeo, classico, di \"tonalit\u00e0\". In primis, nel blues maggiore, sull'accordo di I grado, maggiore\u00a0\u2013 o meglio, maggiore con settima minore \u2013 (ad esempio, in un blues in do, Do7), viene suonata una qualche melodia che effettivamente presenta la terza minore, o, al pi\u00f9, terza \"blue note\": la pentatonica blues infatti \u00e8 una pentatonica minore cui si aggiunge la quinta diminuita (quarta aumentata). In secondo luogo, il continuo uso di accordi di dominante, cio\u00e8 di accordi maggiori con settima minore, contenuti in intervallo di tritono, genera allo stesso tempo riposo e necessit\u00e0 di risoluzione: questo \u00e8 particolarmente evidente sul primo grado, armonizzato come I7; per esempio, in un blues in do si inizia con Do7, accordo che qua esprime sia riposo (\u00e8 il centro tonale del brano) che tensione (tende a risolvere sul quarto grado). Ci\u00f2 risulta in contrasto con l'armonia classica occidentale: un accordo di Do7 sottintende, generalmente, la tonalit\u00e0 di Fa (maggiore o minore), di cui \u00e8 l'accordo di dominante. Ecco che allora il blues \u00e8 gi\u00e0 di per s\u00e9 una delle prime esperienze musicali dal chiaro sapore modale, dato dall'incessante riferimento al modo Misolidio (estensione con nona maggiore, undicesima giusta e tredicesima maggiore di un accordo di settima).\nLe tecniche dei musicisti per eseguire, sfruttare ed enfatizzare le blue note sono le pi\u00f9 varie: i cantanti spesso utilizzano un piccolo portamento giocando tra la nota blue e quella \"temperata\", lo stesso fanno i trombonisti mediante il glissando.\nI chitarristi usano la tecnica del bending, stirando le corde col polpastrello, mentre i pianisti a volte suonano entrambi i semitoni vicini (ad esempio Mi naturale e Mi\u266d insieme)."}
{"id": "220737", "revid": "599013", "url": "https://it.wikipedia.org/wiki?curid=220737", "title": "Marco Mordente", "text": "Oggi lavora come Inspirational Speaker, Guest Expert per Eurosport e Business Team Coach.\nGuardia di 1,90 m di altezza e 85 kg di peso, dal 2010 al 2011 \u00e8 stato il capitano della Nazionale Italiana di Pallacanestro\nCarriera.\nMilit\u00f2 nel settore giovanile del Teramo Basket fintanto che non fu notato dalla Benetton Treviso, che lo port\u00f2 nel proprio vivaio. Successivamente passa all'Olimpia Milano, con cui contribuisce alla conquista degli scudetti juniores 1998 e 1999 facendo allo stesso tempo anche qualche comparsata in prima squadra.\nNel 1999 va in prestito a Ragusa, in Serie A2. L'anno successivo torna all'Olimpia ma resta solamente pochi mesi, poich\u00e9 venne nuovamente girato in A2 ma questa volta a Reggio Emilia, dove ottiene il premio di miglior giovane di tutto il campionato.\nNel 2001-02 fa ritorno all'Olimpia, ma un anno pi\u00f9 tardi \u00e8 ancora di scena a Reggio Emilia, citt\u00e0 dove rimane per tre anni, esclusa una breve parentesi con la Montepaschi Siena.\nNella stagione 2005-06 firma un contratto con la Benetton Treviso, formazione con la quale vince il campionato 2006. Nel corso del triennio trascorso con i verdi, Mordente avr\u00e0 alterne fortune: infatti dopo l'anno dello scudetto, la stagione 2006-07 vede la squadra trevigiana rimanere fuori dai play-off in seguito alla controversa vicenda-Lorbek; la stagione 2007-08 vede Mordente a lungo infortunato e la Benetton in affanno: anche in questo caso i veneti non si qualificano per la post-season.\nNel luglio del 2008 Mordente firma un triennale con l'Olimpia Milano. Mordente termina la stagione europea ristabilendo il suo record personale per punti segnati in una gara di Eurolega (23 punti nella vittoria con il Real Madrid). Inoltre, sempre in Eurolega, la sua Olimpia riesce anche nell'impresa della vittoria al Forum di Assago contro i campioni in carica del CSKA Mosca, facendo compiere un importante passo verso le Top16, dove per\u00f2 l'AJ viene eliminata terminando una stagione europea colma di emozioni. Dopo aver vinto la serie con Teramo e quella con Biella, Mordente, ora capitano, contribuisce all'approdo della sua squadra verso le finali con Siena, ma i toscani vincono la serie con un netto 4-0.\nIl 24 novembre 2011 firma un contratto con la Virtus Roma..\nIl 19 agosto 2012 passa ufficialmente alla Otto Caserta.\nIl 3 agosto 2015 firma un biennale con la Viola Reggio Calabria.\nNazionale.\nHa fatto parte della nazionale italiana di pallacanestro giovanile e maggiore, partecipando agli Europei 2005 e 2007 ed ai Mondiali 2006. Inoltre \u00e8 stato selezionato per partecipare alle qualificazioni in vista degli Europei 2009, ai quali l'Italia non \u00e8 riuscita a qualificarsi ed \u00e8 stato convocato per gli Europei 2011.\nFuori dal campo.\nDal 2017 il suo impegno professionale evolve fuori dal campo, dapprima come inspirational speaker per vari progetti, tra i quali \u201cAllenarsi per il Futuro\u201d - iniziativa firmata Bosch + Randstad volta a rafforzare la sinergia e il rapporto tra istruzione e formazione professionale - per poi prendere due percorsi paralleli che lo portano a entrare nella squadra di commentatori di Eurosport e a quello che oggi \u00e8 la sua attivit\u00e0 principale di Business Coach per le aziende."}
{"id": "220743", "revid": "124756120", "url": "https://it.wikipedia.org/wiki?curid=220743", "title": "Tenente colonnello", "text": "Tenente colonnello \u00e8, nella gerarchia militare, un grado della categoria degli ufficiali superiori posto fra quello di maggiore (di livello inferiore) e di colonnello (superiore).\nAl grado di tenente colonnello corrisponde il comando di un battaglione o di una unit\u00e0 equivalente (gruppo squadroni per la cavalleria e l'aviazione dell'esercito, gruppo per l'artiglieria).\nLo sviluppo organico dei reparti e l'aumentare delle competenze, che port\u00f2 mutamenti, integrazioni e aumenti nelle figure gerarchiche di sottufficiali e ufficiali inferiori, comport\u00f2 anche mutamenti e integrazioni fra gli ufficiali superiori. Alla fine del Settecento i reggimenti, passati a pi\u00f9 battaglioni, ebbero la necessit\u00e0 di prevedere ufficiali superiori di grado inferiore al colonnello. A similitudine del \"capitano luogotenente\", venne creato il grado di \"luogotenente colonnello\".\nItalia.\nForze armate e forze di polizia.\nIl grado di \"luogotenente colonnello\" ridotto a \"tenente colonnello\" nel 1831, fu soppresso nel 1841 e quindi ripristinato nel 1849. \u00c8 abbreviato come Ten. Col. o \"ten. col\".\nIl codice di corrispondenza, nella scala gerarchica delle forze armate dei paesi membri della NATO, \u00e8 .\nL'attuale distintivo di tenente colonnello dell'Esercito Italiano \u00e8 formato da due \"stellette\" e da una \"corona turrita\", analogamente all'Arma dei Carabinieri e alla Guardia di Finanza.\nIl distintivo di tenente colonnello dell'Aeronautica Militare \u00e8 formato da un \"doppio binario\", un \"binario\", e una \"losanga\". Per il personale di volo il grado \u00e8 quello di tenente colonnello pilota.\nPer la Marina Militare, il cui grado omologo \u00e8 capitano di fregata, da un \"doppio binario\", sormontato da un \"filetto\" o \"binario\", e un \"giro di bitta\".\nNell'Esercito Italiano il distintivo di grado per controspallina di tenente colonnello \u00e8 costituito da una corona turrita dorata e da due stellette dorate. Il tenente colonnello comandante di battaglione ha le due stellette bordate di rosso. Il tenente colonnello con incarichi di comando/supporto del grado superiore ha una stelletta aggiuntiva di colore argento bordata di rosso.\nComparazione con le qualifiche dei corpi a ordinamento civile.\nNei corpi di polizia i \"gradi\" sono stati sostituiti dalle \"qualifiche\" solo in parte corrispondenti ai gradi militari vigenti nell'Esercito italiano, nell'Arma dei carabinieri e nella Guardia di finanza. L'art. 32 del decreto legislativo n. 298 del 2000 \"Riordino del reclutamento, dello stato giuridico e dell'avanzamento degli ufficiali dell'Arma dei carabinieri, a norma dell'articolo 1 della legge 31 marzo 2000, n. 78\", ha fissato la seguente equiparazione tra gradi e qualifiche:\nRegno delle Due Sicilie.\nNel Real Esercito del Regno delle Due Sicilie il grado di Tenente colonnello era superiore al grado di Maggiore e inferiore al grado di colonnello. Il distintivo di grado era costituito da due spalline con corona e due gigli.\nSan Marino.\nCorpo della Gendarmeria.\nNella Gendarmeria di San Marino il grado di tenente colonnello \u00e8 un grado degli ufficiali superiori.\nSvizzera.\nNell'esercito svizzero, il grado di \"tenente colonnello\" (abbreviato ten col) \u00e8 un ufficiale superiore che comanda un battaglione (circa 1000 soldati).\nBrasile.\nIn Brasile, Tenente Coronel \u00e8 il grado che segue quello di Major e precede quello di Coronel nell'Esercito e nell'Aeronautica. L'equivalente nella Marina \u00e8 Capit\u00e3o de Fragata.\nGrecia.\nAntisintagmatarca (in greco: \u0391\u03bd\u03c4\u03b9\u03c3\u03c5\u03bd\u03c4\u03b1\u03b3\u03bc\u03b1\u03c4\u03ac\u03c1\u03c7\u03b7\u03c2, abbreviato \u0391\u03bd\u03c7\u03b7\u03c2, \"antisyntagmatarchis\"), \u00e8 il grado militare dell'Esercito greco che corrisponde al quello di tenente colonnello.\nIl suo significato \u00e8 quello di vicecomandante di reggimento (\"syntagma\"), grado superiore a quello di tagmatarca (maggiore) e inferiore a Syntagmatarchis (colonnello); le responsabilit\u00e0 tipiche dell'antisintagmatarca sono quelle di comandante di battaglione. Agli ufficiali che detengono questo grado i loro subordinati si rivolgono loro con \"Kyrie Diikita\" (\u039a\u03cd\u03c1\u03b9\u03b5 \u03b4\u03b9\u03bf\u03b9\u03ba\u03b7\u03c4\u03ac) cio\u00e8 Signor comandante, nel caso di un comandante di battaglione o Kyrie Syntagmatarcha (\u039a\u03cd\u03c1\u03b9\u03b5 \u03a3\u03c5\u03bd\u03c4\u03b1\u03b3\u03bc\u03b1\u03c4\u03ac\u03c1\u03c7\u03b1) cio\u00e8 Signor Syntagmatarca o \"Kyrie Antisyntagmatarcha\" (\u039a\u03cd\u03c1\u03b9\u03b5 \u0391\u03bd\u03c4\u03b9\u03c3\u03c5\u03bd\u03c4\u03b1\u03b3\u03bc\u03b1\u03c4\u03ac\u03c1\u03c7\u03b1) cio\u00e8 Signor tenente colonnello negli altri casi.\nIl distintivo di grado attuale \u00e8 costituito da una granata fiammeggiante e due stelle dorate. In epoca monarchica il distintivo di grado era costituito dalla corona e due stelle dorate.\nRussia e Unione Sovietica.\nPodpolkovnik ( \u00e8 un grado militare diffuso nei paesi slavofoni omologo a quello di tenente colonnello.\nIl grado \u00e8 comparso tra la fine del XV e l'inizio del XVI secolo per indicare l'assistente o il vice comandante di una formazione militare dalle dimensioni di un reggimento.\nNegli Strelzi il \"Podpolkovnik\" era responsabile di tutte le attivit\u00e0 militari e delle funzioni amministrative e normalmente era di origine nobile o un boiardo.\nDai primi de XVII secolo venne istituito un grado con la denominazione polupolkovnik (ru: \u043f\u043e\u043b\u0443\u043f\u043e\u043b\u043a\u043e\u0432\u043d\u0438\u043a) che oltre alle sue normali responsabilit\u00e0 aveva il compito di comandare le retrovie del reggimento o altre formazioni minori, fino all'introduzione del livello di battaglione.\nImpero russo.\nNell'Impero Russo, dall'introduzione della tavola dei ranghi della Russia Imperiale da parte di Pietro il Grande e fino al 1856 il grado era privilego dalla nobilt\u00e0 ereditaria. Il grado di \"Podpolkovnik\" venne abolito il 16 dicembre 1917, insieme a tutti i gradi precedenti e le insegne del vecchio Esercito Imperiale Russo. \nNella Marina imperiale russa il suo equivalente era quello di capitano di 2\u00ba rango.\nNell'Armata Bianca il grado fu in vigore dal dicembre 1917 al novembre 1918 e dopo essere stato abolito e omologato a quello di capitano, venne ristabilito nell'aprile del 1920 dal generale P\u00ebtr Nikolaevi\u010d Vrangel'.\nUnione Sovietica.\nCon la fondazione dell'Unione Sovietica la designazione dei gradi dell'esercito imperiale russo venne soppressa e il grado di \"podpolkovnik\" abolito il 16 dicembre 1917, insieme a tutti i gradi precedenti del vecchio esercito imperiale russo e nell'organizzazione politico-militare equivalente a primo commissario di battaglione (russo: \u0441\u0442\u0430\u0440\u0448\u0438\u0439 \u0431\u0430\u0442\u0430\u043b\u044c\u043e\u043d\u043d\u044b\u0439 \u043a\u043e\u043c\u0438\u0441\u0441\u0430\u0440; traslitterato \"Star\u0161ij batal'onnyj komissar\", letteralmente commissario seniore di battaglione). Un grado equivalente a \"podpolkovnik\" \u00e8 stato istituito nel 1924, con la denominazione di Assistente comandante di reggimento e suo pari (russo: \u043f\u043e\u043c\u043e\u0449\u043d\u0438\u043a \u043a\u043e\u043c\u0430\u043d\u0434\u0438\u0440\u0430 \u043f\u043e\u043b\u043a\u0430 \u0438 \u0435\u043c\u0443 \u0440\u0430\u0432\u043d\u044b\u0435; traslitterato: \"Pomo\u0161nik komandira polka i emu ravnye\") superato nel 1935 con l'introduzione di singoli gradi.\nIl grado di \"Podpolkovnik\" \u00e8 stato reintrodotto nel 1939 per disposizione del Comitato esecutivo centrale dell'Unione Sovietica e dal Consiglio dei commissari del popolo.\nL'Armata Rossa e poi quella Sovietica hanno usato questo grado che \u00e8 stato poi ripreso fino s\u00ec giorni nostri anche in molti paesi dell'ex-URSS, tra cui la Federazione Russa."}
{"id": "220744", "revid": "121860217", "url": "https://it.wikipedia.org/wiki?curid=220744", "title": "Jean-Baptiste Lully", "text": "Trascorse gran parte della sua vita alla corte di Luigi XIV, ottenendo, nel 1661, la naturalizzazione francese.\nLully esercit\u00f2 una considerevole influenza sullo sviluppo della musica francese; molti musicisti, sino al XVIII secolo, faranno riferimento alla sua opera. Suoi collaboratori o seguaci furono Marc-Antoine Charpentier, Pascal Collasse, Marin Marais, Henri Desmarets, Jean-Philippe Rameau e Christoph Willibald Gluck.\nBiografia.\nL'infanzia in Toscana.\nGiovanni Battista Lulli nacque da Lorenzo Lulli e Caterina del Sera (o del Seta). Il padre Lorenzo era probabilmente originario del Mugello, dove era proprietario di un bosco di nocciole insieme al fratello e a un cugino; trasferitosi a Firenze, nel 1620 spos\u00f2 Caterina, figlia di un mugnaio. Dal matrimonio nacquero tre figli: Verginio (1621\u201338), Giovanni Battista e Margherita (?-1639). Giovanni Battista fu battezzato il 28 o 29 novembre 1632 e nella citt\u00e0 natale trascorse tutta la sua infanzia.\nAlla fine di febbraio 1646, Ruggero di Lorena, uno dei figli del duca di Guisa in visita in Italia, fu pregato dalla nipote Anna Maria Luisa d'Orl\u00e9ans, duchessa di Montpensier (Mademoiselle de Montpensier) di cercare un piccolo italiano per conversare nella lingua che stava studiando. Il cavaliere scelse il quattordicenne Giovanni Battista, forse dopo averlo osservato nel corso di uno spettacolo; Lulli lasci\u00f2 cos\u00ec la casa paterna alla volta della Francia, dove arriv\u00f2 intorno a met\u00e0 marzo.\nLulli alla corte di Anna Maria Luisa d'Orl\u00e9ans.\nI documenti relativi a un inventario del 1652 riportano il nome del giovane al servizio personale della duchessa d'Orl\u00e9ans come \"gar\u00e7on de chambre\" e per la prima volta con il cognome francesizzato Lully. La relativa libert\u00e0 conferita da questo incarico permise a Lully, con l'assenso della \"Grande Mademoiselle\", di migliorare le sue conoscenze musicali; infatti, secondo Jean-Louis Lecerf de la Vi\u00e9ville, Lully avrebbe in precedenza ricevuto lezioni di musica (violino e chitarra) da un frate francescano in Borgo Ognissanti, vicino all'abitazione dei suoi familiari.\nAl Palazzo delle Tuileries, residenza della nobildonna, si tenevano feste da ballo, serenate e concerti con i pi\u00f9 rinomati virtuosi dell'epoca; il contatto con alcuni di loro, come Fran\u00e7ois Roberday e Michel Lambert, e forse le lezioni ricevute da organisti e compositori della chiesa gesuita di S. Luigi a Parigi, Nicolas M\u00e9tru e Nicolas Gigault, accrebbero la sua formazione. Inoltre raffin\u00f2 la danza, per cui era particolarmente dotato, presumibilmente ricevendo consigli dalla stessa Mademoiselle de Montpensier. Sempre presso di lei, Lully svolse nel 1652 la sua prima attivit\u00e0 documentata, partecipando come ballerino e compositore di una parte delle musiche per una mascherata messa in scena alle Tuileries per festeggiare alcuni comandanti della Fronda. Nell'autunno dello stesso anno, per\u00f2, la Fronda fu sconfitta e la principessa fu costretta all'esilio nel castello di Saint-Fargeau. Lully non ritenne opportuno seguirla, perci\u00f2 chiese e ottenne di lasciare il servizio, rivolgendosi direttamente al re Luigi XIV.\nAlla corte del Re Sole.\nA corte Lully mise abilmente a frutto le sue qualit\u00e0: giovane brillante, istrione, eccellente ballerino, in possesso di una buona formazione musicale e di un eccezionale istinto, ottenne di entrare nella \"Grande Bande des violons du roy\", un complesso di ventiquattro violini, e si fece conoscere anche come attore e ballerino. Partecip\u00f2 come danzatore, ma anche componendo parte delle musiche e delle coreografie, al \"Ballet royal du jour et de la nuit\", su musica di Jean de Cambefort, messo in scena nel 1653 per festeggiare la ripresa del potere reale, nel quale Luigi XIV danz\u00f2 sostenendo per la prima volta la personificazione del Sole. Il fiorentino riscosse un tale successo, che Luigi XIV, provetto danzatore ed entusiasta del suo nuovo artista italiano, il 16 marzo 1653 lo nomin\u00f2 \"compositeur de la musique instrumentale\". Da allora, e sino al 1685, Lully sar\u00e0 ballerino e compositore del re, intrecciando con lui un rapporto privilegiato.\nScontento dell'orchestra della \"Grande Bande des violons\", Lully ne fond\u00f2 una pi\u00f9 piccola, i \"Petits violons\", che sottopose a una ferrea disciplina, all'epoca affatto sconosciuta. Nel 1656 compose interamente la musica per una mascherata, \"La galanterie du Temps\", che fece eseguire alla sua piccola orchestra, e l'anno successivo scrisse il primo balletto, \"L'Amour malade\".\nNel 1660 il cardinale Mazzarino chiam\u00f2 a Parigi il compositore Francesco Cavalli per scrivere delle opere a corte in occasione del matrimonio di Luigi XIV con la cugina, l'infanta Maria Teresa d'Asburgo (1638-1683). Lully fu incaricato di comporre le musiche per i balletti delle opere di Cavalli, \"Xerxes\" (Serse) ed \"Ercole amante\", quando la morte di Mazzarino e la partenza di Cavalli, che aveva riscosso un modesto successo, avviarono il fiorentino a una nuova, rapida ascesa della carriera.\nIl re lo teneva infatti in grande considerazione e lo favor\u00ec oltre misura: il 16 maggio 1661 fu nominato \"surintendant de la musique de la chambre du roi\", il massimo cui Lully poteva aspirare; a dicembre dello stesso anno ottenne di essere naturalizzato francese con il nome \"Jean-Baptiste de Lully\". Pochi mesi dopo, nel luglio del 1662, spos\u00f2 Madeleine Lambert, giovane figlia di uno dei maggiori musicisti di corte, Michel Lambert, con cui era stato a servizio presso Mademoiselle de Montpensier. \nLully ebbe sei figli da Madeleine Lambert (tra cui Louis, Jean Baptiste il Giovane e Jean Louis). Lully collabor\u00f2 inoltre a lungo con l'attore e commediografo Moli\u00e8re e il coreografo e maestro di danza Pierre Beauchamp per la creazione di numerose \"com\u00e9dies-ballets\", tra cui una delle pi\u00f9 celebri sar\u00e0 Le bourgeois gentilhomme, su testo di Moli\u00e8re, rappresentata per la prima volta a corte il 14 ottobre 1670. \nLa progressiva 'francesizzazione' di Lully collimava con i progetti del sovrano, che intendeva creare opere musicali interamente francesi, autoctone e alternative, o addirittura predominanti, rispetto all'opera italiana.\nIn seguito all'arrivo a corte di Madame de Maintenon, nuova favorita del sovrano e donna dagli atteggiamenti che manifestavano grande devozione, Luigi XIV toller\u00f2 sempre meno i comportamenti omosessuali, condannati dalla Chiesa al pari del teatro d'opera. Nel 1685 il licenzioso comportamento di Lully con il paggio Brunet segn\u00f2 l'inizio del disinteresse del re nei confronti del musicista, alimentato forse anche da \u00abla necessit\u00e0 di prendere le distanze da un musicista geniale ma riottoso a disciplinare in pubblico il proprio modo d'essere\u00bb.\nL'Opera francese.\nDiversi tentativi erano stati messi in atto per adattare i melodrammi musicali italiani alla lingua francese. Pi\u00f9 in generale, ogni spettacolo che avesse targa francese era incentivato. Nuovi generi, come la \"com\u00e9die-ballet\" inventata da Moli\u00e8re con \"Les f\u00e2cheux\", con musiche e coreografie di Pierre Beauchamp, erano stati creati a tale scopo. Sui versi di Moli\u00e8re, Lully scrisse \"Le mariage forc\u00e9\" (1664), la prima di una serie di opere di questo nuovo genere. Il sodalizio artistico tra i due, grandemente apprezzato dal re, termin\u00f2 con la rappresentazione della \"trag\u00e9die-ballet\" \"Psych\u00e9\", avvenuta nel gennaio del 1671.\nLa creazione di un melodramma nazionale aveva avuto i primi passi decisivi con il poeta Pierre Perrin e il compositore Robert Cambert; i due si associarono a dicembre 1669 e a loro si unirono, poco dopo, anche il marchese Alexandre de Rieux e Laurent Bersac. Dal gruppo cos\u00ec composto, il 3 marzo 1671 fu presentata a Parigi la pastorale \"Pomone\", con musica di Cambert e libretto di Perrin. Era il primo sontuoso spettacolo francese da capo a fondo: lingua, musica, costumi. L'apparato scenografico era imponente, con macchine teatrali, balli, cori; inoltre era a pagamento e gli incassi eccezionali non passarono inosservati. Infine, il grande concorso di pubblico aveva favorevolmente richiamato anche l'interesse della corte; la reazione di Lully fu forte e aggressiva.\nNel 1672 ottenne da Luigi la revoca del privilegio di Perrin, approfittando dei dissidi che questi aveva con i soci. Il privilegio, concesso nel 1669, autorizzava il poeta alla creazione di accademie in tutta la Francia e a riscuotere dagli spettatori una somma di danaro per vedere gli spettacoli da lui realizzati. Nelle mani del compositore, il monopolio divenne vitalizio (a Perrin era stato invece concesso per dodici anni) e addirittura ereditabile. Lully divenne praticamente padrone del melodramma francese; da allora in poi, con cadenza regolare, scrisse e fece andare in scena un'opera all'anno. Suo librettista fu Philippe Quinault, solo per un breve periodo sostituito da Thomas Corneille. Divenne ricchissimo e il suo potere lo rese inviso. Lully esercit\u00f2 un'autentica tirannia musicale, soffocando la concorrenza; tra l'altro, limit\u00f2 drasticamente i mezzi di tutte le altre compagnie, che non potevano dare spettacoli in cui fossero presenti ballerini e potevano disporre al massimo di due sole voci e sei violini. Fu perci\u00f2 violentemente attaccato in occasione della rappresentazione dell'\"Alceste\" del 1674.\nNel 1672 Lully aveva aperto la sua accademia, trasformando in teatro una sala in rue de Vaugirard, impiegata per il \"jeu de paume\". Nel 1673, subito dopo la morte di Moli\u00e8re, Lully costrinse la compagnia del celebre commediografo a lasciare il \"Th\u00e9\u00e2tre du Palais Royal\", che il re aveva concesso a Moli\u00e8re fin dal 1661 convertendolo cos\u00ec in teatro pubblico a pagamento, e vi install\u00f2 la sede della sua Acad\u00e9mie. Chiam\u00f2 come socio Carlo Vigarani, architetto teatrale gradito al sovrano e indispensabile sia come scenografo che per la ristrutturazione della sala di questo teatro. L'11 novembre Lully l'inaugur\u00f2 mandando in scena all'Op\u00e9ra \"Les f\u00eates de l'Amour et de Bacchus\" con il libretto di Philippe Quinault ed Isaac de Benserade, favola pastorale assemblata con musiche realizzate in precedenza dal compositore per le com\u00e9dies-ballets su testi di Moli\u00e8re. Quinault scrisse nuovi versi per ricomporre insieme il materiale testuale eterogeneo e Lully li music\u00f2. Nonostante l'operazione fosse stata condotta in tutta fretta, ebbe un successo travolgente. L'anno dopo usc\u00ec \"Cadmus et Hermione\" e, nel 1674, segu\u00ec la tragedia in cinque atti, \"Alceste\". L'aggressiva ostilit\u00e0 con cui fu accolta convinse per\u00f2 Luigi XIV a trasferire in un ambiente pi\u00f9 protetto le 'prime' delle opere successive: \"Th\u00e9s\u00e9e\", \"Atys\" e \"Isis\", svolte tra il 1675 e 1677, che avvennero nella \"Salle de ballets\" del vecchio castello di Saint-Germain-en-Laye.\nGrazie a un secondo privilegio concesso dal re il 20 settembre 1672, Lully pot\u00e9 inoltre intascare il ricavato delle vendite dei libretti al pubblico e dal 1677 anche della sua musica a stampa. Varie altre questioni, anche legali, procurarono numerose difficolt\u00e0 a Lully, tuttavia superate. All'et\u00e0 di 50 anni, era all'apice della carriera. Dal 1680 non aveva pi\u00f9 alcun socio per l\"'Op\u00e9ra\"; infatti, alla scadenza del suo contratto con Vigarani, non lo rinnov\u00f2, preferendo avvalersi di Jean Berain, \"dessinateur de la chambre et du cabinet du roi\", salariato. Ai suoi spettacoli faceva pagare i posti in piedi dei poveri soltanto 30 soldi, ma le poltrone dei ricchi melomani erano vendute a prezzi pi\u00f9 alti di qualunque altro teatro parigino; il posto a sedere sulla scena era il pi\u00f9 caro di tutti, un luigi d'oro.\nLa morte.\nL'8 gennaio del 1687 stava provando il \"Te Deum\" \u2013 da lui scritto dieci anni prima \u2013 per farlo eseguire come ringraziamento della recente guarigione del re, quando si fer\u00ec, battendo violentemente sul piede con il pesante bastone di metallo usato per segnare il tempo. La ferita si infett\u00f2, complicandosi in gangrena e, per tentare di salvarlo, i medici proposero l'amputazione della gamba; Lully rifiut\u00f2.\nSu questa scelta, che si riveler\u00e0 fatale, i biografi hanno avanzato diverse supposizioni; il fatto di essere uno degli uomini pi\u00f9 in vista della societ\u00e0, e per di pi\u00f9 con un passato di straordinario ballerino, gli imped\u00ec probabilmente di accettare l'intervento che, nel migliore dei casi, lo avrebbe lasciato menomato a vita. Oppure, forse, sper\u00f2 di poter guarire soltanto curandosi. La malattia fece il suo corso nefasto e il 22 marzo 1687, dopo oltre due mesi di penosi travagli, Jean-Baptiste Lully mor\u00ec. Il suo corpo fu sepolto nella cappella di San Giovanni Battista nella chiesa agostiniana di Notre-Dame-des-Victoires, ma le interiora furono sepolte nella sua parrocchia, la chiesa di Sainte-Marie-Madeleine.\nOpere.\nMusica vocale sacra.\nGrands motets\nPetits motets\nMusiche per allestimenti scenici.\nBallets de cour, Ballets-mascarades &amp; Divertissements\nIntermezzi, Com\u00e9dies-ballets\nTrag\u00e9dies en musique, Pastorale, Pastoral\u00e9 h\u00e9ro\u00efque"}
{"id": "220750", "revid": "599", "url": "https://it.wikipedia.org/wiki?curid=220750", "title": "Ondina (matematica)", "text": ""}
{"id": "220751", "revid": "224230", "url": "https://it.wikipedia.org/wiki?curid=220751", "title": "Fiamme gialle", "text": ""}
{"id": "220752", "revid": "120140895", "url": "https://it.wikipedia.org/wiki?curid=220752", "title": "Microcredito", "text": "Il microcredito \u00e8 uno strumento di sviluppo economico che permette l'accesso ai servizi finanziari alle persone in condizioni di povert\u00e0 ed emarginazione. Il microcredito viene definito come \"credito di piccolo ammontare finalizzato all'avvio di un'attivit\u00e0 imprenditoriale o per far fronte a spese d'emergenza, nei confronti di soggetti vulnerabili dal punto di vista sociale ed economico, che generalmente sono esclusi dal settore finanziario formale\u201d.\nNei paesi in via di sviluppo milioni di famiglie vivono con i proventi delle loro piccole imprese agricole e delle cooperative nell'ambito di quella che \u00e8 stata definita economia informale. La difficolt\u00e0 di accedere al prestito bancario a causa dell'inadeguatezza o della mancanza di garanzie reali e delle microdimensioni imprenditoriali, ritenute troppo piccole dalle banche tradizionali, non consente a queste attivit\u00e0 produttive di avviarsi e svilupparsi libere dall'usura.\nI programmi di microcredito propongono soluzioni alternative per queste microimprese e in un certo senso sono paragonabili ai prestiti d'onore.\nIn considerazione dell'efficienza dimostrata in moltissimi casi, le Nazioni Unite hanno dichiarato il 2005 l'Anno Internazionale del Microcredito.\nNegli ultimi anni, inoltre, sono in corso tentativi di diffusione del \"microcredito\" (con gli adattamenti opportuni) anche nelle economie avanzate a sostegno dei cosiddetti \"nuovi poveri\", cio\u00e8 non solo coloro che nei paesi sviluppati vivono sulla soglia della sussistenza o al di sotto di essa e che possono trovarsi in gravi difficolt\u00e0 di fronte a spese improvvise anche di piccola entit\u00e0, ma soprattutto per la piccola impresa e gli artigiani che dai canali tradizionali non possono accedere e si devono rivolgere quindi al social lending o prestiti peer-to-peer.\nQuesta area del microcredito pu\u00f2 essere definita come sostegno al fabbisogno finanziario indistinto (oltre il 70% delle attivit\u00e0 e dei programmi promossi). Sempre nell'ambito dei paesi sviluppati, esistono altre dimensioni sostenute dal microcredito:\nStoria.\nGli inizi.\nIdee relative al microcredito possono essere trovate in vari momenti della storia moderna. Jonathan Swift ha ispirato il prestito dei fondi irlandesi nel XVIII e XIX secolo. A met\u00e0 del XIX secolo, l'anarchico individualista Lysander Spooner ha scritto a proposito dei numerosi piccoli prestiti utilizzati per le attivit\u00e0 imprenditoriali delle persone meno agiate come un modo per alleviare la povert\u00e0. Allo stesso tempo, ma in modo indipendente per Spooner, Friedrich Wilhelm Raiffeisen fond\u00f2 le prime banche di credito cooperativo per sostenere gli agricoltori della Germania rurale. Nel 1950, Akhtar Hameed Khan ha iniziato a distribuire credito gruppi-orientati nel Pakistan orientale. Khan ha utilizzato il modello di Comilla, in cui il credito viene distribuito attraverso iniziative su base comunitaria. Il progetto fall\u00ec a causa del coinvolgimento eccessivo del governo pakistano, e delle gerarchie create all'interno delle comunit\u00e0, come alcuni membri cominciarono ad esercitare un maggiore controllo sui prestiti di altri.\nMicrocredito moderno.\nLe origini del microcredito, nella sua attuale applicazione, possono essere collegate a diverse organizzazioni fondate in Bangladesh, in particolare alla Grameen Bank.\nLa Grameen Bank, fondata da Muhammad Yunus nel 1983, \u00e8 considerata il primo istituto di microcredito moderno: Yunus ha iniziato il progetto in una piccola citt\u00e0, chiamata Jobra, utilizzando il proprio denaro per fornire piccoli prestiti a bassi tassi d'interesse per i poveri delle campagne. La Grameen Bank \u00e8 stata seguita da organizzazioni, come la BRAC nel 1972 e l'ASA nel 1978. Anche se la Grameen Bank \u00e8 stata costituita inizialmente come organizzazione no-profit, dipendente da sussidi governativi, in seguito divenne una persona giuridica e, nel 2002, venne ribattezzata come Grameen II.\nIl microcredito ha poi raggiunto l'America Latina con l'istituzione di PRODEM, nata in Bolivia nel 1986. La PRODEM era una banca che successivamente venne trasformata in for-profit Banco Sol. \nIl microcredito \u00e8 poi diventato un popolare strumento per lo sviluppo economico, con centinaia di istituzioni emergenti in tutto il terzo mondo.\nPrincipi.\nPrincipi economici.\nIl microcredito si basa su un unico insieme di principi che sono facilmente distinguibili dalle tendenze dei pi\u00f9 vasti mercati creditizi. Le organizzazioni di microcredito sono state inizialmente create come alternativa ai \"prestiti-squali\", noti per poter approfittare dei clienti. Infatti, molti istituti di microcredito hanno iniziato come organizzazioni non-profit e hanno operato con i fondi statali o con i finanziamenti privati. Dal 1980, tuttavia l'approccio ai \"sistemi finanziari\", influenzato dal neoliberismo e diffuso dall'Istituto di Sviluppo Internazionale dell'Universit\u00e0 di Harvard, divenne l'ideologia dominante tra le organizzazioni di microcredito. La commercializzazione del microcredito \u00e8 ufficialmente iniziata nel 1984 con la formazione di unit\u00e0 \u201cDesa\u201d (BRI-UD), all'interno della Banca Rakyat Indonesia. Unit\u00e0 \u201cDesa\u201d ha offerto microprestiti 'kupedes' sulla base dei tassi di interesse di mercato.\nIronia della sorte, molte organizzazioni di microcredito ora funzionano come delle banche indipendenti. Ci\u00f2 li ha portati a pagare tassi di interesse pi\u00f9 elevati sui prestiti e ponendo maggiore enfasi sui programmi di risparmio. In particolare, Unit\u00e0 di Desa ha incaricato superiore al 20 per cento in piccola applicazione aziendale loans. L'applicazione del microcredito nell'economia neoliberista ha generato molti dibattiti tra gli studiosi e i professionisti dello sviluppo, qualcuno ha sostenuto che i direttori della banca di microcredito, come Muhammad Yunus, applicano le pratiche di strozzini per il loro arricchimento personale. Infatti, il dibattito accademico ha annunciato uno scandalo in stile \u201cWall Street\u201d che coinvolge l'organizzazione di microcredito messicana.\nImpieghi di gruppo.\nAnche se i prestiti ai gruppi sono stati a lungo una parte fondamentale del microcredito, esso \u00e8 nato inizialmente con il principio dei prestiti ai privati. Nonostante l'uso di organizzazioni di solidariet\u00e0 nel 1970 Jobra, Grameen Bank e altre istituzioni di microcredito si sono concentrate inizialmente sui prestiti individuali. In effetti, Muhammad Yunus ha propagato l'idea che ogni persona ha il potenziale per diventare un imprenditore. L'utilizzo dell'erogazione di prestiti di gruppo \u00e8 stata incentivata da economie di scala, in quanto i costi connessi ai prestiti e ai tassi di rimborso sono significativamente pi\u00f9 bassi quando il credito viene distribuito ai gruppi piuttosto che singoli individui. il rimborso di un componente di un gruppo dipende dal successo di rimborso di un altro membro, trasferendo cos\u00ec la responsabilit\u00e0 di rimborso dagli istituti di microcredito ai destinatari dei prestiti.\nPrestiti alle donne.\nI prestiti alle donne sono diventati un principio importante nel microcredito, con banche e ONG come BancoSol, WWB e Pro Mujer dedicate esclusivamente alle donne. Pro Mujer ha creato una nuova strategia per combinare il microcredito con i servizi sanitari, in quanto la salute dei loro clienti \u00e8 fondamentale per il successo del microcredito. Anche se Grameen Bank, inizialmente ha cercato di dare a uomini e donne a parit\u00e0 di tassi, le donne attualmente compongono il novantacinque per cento dei clienti della banca. Le donne continuano a costituire settantacinque per cento di tutti i beneficiari di microcredito in tutto il mondo. Il prestito esclusivo per le donne ha avuto inizio nel 1980, quando la Grameen Bank ha trovato che le donne hanno tassi di rimborso pi\u00f9 elevati, e tendono ad accettare prestiti pi\u00f9 piccoli rispetto agli uomini. Successivamente, molte istituzioni di microcredito hanno utilizzato l'obiettivo di emancipazione delle donne per giustificare i loro prestiti sproporzionati alle donne.\nL'Italia ed il microcredito.\n\u00c8 stato istituito nel 2006 il Comitato nazionale italiano permanente per il microcredito con il decreto-legge 10 gennaio 2006 n. 2 convertito in legge con la Legge 11 marzo 2006 n. 81. Il Governo Italiano ha emesso la \"Direttiva del Presidente del Consiglio dei Ministri 2 luglio 2010 - Attivit\u00e0 del Comitato nazionale italiano permanente per il microcredito\" pubblicata sulla GU n. 220 del 20-9-2010.\nParticolarmente importante, inoltre, risulta l'impegno delle Banche di Credito Cooperativo - Casse Rurali con numerosi progetti e la stipula di convenzioni con enti e associazioni locali, in tema di microcredito.\nLe \"norme sul Microcredito\" sono state introdotte il 4 settembre 2010 quando \u00e8 stato pubblicato il Decreto legislativo 13 agosto 2010 n. 141, attuativo della Direttiva comunitaria n. 48/2008, che riforma la disciplina del credito al consumo. Il d.l. 141/2010 ha apportato modifiche al Testo Unico Bancario (D.lgs. 385/1993), prevedendo fra l'altro disposizioni specifiche riguardanti la definizione e le caratteristiche del microcredito, i soggetti finanziabili, gli organismi finanziatori tenuti a iscriversi nell'Albo degli operatori del microcredito presso la Banca d'Italia, l'istituzione di un organismo di gestione e controllo dei finanziatori iscritti all'Albo.\nNel maggio del 2011 (D.L. 13-5-2011 n. 70, Semestre Europeo-Prime disposizioni urgenti per l'economia) il Governo ha trasformato il \"Comitato\" nell\u2019Ente Nazionale per il Microcredito (ENM) (www.microcredito.gov.it) con l'obiettivo di sradicare la povert\u00e0 e di supportare la lotta all'esclusione sociale in Italia e, in ambito internazionale, nei paesi in via di sviluppo e nelle economie in transizione, di coordinare con compiti di promozione, indirizzo, agevolazione, valutazione e monitoraggio degli \u00abstrumenti microfinanziari\u00bb promossi dall'Unione europea, nonch\u00e9 delle \u00abattivit\u00e0 microfinanziarie\u00bb realizzate a valere su fondi dell'Unione Europea (Legge del 12 luglio 2011 n.106, art.8, c.4 bis lettera b). \nIl cambiamento di \"status\" da Comitato a Ente pubblico \u00e8 cos\u00ec descritto dall'art. 4-bis, lettera a):\nLa sua nomina \u00e8 stata inserita nel cosiddetto \u00abDecreto Sviluppo\u00bb, il decreto legge 169/2012, che ha introdotto ulteriori modifiche in materia. Secondo la disciplina legislativa del microcredito, i finanziamenti consistono in un \"prestito di limitato importo con obbligo di restituzione, concesso in assenza di particolari garanzie a soggetti svantaggiati o in difficolt\u00e0 economica, mirato al finanziamento di microimprese, alla creazione di occupazione (autoimpiego), al sostegno socio-assistenziale nonch\u00e9 agli studi, supportato da peculiari azioni di accoglienza, ascolto e accompagnamento\". Le categorie a cui pu\u00f2 essere concesso il microcredito sono fondamentalmente due: a) Persone fisiche, societ\u00e0 di persone, S.r.l. ex art. 2436 C.C., associazioni e societ\u00e0 cooperative, \"per l'avvio o l'esercizio di attivit\u00e0 di lavoro autonomo o di microimpresa\". L'importo massimo erogabile, salvo eccezioni, \u00e8 di \"25.000 euro\" e non sono richieste garanzie reali. Sono previsti servizi ausiliari di assistenza e monitoraggio; b) Persone fisiche in condizioni di particolare vulnerabilit\u00e0 economica e sociale, per un importo massimo di \"10.000 euro\" e non sono richieste garanzie reali.\nNel primo trienio osservato (2010-2012) sono stati erogati 7.167 microprestiti, per un ammontare complessivo di oltre 63 milioni di euro. Il monitoraggio ha rivolto particolare attenzione alle aree pi\u00f9 svantaggiate d'Italia e alle Regioni a \"obiettivo convergenza\" (Calabria, Campania, Puglia e Sicilia) con un Prodotto interno lordo pro capite inferiore al 75% della media europea.\nPer l'incarico quadriennale il presidente dell'Ente percepisce un emolumento annuo pari a 108\u00a0000 euro.\nL'articolo 39 del D.L. 201/2011 (cd. \u00abSalva Italia\u00bb) \u00e8 intervenuto in materia di \"Fondo di garanzia a favore delle piccole e medie imprese\" destinato alla microimprenditorialit\u00e0, prevedendo che la garanzia diretta e la controgaranzia possano essere concesse a valere sulle disponibilit\u00e0 del citato \"Fondo di garanzia\" fino all'80% dell'ammontare delle operazioni finanziarie a favore di piccole e medie imprese e consorzi ubicati in tutto il territorio nazionale, purch\u00e9 rientranti nei limiti previsti dalla vigente normativa comunitaria. Recenti disposizioni del fondo per il microcredito prevedono che nel \"Fondo di garanzia\" possono inoltre affluire anche contributi su base volontaria, visto l'articolo I, comma 5-ter, del decreto-legge 21 giugno 2013, n. 69, convertito dalla legge 9 agosto 2013, n. 98.\nIl rapporto Ente Nazionale per il microcredito, aggiornato a giugno 2018 evidenzia come lo strumento sia utile alla ripresa economica e allo sviluppo dell'autoimpresa e della imprenditorialit\u00e0. Secondo i dati ci sarebbe stato un incremento del 230% nelle richieste, che entro fine anno raggiungerebbero quota 3000 proprio grazie al modello implementato dall'ENM e denominato via italiana al microcredito e alla microfinanza, basato su un sistema di tutoraggio importante per il sostegno alle microimprese.\nIn ambito regionale, nel maggio 2014, il Movimento 5 Stelle ha di promosso un Fondo di Garanzia per il Microcredito Siciliano finanziato attraverso il 70% dello stipendio dei parlamentari del movimento presenti all'Assemblea regionale siciliana. Il fondo \u00e8 rivolto alle micro, piccole e medie imprese (PMI) con sede legale e unit\u00e0 produttiva nel territorio regionale, costituite anche in forma cooperativa e in consorzi di imprese.\nEsempi.\nGrameen Bank in Bangladesh \u00e8 il pi\u00f9 antico e probabilmente pi\u00f9 noto istituto di microfinanza nel mondo. In India, la Banca nazionale per l'agricoltura e lo sviluppo rurale (NABARD) finanzia pi\u00f9 di 500 banche che prestano fondi ai gruppi di auto-aiuto (SHGs, i \"Self-help group\"). SHG comprendono fino a venti membri, la maggioranza dei quali sono donne delle caste pi\u00f9 povere delle trib\u00f9. I membri risparmiano piccole somme di denaro, appena un paio di rupie al mese, in un fondo del gruppo. I membri possono prendere in prestito denaro dal fondo del gruppo per una variet\u00e0 di scopi che vanno dalle emergenze famigliari alle rette scolastiche. Come SHG si dimostrano in grado di gestire bene i loro fondi, possono prendere in prestito da una banca locale per investire in piccole imprese o di attivit\u00e0 agricole. Le banche in genere prestano fino a quattro rupie per ogni rupia nel fondo del gruppo.\nIn Asia i mutuatari in genere pagano tassi d'interesse che vanno dal 30% al 70% senza commissioni e spese. Quasi 1,4 milioni di SHG che comprende circa 20 milioni di donne ora possono prendere in prestito dalle banche; questo rende il modello indiano SHG -Bank Linkage il pi\u00f9 grande programma di microfinanza nel mondo. Programmi simili si stanno evolvendo in Africa e Sud-Est asiatico con l'aiuto di organizzazioni come IFAD, Opportunity International, Catholic Relief Services, Compassion International, CARE, APMAS, Oxfam, Tearfund e World Vision.\nGrameen Bank ha lanciato le sue operazioni negli Stati Uniti a New York nell'aprile 2008. Bank of America ha annunciato l'intenzione di assegnare pi\u00f9 di 3,7 milioni di dollari in sovvenzioni a organizzazioni non profit da utilizzare per sostenere programmi di microcredito. ACCION USA, la filiale degli Stati Uniti pi\u00f9 nota come ACCION International, ha fornito $ 117 milioni nel microcredito dal 1991, con un tasso di rimborso superiore al 90 %.Uno studio di ricerca del modello Grameen mostra che gli individui poveri sono debitori pi\u00f9 sicuri perch\u00e9 danno pi\u00f9 valore al rapporto con la banca. Anche cos\u00ec, gli sforzi per replicare stile Grameen prestiti di solidariet\u00e0 nei paesi sviluppati sono in genere non riuscite.\nAd esempio, la Fondazione Calmeadow testato un modello peer- prestito analogo in tre sedi in Canada durante il 1990. Essa ha concluso che una serie di fattori - tra cui difficolt\u00e0 a raggiungere il target di mercato, l'elevato profilo di rischio dei clienti, la loro avversione generale per il requisito di responsabilit\u00e0 solidale ed elevati costi generali solidali. \u00c8 stato introdotto in Israele, Russia, Ucraina e altre nazioni dove microcrediti aiutano imprenditori di piccole imprese a superare le barriere culturali nella societ\u00e0 di business mainstream. \nL'Israel Free Loan Association (IFLA) ha prestato pi\u00f9 di $ 100 milioni negli ultimi due decenni a cittadini israeliani di tutte le provenienze.\nPeer-to peer (prestiti tra privati) e prestiti sul web.\nI principi del microcredito sono stati applicati anche nell'affrontare diverse questioni non legate alla povert\u00e0. Molte organizzazioni basate su Internet hanno sviluppato piattaforme che facilitano una forma modificata di prestito peer-to-peer in cui un prestito non viene realizzato sotto forma di un unico prestito diretto, ma come l'aggregazione di un certo numero di piccoli prestiti, spesso ad un tasso di interesse trascurabile. Ci sono diversi modi con cui il pubblico pu\u00f2 partecipare per alleviare la povert\u00e0 utilizzando piattaforme web.\nNuove piattaforme a cui si connettono istituti di credito per micro-imprenditori stanno emergendo sul Web: ad esempio Kiva, Zidisha, e la Fondazione Microloan. Un altro microlender-based \u00e8 WWW.United Prosperit\u00e0 che utilizza una variante del modello microprestiti solito;con United Prosperit\u00e0 micro il creditore fornisce una garanzia a una banca locale che poi presta il doppio di tale importo per il micro. United Prosperit\u00e0 sostiene che questo fornisce una maggiore leva finanziaria e permette al micro-imprenditore di sviluppare una storia di credito con la banca locale per i prestiti futuri. Nel 2009, il no-profit Zidisha statunitense \u00e8 diventato la prima piattaforma microprestiti peer-to-peer per collegare i creditori e debitori direttamente attraverso i confini internazionali senza intermediari locali. Vittana permette prestiti peer-to-peer per i prestiti agli studenti dei paesi in via di sviluppo.\nL'impatto del microcredito.\nMolti studi dimostrano che il microcredito riduce la povert\u00e0, creando opportunit\u00e0 di generare reddito, una maggiore occupazione e redditi pi\u00f9 alti. Le conseguenze principali sono una migliore alimentazione ed una migliore educazione ai figli dei mutuatari. Studi effettuati sul campo negli anni hanno mostrato che il microcredito responsabilizza le donne e le rende capaci di cambiare la condizione delle proprie famiglie e delle comunit\u00e0 in cui vivono.\nI limiti del microcredito sono principalmente rappresentati dai casi di un suo utilizzo strumentale finalizzato al profitto. L'applicazione di tassi molto elevati e la mancanza di accompagnamento dei beneficiari possono causare conseguenze di mercificazione di questo strumento e addirittura ad effetti paradossali di maggior impoverimento.\nCommenti critici dicono che il microcredito non aumenta il reddito, ma spinge le famiglie povere in una trappola del debito, in alcuni casi pu\u00f2 anche portare al suicidio. Essi aggiungono che il denaro dei prestiti \u00e8 spesso usato per i beni di consumo durevoli o semidurevoli, invece di essere utilizzati per investimenti produttivi, che non riesce a dare potere alle donne, e che non ha migliorato la salute o l'istruzione. Negli Stati Uniti e in Canada, si sostiene che il microcredito aiuta i destinatari a diplomarsi in programmi di welfare.\nMiglioramenti.\nMolti studiosi e professionisti suggeriscono un pacchetto integrato di servizi che forniscono crediti. L'accesso al credito \u00e8 combinato con servizi di risparmio, servizi di prestito non produttivi, assicurazioni, lo sviluppo delle imprese (formazione orientata alla produzione e gestione, supporto marketing) e servizi sociali connessi (servizi di alfabetizzazione e sanitari, sensibilizzazione sociale). Alcuni sostengono che gli imprenditori pi\u00f9 esperti che stanno ottenendo prestiti dovrebbero essere qualificati per i prestiti pi\u00f9 grandi per garantire il successo del programma.\nUna delle principali sfide del microcredito \u00e8 fornire piccoli prestiti a un costo abbordabile. Il tasso di interesse e la tassa media globale \u00e8 stimato al 37%, con tassi che raggiungono addirittura il 70% in alcuni mercati. Le organizzazioni di microfinanza locali che ricevono prestiti a tasso zero dalla piattaforma microprestiti online di Kiva pagano interessi e commissioni, tassi medi di 35.21%. Al contrario, la ragione principale per l'alto costo dei prestiti di microcredito \u00e8 il costo elevato dell'operazione di operazioni di microfinanza tradizionali relative alla dimensione del prestito. I praticanti di microcredito hanno a lungo sostenuto che tali alti tassi di interesse sono semplicemente inevitabili. Il risultato \u00e8 che l'approccio tradizionale al microcredito ha compiuto solo progressi limitati nel risolvere il problema che si propone di indirizzo: che le persone pi\u00f9 povere del mondo pagano il costo pi\u00f9 alto del mondo per il capitale di crescita delle piccole imprese. Gli alti costi dei prestiti di microcredito tradizionali limitano la loro efficacia come strumento di lotta alla povert\u00e0."}
{"id": "220755", "revid": "1719883", "url": "https://it.wikipedia.org/wiki?curid=220755", "title": "Vanitas", "text": "La vanitas, in pittura, \u00e8 una natura morta con elementi simbolici allusivi al tema della caducit\u00e0 della vita. Il nome deriva dalla frase biblica \"vanitas vanitatum et omnia vanitas\" e, come il \"memento mori\", \u00e8 un ammonimento all'effimera condizione dell'esistenza.\nQuesto genere pittorico ha avuto il suo massimo sviluppo nel Seicento, soprattutto in Olanda, strettamente correlato al senso di precariet\u00e0 che invest\u00ec il continente europeo in seguito alla guerra dei trent'anni e al dilagare delle epidemie di peste.\nSimbolismi.\nGli elementi caratteristici di tali composizioni possono essere:\nNote opere con questo soggetto sono state realizzate da artisti quali Guercino, Salvator Rosa, Antonio de Pereda, Philippe de Champaigne, Abraham Mignon, Hans Holbein il Giovane, Simon Renard de Saint-Andr\u00e9, Jan Brueghel il Vecchio, Pieter Paul Rubens, Pieter Claesz, Harmen Steenwijck, Juan de Vald\u00e9s Leal."}
{"id": "220757", "revid": "416175", "url": "https://it.wikipedia.org/wiki?curid=220757", "title": "Museo internazionale della fisarmonica", "text": "Il Museo internazionale della fisarmonica \u00e8 un museo a tema musicale con sede a Castelfidardo (An), citt\u00e0 appartenente al vecchio Distretto degli strumenti musicali di Castelfidardo \u2013 Loreto \u2013 Recanati e famosa in tutto il mondo per la costruzione della fisarmonica. Il museo aderisce alla Associazione sistema museale della provincia di Ancona.\nStoria.\nPremesse e contesto.\nCastelfidardo \u00e8 giustamente riconosciuta come patria della fisarmonica. Fu infatti il recanatese Paolo Soprani, in seguito trasferitosi in questa citt\u00e0, che nel 1863, dopo aver ricevuto in dono un \"accordeon\" da un pellegrino austriaco in visita al Santuario di Loreto, lo smont\u00f2 e ne rielabor\u00f2 una versione propria.\nFu da questo evento che, nel corso degli anni successivi, si and\u00f2 sviluppando sempre pi\u00f9 un forte artigianato, che sfoci\u00f2 nel dopoguerra in un vero e proprio distretto industriale dello strumento musicale.\nLa nascita del Museo.\nSu tale tessuto imprenditoriale, and\u00f2 formandosi sempre pi\u00f9 la necessit\u00e0 di instaurare un'istituzione che fosse in grado di dare un'impronta culturale a questa propensione territoriale, raccogliendo e conservando una tradizione ormai fortemente incentrata sugli strumenti ad ancia libera.\nFu cos\u00ec inaugurato nel 1981 il Museo Internazionale della Fisarmonica, che trov\u00f2 posto nella sala nobile del Palazzo Comunale.\nLa collezione.\nLa collezione \u00e8 composta da circa 150 esemplari e, oltre alle fisarmoniche, comprende strumenti antesignani quali un raro Sheng cinese e un Harmoniflute del 1836. Interessante la fedele ricostruzione di un laboratorio artigianale dell'inizio del Novecento."}
{"id": "220758", "revid": "1776051", "url": "https://it.wikipedia.org/wiki?curid=220758", "title": "Testamento (ordinamento italiano)", "text": "Il testamento nell'ordinamento civile italiano \u00e8 l'atto revocabile con cui un soggetto (detto \"testatore\") dispone delle sue sostanze o di parte di esse, ovvero detta disposizione di carattere non patrimoniale (ad esempio il riconoscimento di un figlio) per il tempo in cui avr\u00e0 cessato di vivere. Esso \u00e8 un atto strettamente personale e non pu\u00f2 in alcun caso compiersi a mezzo di rappresentante.\nEsso appartiene alla categoria del negozio giuridico, nella quale si caratterizza per essere un atto unilaterale a causa di morte.\nCaratteristiche del testamento sono:\nForme del testamento.\nIl codice civile italiano accoglie il principio del formalismo testamentario, in virt\u00f9 del quale il nostro legislatore richiede per la validit\u00e0 del testamento una delle forme tipiche espressamente previste dal codice civile agli articoli 601 e seguenti.\nOccorre distinguere quanto alla forma tra i testamenti ordinari e i testamenti speciali.\nVolont\u00e0 testamentaria.\nIl negozio testamentario si basa su quattro principi fondamentali: \nAnalizzando il primo principio, viene in evidenza la norma contenuta nell'art. 658 del Codice civile, che \u00e8 applicazione del principio generale di cui al successivo art. 1346. La disposizione pu\u00f2 essere incerta per due ragioni: o problemi interpretativi, oppure perch\u00e9 l'istituito non pu\u00f2 essere individuato n\u00e9 alla data della morte del testatore n\u00e9 successivamente.\nDisposizioni a favore dell'anima e a favore dei poveri.\nPossono considerarsi applicazione del principio di certezza le disposizioni a favore dell'anima e quelle a favore dei poveri. In queste figure infatti, il legislatore stesso, al fine di raggiungere la certezza del negozio testamentario, integra la volont\u00e0 del testatore nell'individuazione dei soggetti beneficiati. Quanto alle disposizioni a favore dell'anima, esse (a norma dell'art. 629 c.c.) sono valide qualora risultino determinati i beni o possa essere determinata la somma da impiegarsi a tal fine.In diritto ecclesiastico, il concetto di disposizione per l'anima comprende qualsiasi disposizione che miri alla salvezza dell'anima stessa, senza che abbia alcuna rilevanza il mezzo tecnico di cui il testatore si serva per raggiungere lo scopo. Rientrano pertanto in quest'ampio significato anche le fondazioni di culto.\nInvece, il concetto civilistico espresso dall'art. 629 c.c. \u00e8 pi\u00f9 ristretto, comprendendo le disposizioni a favore dei poveri, ma non comprendendo le fondazioni di culto, che presuppongono la creazione di una persona giuridica, mentre le disposizioni a favore dell'anima ne prescindono del tutto (essendo considerate come disposizioni modali (oneri). Quindi, la disposizione a favore dell'anima pu\u00f2 definirsi quella disposizione testamentaria che, senza creare una persona giuridica, impone il compimento di suffragi consistenti in atti di culto. Quanto alla natura giuridica, la dottrina prevalente ritiene trattarsi di un autentico \"onere\": infatti, queste disposizioni non danno luogo a nessun diretto vantaggio per i terzi (caratteristica del legato), in quanto il testatore intende solo appagare una propria esigenza spirituale. Essendo poi il \"modus\" una disposizione autonoma \"mortis causa\", e non un elemento accidentale del testamento, in mancanza di eredi testamentari o legatari, esso graver\u00e0 sugli eredi legittimi. L'adempimento delle disposizioni a favore dell'anima potr\u00e0 essere richiesto da qualunque interessato, poich\u00e9 l'art. 629 c.c. citato rinvia espressamente alla disciplina dell'onere. Il testatore pu\u00f2 tuttavia designare una persona che ne curi l'esecuzione. La dottrina ritiene che questo curatore sia un esecutore testamentario, con funzione limitata all'adempimento della disposizione a favore dell'anima.\nElementi accidentali nel testamento.\nIl testatore pu\u00f2 manifestare, accanto alla volont\u00e0 diretta solo agli effetti tipici del testamento, una volont\u00e0 alla quale ineriscano elementi che hanno la funzione di incidere in vario modo sugli effetti del negozio testamentario: condizione, termine, onere.\nCondizione.\nLe disposizioni a titolo universale o particolare possono farsi sotto condizione sospensiva o risolutiva (art. 633 c.c.).Il Codice ha cos\u00ec eliminato ogni questione circa l'apponibilit\u00e0 di una condizione risolutiva all'istituzione di erede. Si era infatti sostenuto che l'apponibilit\u00e0 di una tale condizione contrastava col principio \"semel heres, semper heres\" e col divieto di sostituzione fedecommissaria. Ma in contrario si \u00e8 osservato che il principio \"semel heres, semper heres\" non viene meno con l'apposizione di una condizione risolutiva, poich\u00e9 quest'ultima non opera retroattivamente eliminando la disposizione stessa.Quanto poi al divieto di sostituzione fedecommissaria, si nota che in quest'ultima ricorrono due istituzioni, laddove nella istituzione sotto condizione risolutiva si ha un'unica istituzione di erede.La giurisprudenza di merito talvolta ha affermato che l'evento dedotto in condizione debba essere futuro rispetto al momento dell'apertura della successione. Ma la dottrina e la giurisprudenza della Corte di Cassazione ritengono applicabile il principio generale per cui la posteriorit\u00e0 deve essere valutata con riferimento al momento della conclusione del negozio stesso. Pertanto, \u00e8 valida la disposizione con cui il testatore istituisce erede taluno \"a condizione che lo assista fino alla morte\".Occorre poi osservare come la condizione impossibile o illecita si consideri \"non apposta\" (art. 634 Codice civile). La differenza di disciplina con il contratto si spiega con l'intento del legislatore di attribuire efficacia quanto pi\u00f9 \u00e8 possibile alla volont\u00e0 del testatore, perch\u00e9 mentre il negozio \"inter vivos\" pu\u00f2 essere rifatto, non pu\u00f2 ovviamente esserlo il testamento.Tuttavia, la disposizione testamentaria \u00e8 nulla qualora il motivo sviluppato nella condizione illecita abbia avuto da solo efficacia determinante sulla volont\u00e0 del testatore.Lo stesso \u00e8 a dirsi se la condizione \u00e8 impossibile.Al fine di accertare se una condizione sia o meno illecita, in alcuni casi basta riferirsi solo al fatto dedotto in condizione (ad esempio, condizione di commettere un reato, condizione che l'istituito divorzi dal coniuge), mentre in altri casi \u00e8 necessario fare riferimento anche alle intenzioni del testatore. Cos\u00ec, ad esempio, nel caso di condizione \"di non contrarre matrimonio con una determinata persona\", occorre accertare se il testatore abbia voluto coartare la volont\u00e0 dell'istituito o non abbia piuttosto considerato che egli, sposando quella persona, non avr\u00e0 pi\u00f9 bisogno dei beni ereditari. Cos\u00ec pure, nella condizione \"di diventare sacerdote\", occorre vedere se si \u00e8 voluto coartare la volont\u00e0 dell'istituito o assecondarne la vocazione religiosa.Rientra in quest'ultimo tipo di condizioni, la cd. clausola \"si sine liberis decesserit\", che in linea di massima \u00e8 valida, a meno che non sia impiegata per eludere il divieto del fedecommesso.\nTermine.\nNorma di riferimento \u00e8 l'art. 637 del Codice civile, che vieta l'apposizione di termini all'istituzione di erede. La norma ha la sua fonte nel noto principio \"semel heres, semper heres\".La dottrina trova la \"ratio\" della norma nell'esigenza di impedire facili violazioni del divieto di sostituzione fedecommissaria. Ove, infatti, fosse consentito nominare taluno erede \"a partire da...\", ovvero \"fino a...\" (= fino alla data stabilita), si avrebbe una successione di eredi nella medesima quota ereditaria.In omaggio al principio del \"favor testamenti\", il legislatore non ha sancito la nullit\u00e0 dell'istituzione ereditaria, ma solo la nullit\u00e0 del termine apposto.\n\u00c8 invece ammesso il legato sottoposto a termine. La dottrina giustifica questa figura, considerando che - nel caso di legato a termine - la titolarit\u00e0 del bene passa ad altro soggetto ma o si estingue (es. legato di usufrutto) o ricade nella sfera giuridica dell'erede (es. legato di propriet\u00e0), al momento della scadenza del termine stesso.\nOnere.\nL'onere \u00e8 un peso che il gratificato di una liberalit\u00e0 subisce per volont\u00e0 del testatore, e pu\u00f2 consistere sia nell'erogazione di una parte del vantaggio patrimoniale per un certo scopo, sia nel compiere un'azione o un'omissione in favore del disponente o di un terzo.La dottrina tradizionale considera l'onere come elemento accidentale e accessorio del negozio giuridico, accanto alla condizione e al termine, trattandosi di un motivo che \u00e8 penetrato nella struttura negoziale acquistando cos\u00ec rilievo giuridico.L'essenza dell'onere sta nel fatto che con esso il disponente vuole attuare un peso che si aggiunge alla struttura dell'atto di liberalit\u00e0 modificandola profondamente. La conferma del carattere accessorio viene dalla dottrina ritrovata sul piano normativo nella disciplina dell'onere impossibile e/o illecito, il quale si ha per non apposto, per cui cadrebbe dell'unico negozio la parte accessoria e non anche quella principale.La dottrina pi\u00f9 moderna (Michele Giorgianni) ha invece negato il carattere accessorio dell'onere, affermando che esso \u00e8 una disposizione autonoma \"mortis causa\" che si pone accanto all'istituzione di erede e di legato. Questa natura giuridica discenderebbe dalla disciplina positiva, che prevede un'ampia ambulatoriet\u00e0 dell'onere, in quanto esso \"trasmigra\" anche a carico di coloro che non sono obbligati per testamento: coeredi e legatari, a favore dei quali si verifica l'accrescimento, ecc.\nRevoca delle disposizioni testamentarie.\nIn linea generale, si pu\u00f2 affermare che il potere di revoca rappresenta l'esplicazione di quella stessa autonomia privata che ha dato vita al negozio testamentario.Il suo scopo \u00e8 quello di permettere l'eliminazione del regolamento di interessi precedentemente disposto, quando sopravvenga un mutato apprezzamento della sua convenienza.Si pu\u00f2 quindi definire la revoca come la ritrattazione di un atto giuridico compiuta dall'autore dell'atto stesso, con l'effetto di impedire il sorgere di una nuova situazione giuridica o di ripristinare quella preesistente.Com'\u00e8 noto, il legislatore definisce il testamento come \"atto revocabile\" (art. 587 c.c.). La \"ratio\" della revoca \u00e8 evidente: poich\u00e9 si pu\u00f2 disporre per dopo la morte e la volont\u00e0 non deve avere effetti prima di tale momento, non vi \u00e8 motivo di impedire che la volont\u00e0 gi\u00e0 manifestata possa essere mutata.Il principio di revocabilit\u00e0 \u00e8 di ordine pubblico, poich\u00e9 il legislatore ha vietato ogni rinunzia alla facolt\u00e0 di revoca e ha sancito inoltre la nullit\u00e0 di ogni convenzione con cui taluno dispone della propria successione (art. 458 cod. civ.) impegnandosi a non revocare quanto convenuto.Inoltre il testamento \u00e8 un atto di ordine pubblico, e come tale un negozio giuridico personalissimo. Non \u00e8 consentita peraltro la revoca del testamento al di fuori dei casi e delle forme tassativamente previste. In linea di principio, la revoca del testamento pu\u00f2 avere come oggetto tutto ci\u00f2 che in esso pu\u00f2 essere contenuto, sia disposizioni patrimoniali sia non patrimoniali. Per queste ultime, peraltro, sussistono varie eccezioni, una delle quali \u00e8 testuale e riguarda il riconoscimento di figlio nato fuori dal matrimonio (art. 256 c.c.).Quanto alla natura giuridica, la revoca \u00e8 atto giuridico unilaterale e pertanto deve ritenersi inammissibile il contratto di revoca, per la stessa ragione che sta alla base del divieto dei patti successori.La revoca \u00e8 un atto patrimoniale ancorch\u00e9 con efficacia negativa, in quanto essa in sostanza impedisce il verificarsi degli effetti delle disposizioni testamentarie attributive.La revoca \u00e8 poi un atto accessorio, poich\u00e9 \u00e8 subordinata all'esistenza dell'atto principale costituito dal testamento.La revoca \u00e8 a sua volta revocabile (art. 681 c.c.).Essendo un atto personalissimo, non \u00e8 consentita n\u00e9 la rappresentanza n\u00e9 l'ambasceria.La dottrina distingue tre casi di revoca testamentaria:\nLa \"revoca espressa\" \u00e8 un negozio formale con cui un soggetto manifesta l'intenzione di eliminare in tutto o in parte la disposizione testamentaria. Pu\u00f2 attuarsi in due forme, mediante nuovo testamento (che pu\u00f2 anche limitarsi a contenere la sola dichiarazione di revoca) o mediante un atto ricevuto dal notaio in presenza di due testimoni.La revoca tacita tradizionalmente comprende quattro figure:\nLa dottrina prevalente ritiene che il ritiro sia in realt\u00e0 un atto giuridico in senso stretto, perch\u00e9 non \u00e8 necessaria n\u00e9 \u00e8 sufficiente la volont\u00e0 di revocare, atteso che gli effetti revocatori dipendono dalla legge.Le altre ipotesi rientrano nella categoria dei \"negozi presunti\", che si hanno quando il legislatore presume l'esistenza di una volont\u00e0 e quindi di un negozio ma ammette la prova contraria.\nLa sostituzione testamentaria.\nIl testatore pu\u00f2 sostituire all'erede istituito altra persona, per il caso che il primo non possa o non voglia accettare l'eredit\u00e0.Tale sostituzione pu\u00f2 essere distinta in:\nInvalidit\u00e0 del testamento.\nLe cause che possono portare ad avere un testamento invalido sono:"}
{"id": "220759", "revid": "287204", "url": "https://it.wikipedia.org/wiki?curid=220759", "title": "Ondina", "text": ""}
{"id": "220762", "revid": "83531", "url": "https://it.wikipedia.org/wiki?curid=220762", "title": "Mostrina", "text": "La mostrina \u00e8 un contrassegno colorato, realizzato in stoffa o metallo, portato sulle uniformi militari e di polizia.\nHa la funzione di distintivo caratterizzante l'appartenenza del soggetto a un certo reparto, specialit\u00e0 o forza armata; generalmente sono portate appuntate o cucite sul bavero o sui risvolti delle maniche della divisa. Le mostrine propriamente dette sono di forma rettangolare, mentre se di forma a uno o pi\u00f9 punte vengono definite \"fiamme\" e se di forma a striscia chiusa a cappio \"alamari\".\nL'insieme delle mostrine portate sulla divisa \u00e8 detto mostreggiatura.\nStoria.\nLe mostreggiature traggono origine dalla consuetudine feudale di contraddistinguere la livrea o divisa dei propri armigeri con delle combinazioni di colori tipiche del signore che armava il reparto stesso.\nCon l'affermarsi dello stato moderno gli abiti multicolori delle non sempre affidabili truppe dei vassalli, vengono sostituiti con le uniformi, via via sempre pi\u00f9 standardizzate nella foggia e nel colore, dell'esercito dello stato.\nPoich\u00e9 molti reggimenti erano armati a spese dei colonnelli che li comandavano e, comunque, per distinguere facilmente i reparti, furono mantenuti dei colori distintivi, di solito sulle spalline, i baveri, le patte delle tasche e i risvolti delle maniche, il cui abbinamento permetteva di distinguere un reparto dall'altro.\nCon l'evoluzione della foggia delle uniformi tali distinzioni furono via via sempre pi\u00f9 ridotte, assumendo la denominazione di specchietti, asole, mostre e mostrine.\nForze armate austriache.\nNelle forze armate austriache l'uso delle mostrine, dette \"Paroli\", risale al Settecento, quando distinguevano i reggimenti di carabinieri da quelli di corazzieri, identici per armamento. I \"Paroli\" hanno un bottone vicino al margine esterno (o superiore, nel caso di giubba aperta con risvolti).\nForze armate e di polizia italiane.\nL'odierna mostrina dell'Esercito italiano consiste in un distintivo metallico di forma e colore codificati, che viene portato in paio al bavero dell'uniforme. Vanno ricordate anche le mostrine del Reggimento San Marco (Marina Militare) e le fiamme della Guardia di Finanza. I Carabinieri e i corpi di polizia civili portano alamari intonati al bottone su una mostra del colore distintivo, che per ufficiali o funzionari \u00e8 un ricamo piuttosto elaborato.\nEsercito Italiano.\nNell'Ottocento presero a definirsi quattro tipi principali di questo distintivo:\nA partire dal 1973 sopravvivono, in forma ulteriormente ridotta, come piccoli distintivi metallici, apposti sui baveri delle uniformi ordinarie. Per quei reggimenti di cavalleria che avevano il bavero interamente colorato hanno preso la forma di fiamme a tre punte fin dal 1934 (riforma Baistrocchi).\nIl fondo di colore diverso cui \u00e8 sovrapposta una fiamma (per esempio per contraddistinguere i serviz\u00ee in forza a un reparto o a una specialit\u00e0 particolare) prende il nome di \"sottopanno\": si parla di fiamma \"sottopannata\".\nForze armate del Regno unito.\nLe prime mostrine sulle uniformi dell'esercito britannico furono introdotte in India nel 1887, solo per gli ufficiali e rimasero in uso, con colori che indicavano l'arma di appartenenza, fino al 1921. Da allora sono indossate solo da colonnelli e generali.\nLe mostrine sono anche un distintivo caratteristico degli allievi ufficiali dell'esercito, dell'aeronautica e della marina.\nForze armate tedesche.\nNel corso della prima guerra mondiale i colori distintivi precedentemente usati vennero ridotti a filettature in poche parti dell'uniforme. Nel 1921 furono regolamentate le uniformi della Reichswehr, coll'introduzione di mostrine nei colori assegnati alle diverse armi, ciascuna con due alamari affiancati (che ricordavano quelli precedentemente portati al bavero da pochi reggimenti, in particolare della guardia). Questi colori, detti Waffenfarben (con poche modifiche nel 1937) vennero mantenuti dalla Wehrmacht fino al termine della seconda guerra mondiale.\nLa Luftwaffe, costituita nel 1935, adott\u00f2 mostrine di forma pi\u00f9 tozza, con var\u00ee ornamenti, per lo pi\u00f9 ali spiegate, al posto degli alamari.\nLe forze armate della Repubblica democratica tedesca, che adottarono uniformi molto legate alla tradizione, mantennero le mostrine con colori modificati. In particolare quelle dell'aeronautica diventarono uniformemente celesti, mentre l'esercito manteneva gli alamari (inizialmente portati anche sulle maniche) e le truppe di frontiera adottarono il colore verde.\nBundeswehr.\nNelle Forze armate federali tedesche, l'esercito fin dalla sua costituzione nel 1955 ha reintrodotto le mostrine nei colori delle varie armi, coi caratteristici doppi alamari.\nI generali dell'esercito e dell'aeronautica hanno mantenuto il ricamo tradizionale.\nL'aeronautica (eccezion fatta per lo stato maggiore) ha mostrine gialle con ali spiegate sovrapposte a un serto."}
{"id": "220774", "revid": "113907453", "url": "https://it.wikipedia.org/wiki?curid=220774", "title": "Museo del Risorgimento (Castelfidardo)", "text": "Il Museo del Risorgimento \u00e8 uno spazio espositivo di Castelfidardo, in provincia di Ancona, nelle Marche, dedicato al Risorgimento, con particolare attenzione alla battaglia di Castelfidardo (18 settembre 1860), che ebbe come conseguenza l'annessione al Regno di Sardegna delle Marche e dell'Umbria.\nLe esposizioni.\nAllestito nel 1994 all'interno di palazzo Mordini, sono esposti documenti a ricordo della nota battaglia del 18 settembre 1860, combattuta e vinta a Castelfidardo dall'Armata Sarda sull'Esercito dello Stato della Chiesa. \nL'istituzione cerca di contestualizzare la battaglia nel quadro pi\u00f9 generale del Risorgimento italiano: vi sono infatti raccolti cimeli e documenti dell'epoca, e circa 130 reperti donati da collezionisti privati o da altri musei. Questo spazio espositivo aderisce all'Associazione sistema museale della provincia di Ancona."}
{"id": "220777", "revid": "1793900", "url": "https://it.wikipedia.org/wiki?curid=220777", "title": "Museo della Resistenza (Falconara Marittima)", "text": "Il Museo della Resistenza di Falconara Marittima (AN), inaugurato il 19 luglio 2002, nel 58\u00ba anniversario della conclusione della battaglia di Ancona e della liberazione di Falconara, \u00e8 situato nei sotterranei di Palazzo Bianchi.\n\u00c8 il primo museo in Italia che possiede ed espone pressoch\u00e9 integralmente in apposite teche l'arsenale e gli equipaggiamenti di una banda partigiana dell'Appennino marchigiano.\nIl museo, oltre a documentare il ritrovamento dell'arsenale, \u00e8 arricchito da oggetti e immagini fotografiche della Liberazione. Un'accurata sezione didattica ricostruisce con documenti d'epoca il percorso della \"guerra di resistenza\" e dei suoi momenti salienti.\nVoci correlate.\nQuesto museo aderisce all'Associazione sistema museale della provincia di Ancona"}
{"id": "220782", "revid": "1982", "url": "https://it.wikipedia.org/wiki?curid=220782", "title": "Timor-Est", "text": ""}
{"id": "220784", "revid": "830939", "url": "https://it.wikipedia.org/wiki?curid=220784", "title": "Banalizzazione (filologia)", "text": "Il termine banalizzazione, che nel linguaggio comune significa \"eccessiva semplificazione\", nell'ambito della filologia assume un valore specialistico, indicando un fenomeno consueto nella trasmissione dei testi, in virt\u00f9 del quale un termine (o una struttura grammaticale) di uso raro o non comune viene sostituito dal copista, erroneamente, con uno pi\u00f9 quotidiano e vicino alle conoscenze e all'esperienza correnti.\nTale tipo di errore, che negli studi di filologia \u00e8 classificato nella tipologia degli \"errori di sostituzione\", \u00e8 facilmente rintracciabile nella tradizione manoscritta. Lo scriba, infatti, era normalmente portato a modificare il testo che doveva copiare laddove gli apparisse difficile da comprendere - per s\u00e9 e per gli altri - o addirittura errato. In realt\u00e0, apparentemente in maniera paradossale, pi\u00f9 il copista era persona dotta e acculturata (e incline a mostrare le proprie conoscenze), tanto pi\u00f9 facilmente tendeva a sostituire parti testuali ritenute oscure, con suoi personali emendamenti, tramandando cos\u00ec un testo corrotto, non aderente all'originale, e da ricostruire attraverso gli strumenti della filologia moderna.\nLa tendenza dei copisti alla semplificazione del testo ha comportato la creazione della massima latina \"difficilior lectio potior\" (\"\u00e8 preferibile la lezione pi\u00f9 difficile\"), principio che nulla ha di scientifico n\u00e9 di assoluto, ma che ricorda che di fronte a due varianti testuali quella pi\u00f9 difficile e inconsueta ha pi\u00f9 probabilit\u00e0 di essere quella corretta.\nGianfranco Contini ha definito diffrazione il proliferare di banalizzazioni ed errori nei testi.\nEsempio.\nDi seguito \u00e8 indicato un esempio che illustra il processo di banalizzazione e le conseguenze cui esso pu\u00f2 portare:\nNelle moderne edizioni critiche delle satire di Giovenale, al verso 148 dell'ottava satira, si legge:\nIl termine \u00ab\"mulio\"\u00bb, non comune gi\u00e0 nella letteratura latina classica e certo non facilmente comprensibile al copista medievale, \u00e8 stato mutato in alcuni codici nel pi\u00f9 \"banale\" \u00ab\"multo\"\u00bb (\"molto\"):\nIn seguito, per\u00f2, poich\u00e9 il verso cos\u00ec creato non poteva essere esatto per ragioni metriche, l'errore di banalizzazione ha generato in altri codici pi\u00f9 recenti un successivo errore di trasposizione, con l'inversione dell'ordine delle parole \u00ab\"sufflamine\"\u00bb e \u00ab\"multo\"\u00bb:"}
{"id": "220786", "revid": "68307101", "url": "https://it.wikipedia.org/wiki?curid=220786", "title": "Parrocchia di Ordino", "text": ""}
{"id": "220787", "revid": "466539", "url": "https://it.wikipedia.org/wiki?curid=220787", "title": "Bauxite", "text": "La bauxite (o baussite) \u00e8 una roccia sedimentaria che costituisce la principale fonte per la produzione dell'alluminio.\nEtimologia.\nPrende il nome dal paese di Les Baux-de-Provence, nel sud della Francia, nei pressi del quale sono state aperte le prime miniere nel 1822.\nComposizione.\nLa sua composizione \u00e8 caratterizzata dalla presenza di diverse specie mineralogiche tra cui prevalgono gli ossidi e gli idrossidi di alluminio e di ferro. In particolare, \u00e8 ricca di metaidrossido d'alluminio AlO(OH) e di ortoidrossido Al(OH)3. La quantit\u00e0 di idrossido di alluminio varia nei differenti depositi tra il 30% e il 75%.\nIn genere un deposito bauxitico si presenta sotto forma di aggregato di consistenza litica nel quale si trovano sparse delle pisoliti, ovvero dei noduli di forma tondeggiante, la cui forma sarebbe dovuta al trasporto subito. Il colore della bauxite \u00e8 in genere rosso cupo con irregolari macchie biancastre.\nLa bauxite \u00e8 il principale minerale per l'estrazione dell'alluminio.\nUtilizzo industriale.\nLa bauxite, vista come minerale di alluminio, \u00e8 normalmente ricca di impurit\u00e0 quali silice ed ossidi di ferro e titanio.\nIl processo industriale di produzione dell'alluminio (\"Processo Bayer\") prevede come primo passo la separazione delle impurit\u00e0 dai sali di alluminio, mediante reazione con soluzioni concentrate di idrossido di sodio; gli idrossidi di alluminio diventano alluminato sodico solubile in acqua, mentre le impurit\u00e0 non passano in soluzione e possono essere separate. L'alluminio dell'alluminato sodico viene poi fatto precipitare, per diluizione della soluzione, in idrossido di alluminio, che viene poi avviato alle successive fasi di purificazione.\nIn base alla vigente legislazione mineraria italiana, le attivit\u00e0 di estrazione della bauxite sono classificate come miniere.\nProduzione in Italia.\nLa produzione italiana non \u00e8 rilevante su scala mondiale. In passato, esistevano miniere di bauxite in Puglia, in Abruzzo e in Campania (Cusano Mutri in provincia di Benevento)\nLa miniera di Olmedo.\nLa miniera di bauxite \u00e8 ubicata nella Nurra, a nord-est rispetto Olmedo, paese dell'entroterra algherese distante 13\u00a0km dalla citt\u00e0 catalana e 22\u00a0km da Sassari. Il giacimento bauxitico fu scoperto agli inizi degli anni '80 e viene scavato per l'estrazione dell'allumina che sta alla base della lavorazione dell'alluminio. La concessione mineraria di Bauxite, Bentonite, Caolino, denominata Olmedo venne rilasciata alla Societ\u00e0 Sarda Bauxite S.p.a. dall'Assessorato regionale dell'Industria nel 1992, estesa su una superficie di circa 3500 ettari di cui 50 coltivati in sottosuolo. Dal 2007 la multinazionale greca Silver &amp; Baryte Industrial Minerals, dopo un anno e mezzo di gestione provvisoria, ha ottenuto la concessione definitiva (per 15 anni) della miniera.\nIn localit\u00e0 Graxioleddu, a nord-est dell'abitato di Olmedo, la societ\u00e0 coltiva la bauxite in sotterraneo, mediante il metodo di coltivazione a camere e pilastri. La struttura di superficie della miniera \u00e8 costituita da una serie di piazzali (per una superficie complessiva di circa 2,5 ettari), dove il minerale estratto dal sottosuolo subisce un primo trattamento di frantumazione, vagliatura e quindi stoccaggio. In localit\u00e0 Montiju de su Cossu, nel territorio di Alghero, sono previste operazioni minerarie a cielo aperto mediante l'utilizzo del metodo di coltivazione a gradoni. Quella di Olmedo risulta un'ottima bauxite monoidrata con alto tenore di ossidi alluminio e basso tenore in ferro.\nLa miniera dismessa di Lecce nei Marsi.\nNel territorio di Lecce nei Marsi (AQ), lungo la rete sentieristica della Via dei Marsi in localit\u00e0 Collerosso a 1426 , \u00e8 situata la miniera di bauxite, a ridosso dei confini del Parco nazionale d'Abruzzo, Lazio e Molise. Scoperta nei primi anni dell'Ottocento, fu sfruttata per fondere negli altiforni il minerale rosso per estrarne soltanto ferro, in quanto all'epoca non si conosceva l'esistenza dell'alluminio (di cui ne conteneva circa il 60%), come peraltro non esisteva ancora il termine \"bauxite\". Il minerale, raccolto, veniva trasportato da muli lungo un sentiero d'alta quota (attuale Cammino della Bauxite, inserito nella Rete Italiana dei Cammini) fino alla Ferriera di San Sebastiano dei Marsi, frazione di Bisegna, dove veniva trasformato in ferro a beneficio dei comuni vicini.\nDismessa nel 1859, alla vigilia dell'Unit\u00e0 d'Italia, riprese la sua produzione costante nel 1904, stavolta di bauxite, rappresentandone la maggiore produzione italiana, che veniva trasformata in alluminio nel vicino stabilimento di Bussi (PE) fino al 1930, quando smise di produrre, per riaprire temporaneamente dagli anni Cinquanta agli anni Sessanta, con la chiusura definitiva dell'estrazione.\nLa miniera dismessa di Otranto.\nNella zona di Otranto l'attivit\u00e0 di produzione della bauxite \u00e8 stata attiva dal 1940 al 1976. La miniera (posizione geografica ), a cielo aperto, non \u00e8 stata sottoposta a processo di recupero ambientale, e lo scavo \u00e8 stato riempito dalle acque naturali. Si \u00e8 cos\u00ec creato un piccolo ecosistema lacustre, che costituisce un significativo esempio di ri-naturalizzazione spontanea di un ambiente antropizzato.\nLa miniera dismessa di Spinazzola.\nUn'altra miniera di bauxite dismessa si trova (posizione geografica ) nel Parco Nazionale dell'Alta Murgia, in agro di Spinazzola (BT). L'attivit\u00e0 estrattiva cess\u00f2 negli anni ottanta del XX secolo, ed oggi la miniera costituisce un sito interessante dal punto di vista paesaggistico ed ambientale.\nLa miniera dismessa di San Giovanni Rotondo.\nSi tratta del pi\u00f9 grande sito estrattivo della Puglia, esteso per oltre 1600 ettari, attivo per quasi 40 anni, fino al 1974. Il sito conserva ancora torretta, argano e le strutture del villaggio destinato ad ospitare le abitazioni dei dirigenti, gli uffici, i lavoratori e la scuola per i figli dei dipendenti della Societ\u00e0 Anonima Montecatini, concessionaria dell'estrazione."}
{"id": "220788", "revid": "2091899", "url": "https://it.wikipedia.org/wiki?curid=220788", "title": "Terra d'Otranto (olio di oliva)", "text": "L'olio extravergine di oliva Terra d'Otranto \u00e8 un olio d'oliva ottenuto dalle variet\u00e0 di olivo Cellina di Nard\u00f2 e Ogliarola presenti da sole o insieme, in percentuali variabili fra loro e in misura non inferiore all'60%. Il rimanente 40% \u00e8 costituito da altre variet\u00e0 minori presenti negli oliveti della zona di produzione.\nSi caratterizza per il colore verde o giallo con leggero riflesso verde, una fluidit\u00e0 media, un odore con leggera sensazione di foglia, un sapore fruttato con media sensazione di amaro ed una leggera sensazione di piccante. Pu\u00f2 essere un ottimo condimento su primi piatti a base di pasta di grano duro, verdure bollite e legumi, ma anche su secondi piatti di carne e di pesce.\nLe operazioni di raccolta devono essere effettuate entro il 30 gennaio di ogni anno, distaccando le drupe direttamente dalla pianta a mano o con mezzi meccanici, mentre il trasporto al frantoio e le operazioni di olificazione devono avvenire entro due giorni dalla raccolta.\nL'estrazione dell'olio ammette il solo ricorso a processi tradizionali sia meccanici che fisici, che non alterino le caratteristiche del prodotto. La lavorazione deve avvenire in frantoi dotati di impianti a ciclo continuo o a ciclo tradizionale con presse. L'olio pu\u00f2 essere conservato in ambienti freschi e asciutti ad una temperatura compresa tra i 14\u00a0\u00b0C e i 20\u00a0\u00b0C, lontano da fonti di calore.\nL'olio extravergine di oliva Terra d'Otranto, \u00e8 prodotto con le olive coltivate e trasformate nei comuni della Provincia di Lecce, della parte orientale della Provincia di Taranto e nei comuni di Brindisi, Cellino San Marco, Erchie, Francavilla Fontana, Latiano, Mesagne, Oria, San Donaci, San Pancrazio Salentino, San Pietro Vernotico, Torchiarolo e Torre Santa Susanna.\nSono idonei gli olivi posti in terreni di origine calcarea situati entro il limite altimetrico di 517 metri sul livello del mare, con una densit\u00e0 massima di 400 piante per ettaro. La coltivazione dell'olivo nella zona fu introdotta con le colonizzazioni greche e fenice, ma furono i monaci Basilani ad avviare il primo fiorente mercato dell'olio."}
{"id": "220791", "revid": "775372", "url": "https://it.wikipedia.org/wiki?curid=220791", "title": "Enotri", "text": "Gli Enotri erano un'antica popolazione dell'Italia meridionale precedente la seconda colonizzazione greca in un territorio di notevoli dimensioni, che da questi prese il nome, Enotria (dal nome di Enotro figlio di Licaone), comprendenti il Cilento, parte della Basilicata e la Calabria. Dionigi di Alicarnasso disse che gli Enotri furono i pi\u00f9 antichi colonizzatori provenienti dalla Grecia. Sono le popolazioni connesse col racconto della nascita e della storia delle colonie elleniche della Magna Grecia, persistenti nei racconti fino alla prima met\u00e0 del V sec. a.C., quando ad esse subentrano le popolazioni osche: Campani, Sanniti, Lucani, Brettii. Sul loro conto il conforto delle fonti archeologiche, epigrafiche e numismatiche, letterarie non manca del tutto e rende comunque conto della percezione di tali realt\u00e0 che le varie colonie magno-greche, a contatto con quei contesti, dovevano per forza possedere.\nL\u2019Oinotr\u00eca, secondo Antioco, comprendeva tutto un insieme di popolazioni, distribuite nello spazio che andava dal fiume Sele e da Poseidonia fino a Metaponto e al golfo di Taranto; esse erano, dunque, quelle incontrate, al momento del loro insediamento in Italia meridionale, dagli Achei cos\u00ec come dai Locresi e dai Calcidesi di Reggio. La loro presenza in quest\u2019area \u00e8 confermata nella Lucania, per Elea, nella Calabria tirrenica e nel Reggino, sulla costa ionica, per tutto lo spazio dalla Locride e dalla Crotoniatide fino alla Sibaritide, alla Siritide e al Metapontino. L\u2019area \u00e8 quella dell\u2019antica Ital\u00eca, intesa come \"terra di Oinotroi\".\nOrigini.\nIn mancanza di fonti dirette, le vicende storiche degli Enotri, come di altri popoli preromani, possono essere ricostruite unicamente sulla base delle notizie fornite da autori posteriori greci e romani, dei dati della toponomastica e dell'archeologia. Gli Enotri sarebbero giunti in Italia alle soglie dell'Et\u00e0 del ferro (XI secolo a.C.), e si distinsero, secondo Antioco, in diverse articolazioni: Ausoni, Siculi, Morgeti e Choni: \u00e8 chiaro, dunque, che \"Oinotr\u00eca\" \u00e8 una definizione comprensiva di diverse realt\u00e0 locali, le quali tutte confluivano nell\u2019unica definizione di Enotri. Su questa stessa linea si muove anche Aristotele che nello spazio dell\u2019Oinotr\u00eca-Ital\u00eca colloca, da un lato, Ausoni/Opici, dall\u2019altro, Choni.\nGli antichi storici greci dicevano che provenivano, all'inizio dell'Et\u00e0 del ferro (XI secolo a.C.), dalla Grecia insieme ad altri popoli dello stesso gruppo etnico attraverso il Canale d'Otranto. Per gli storici romani, furono di antica stirpe greca del Peloponneso (XV-XII secolo a.C.), e per lo storico siceliota Antioco di Siracusa furono il primo popolo antico in Italia di cui si ebbe notizia.\nSecondo una visione continuista, gli Enotri rappresenterebbero il ramo meridionale di uno strato etno-linguistico molto antico e diverso da quello proto-latino, che avrebbe occupato l'area tirrenica dalla Liguria alla Sicilia (strato \"ligure-sicano\").\nIl glottologo e linguista italiano Giacomo Devoto ne ipotizz\u00f2 un'origine balcanica proto-Illirica. In ogni caso, stando ad Antonino Liberale (autore greco del II secolo d.C.), il loro arrivo provoc\u00f2 la fuga degli Elimi in Sicilia.\nDagli Enotri, si sarebbero poi distinte le popolazioni degli Itali, Morgeti e Siculi.\nDagli Ausoni agli Enotri.\nDionigi di Alicarnasso (1 II, 2-4; 12,1), nelle fonti storiche.\nArrivo degli Enotri a Reggio Calabria.\nSi era dunque formato nei secoli anteriori allo sbarco dei Greci, un agglomerato pi\u00f9 ampio con il nome di \"Rh\u0113g\u00ed\u014dn\" (\u03a1\u03b7\u03b3\u03af\u03c9\u03bd), e prima ancora noto come \"Erythr\u00e1\" (\u0395\u03c1\u03c5\u03b8\u03c1\u03ac), abitato in epoche diverse da popoli appartenenti alle stirpi degli Ausoni, degli Enotri e infine degli Itali-Morgeti.\nDionigi di Alicarnasso e Diodoro Siculo ci dicono che gli Ausoni erano stanziati nella zona di Reggio gi\u00e0 intorno al XVI secolo a.C. Mentre gli Itali, secondo molte fonti tra cui lo stesso Dionigi di Alicarnasso, Tucidide e Virgilio, dicono che questi ultimi erano un ramo degli Enotri, e che i Morgeti non avevano seguito la maggioranza del loro popolo nel passaggio alla vicina Sicilia (dando poi il loro nome all'isola).\nArrivo degli Enotri a Catanzaro.\nIntorno al X secolo a.C., giunsero nell'area catanzarese gli Enotri, che da un secolo circa si stavano stabilendo in Italia. L'integrazione con le popolazioni locali fu pacifica e consent\u00ec un ulteriore aumento della popolazione soprattutto sulla costa. Alcuni ritrovamenti di antiche necropoli con iscrizioni riconducibili a questo popolo, sono avvenuti nell'attuale quartiere Germaneto, in un'area adiacente all'antica Scolacium lungo il fiume Corace. In questo periodo l'intero istmo di Catanzaro fu dominato dagli Enotri, capeggiati dal Re Enotrio Italo, che si stanzi\u00f2 definitivamente nella terra tra i due golfi, come affermano chiaramente Antioco da Siracusa e Aristotele:\nIl reale motivo per cui gli Enotri si stabilirono definitivamente in quest'area fu la sconfitta subita dai Lucani, in Puglia, Basilicata e Calabria settentrionale che spinsero questo popolo a scendere fino ad occupare parte della Calabria centro-meridionale fino all'attuale zona della piana di Gioia dove presero il nome di Ausoni da Re Siculo Ausone figlio di Re Enotrio Italo.\nSociet\u00e0.\nVera, probabile o falsa che sia stata l'ipotesi della origine greca del loro eroe capostipite, certo \u00e8 che l'elemento indigeno, cos\u00ec come sar\u00e0 durante la colonizzazione storica degli Achei e sempre nella storia di tutti i popoli, gioc\u00f2 un ruolo fondamentale nello sviluppo di una civilt\u00e0 che costitu\u00ec l'embrione di quella magnogreca poi, romana dopo e occidentale infine.\nOrganizzazione politica.\nL'organizzazione politica degli Enotri fu prevalentemente di tipo oligarchico\u00a0\u2013 monarchico e, soprattutto federativo. Pi\u00f9 villaggi, correlati tra loro da vitali interessi, costituirono e fondarono le \u201ccitt\u00e0\u201d, nelle quali risiedevano le pi\u00f9 alte istituzioni politiche e religiose: il \u201ccapo\u201d e il \u201csacerdote\u201d.\nEcateo da Mileto li descrive come un popolo di montanari, dedito alla pastorizia, che rese abitata ogni contrada della fertile terra di Ausonia.\nPolibio li dice un popolo in possesso di \u201cogni virt\u00f9, per onest\u00e0 di costumi, benignit\u00e0 della natura, ospitalit\u00e0 verso tutti, e diverso dagli altri greci per colpe e crudelt\u00e0; notevole per religioso rispetto verso gli dei\u201d.\nVirgilio declama l'Enotria \u201cterra antica, potente in armi e feconda, gli Enotri la coltivarono, ora \u00e8 fama che i posteri la chiamarono Italia, dal nome del loro signore\u201d.\nIn quanto popolo di pastori doveva godere di grande stima e rispetto, perch\u00e9 nell'antichit\u00e0 la figura del pastore era portatrice di attributi straordinari di potenza e di saggezza. Infatti, pastore era il grande re di Creta Minosse, pastori erano i primi capi dei villaggi e delle citt\u00e0; pastore era ritenuto Zaleuco, il grande legislatore di Locri; gli abiti del pastore, nei canti omerici, erano vestiti dagli eroi e dalle divinit\u00e0.\nIn quanto pastori, abitarono le zone alte e aspre della catena costiera, con propensione pi\u00f9 verso le ubertose colline interne che verso le strette e aride coste di questo lembo tirrenico.\nPer esercitare la pastorizia, disboscarono le colline e le lussureggianti e strette valli che, unitamente alle gole profonde ed alle aspre montagne, costituivano originariamente, in un tutt'uno, un'uniforme distesa boschiva.\nIl disboscamento e l'acquisizione dei \u201cmisteri\u201d della fecondazione della terra, in un ambiente naturale quanto mai propizio, crearono le premesse per un'agricoltura ricca di messi e di frutti.\nLa fecondit\u00e0 di questi luoghi di Ausonia, \u201cterra che ogni cosa aumenta\u201d, che moltiplica i semi ed i frutti, ben presto li attir\u00f2 all'agricoltura e, quindi, all'artigianato, agevolato quest'ultimo dalla ricchezza e dalla qualit\u00e0 delle cave di argilla, dai primi scambi e baratti, dalle prime leggi comportamentali, dagli ordinamenti articolati di una cultura che si faceva sempre pi\u00f9 tipicamente urbana.\nOmero, che li descrive in uno stadio di civilt\u00e0 avanzato, quando gi\u00e0 il re Italo li aveva convertiti all'agricoltura ed i traffici tra Asia, Africa ed Europa li avevano collocati nel pieno centro di un turbinio di ricchezze e di idee, discorrendo del popolo dei Feaci, popolo che si ritiene idealizzazione poetica degli Enotri, li descrisse quanto mai felici, soprattutto perch\u00e9 vicini al regno degli dei. Le cime dei monti, per gli antichi, erano i luoghi di contatto e di convegno con le proprie divinit\u00e0 celesti e, per il cantore di Odisseo, il popolo che abitava le montagne e le alture doveva godere dell'inestimabile e mirabile dono di essere un \u201cprescelto\u201d dagli dei e di essere a loro vicino e da loro favorito.\nInsediamenti.\nDionigi di Alicarnasso scrive che gli Enotri si stabilirono in diversi piccoli centri contigui, preferendo per questi le zone elevate rispetto a quelle pianeggianti.\nNelle zone interne del Cilento la popolazione indigena degli Enotri abitava intorno alla prima met\u00e0 del VI secolo a.C. prima di essere sopraffatta dal popolo dei Lucani. Un tipico insediamento Cilentano del popolo degli Enotri si pu\u00f2 osservare e studiare nel comune di Roscigno in localit\u00e0 Monte Pruno dove nel 1938 venne rinvenuta una sepoltura con ricchissimo corredo funebre, la \"Tomba di Monte Pruno\".\nAltro insediamento enotrio \u00e8 venuto alla luce nella campagna di scavi del 1991-1995, a cura della Soprintendenza Archeologica della Calabria, nel Comune di Tortora in localit\u00e0 San Brancato, alla foce del fiume Noce; in particolare \u00e8 stata rinvenuta una necropoli con 38 deposizioni risalenti al periodo met\u00e0 VI - met\u00e0 V secolo a.C., con abbondante corredo funerario di vasi e monili (in parte esposti al museo archeologico di palazzo Casapesenna a Tortora) e una stele litica con iscrizione bustrofedica in una lingua simile all'osco e caratteri achei.Tracce dell'abitato enotrio sono venuti alla luce sul colle Pal\u00e8castro di Tortora nel corso della campagna di scavi 2001-2005.\nUlteriori segni di stanziamenti di questa antica popolazione italica sono stati rinvenuti nella localit\u00e0 Colle dei Greci, nel territorio comunale di Latronico. A seguito di plurime campagne di scavi sono state individuate diverse necropoli, con ritrovamenti di vasi di tipo greco, spade, pugnali, fuseruole, alari, statuette, elmi, ambre, bacili in bronzo. Altri insediamenti sono presenti ad Acri riconducibili al Bronzo Antico fino alla tarda Et\u00e0 del Ferro. Le ricognizioni sono avvenute a partire dal 1999-2002, e dal 2008-2016 ad opera della Cattedra di Protostoria dell'Universit\u00e0 della Sapienza di Roma e dell'Universit\u00e0 della Calabria."}
{"id": "220792", "revid": "68307194", "url": "https://it.wikipedia.org/wiki?curid=220792", "title": "Parrocchia di Sant Juli\u00e0 de L\u00f2ria", "text": ""}
{"id": "220795", "revid": "438678", "url": "https://it.wikipedia.org/wiki?curid=220795", "title": "Logica descrittiva", "text": "Le logiche descrittive (indicate anche con la sigla DL, dall'inglese, \"description logics\") sono una famiglia di formalismi utilizzati per rappresentare la conoscenza in un dominio di applicazione detto \"mondo\".\nIn primo luogo sono definiti i \"concetti rilevanti\" per quel dominio e, di seguito, utilizzando questi concetti si specificano le propriet\u00e0 degli \"oggetti\" e degli \"individui\" appartenenti al dominio.\nGli studi riguardanti le logiche descrittive si focalizzano sulla ricerca di metodi che descrivano in modo sempre pi\u00f9 specifico il dominio di interesse tale da essere utilizzato per costruire applicazioni \"intelligenti\".\nIn questo contesto il termine \"intelligente\" \u00e8 riferito all'abilit\u00e0 di un \"sistema\" di trovare delle conseguenze implicite rispetto a quelle esplicite rappresentate dalla conoscenza. Sistemi cos\u00ec caratterizzati sono definiti \"sistemi basati sulla conoscenza\" (knowledge based system).\nUna delle caratteristiche dei linguaggi utilizzati per la rappresentazione della conoscenza \u00e8 quella di essere forniti di semantiche basate sulla logica, con una enfasi particolare al cosiddetto \"ragionatore\". Il ragionatore permette di rappresentare la conoscenza implicita ricavandola da quella esplicita presente in una \"ontologia\". Dal punto di vista della conoscenza umana una logica descrittiva permette all'individuo uomo di strutturare e capire il mondo che lo circonda attraverso la classificazione degli individui e dei concetti.\nLa classificazione dei concetti permette di determinare le relazioni tra i sottoconcetti e/o i superconcetti che a loro volta permettono di strutturare la \"tassonomia\" in modo gerarchico.\nLa gerarchia \u00e8 utile per ricavare informazioni circa le connessioni logiche tra concetti differenti. La classificazione degli individui e/o degli oggetti determina se uno specifico individuo \u00e8 sempre una istanza di un determinato concetto.\nIn generale, analogamente alla pi\u00f9 generica logica del primo ordine, una logica descrittiva possiede le seguenti caratteristiche:\nStoria.\nI primi studi sulla \"rappresentazione della conoscenza\" iniziarono negli anni '70 e possono essere divisi in maniera sommaria in due categorie: \"formalismi basati sulla logica\" che si sono sviluppati partendo dalla convinzione che il \"calcolo dei predicati\" poteva essere usato in modo non ambiguo per descrivere l'ambiente circostante e, \"rappresentazioni basate su una non logica\" sviluppate tenendo conto di nozioni pi\u00f9 cognitive come le strutture di reti e rappresentazioni basate su compiti specifici derivate da esperimenti riguardanti la capacit\u00e0 della mente umana di ricordare concetti o di eseguire compiti come la risoluzione di puzzle matematici. Negli approcci basati sulla logica, il linguaggio utilizzato per la rappresentazione della conoscenza \u00e8 una variante del calcolo dei predicati del primo ordine dove il compito del ragionatore \u00e8 quello di verificare la consequenzialit\u00e0 logica dei costrutti.\nAl contrario in un approccio non logico, spesso basato sull'utilizzo di interfacce grafiche, la conoscenza \u00e8 rappresentata per mezzo di una struttura dati ad hoc e il ragionatore ha il compito di eseguire delle procedure ad hoc utili a manipolare queste strutture. Tra queste rappresentazioni ricordiamo le \"reti semantiche\" e i \"frame\". Le reti semantiche sono state sviluppate con l'apporto del lavoro di Quillian [1967] con l'obiettivo di caratterizzare, per mezzo di strutture di reti cognitive, sia la conoscenza che il ragionatore in determinati sistemi. Sebbene esistano delle differenze significative tra le reti semantiche e i frame entrambi hanno delle basi comuni. Infatti sono considerate delle \"strutture di rete\" dove la struttura ha lo scopo di rappresentare un insieme di individui e le loro relazioni.\nLa ricerca nell'ambito delle logiche descrittive inizi\u00f2 con lo studio dei \"sistemi terminologici\" per enfatizzare che il linguaggio utilizzato per la rappresentazione della conoscenza doveva caratterizzare la terminologia di base adottata nella modellazione del dominio di interesse. Pi\u00f9 tardi l'enfasi fu spostata sui \"costrutti\" ammessi dal linguaggio che descrivevano i concetti, da cui il nome di \"linguaggi di concetto\". In anni pi\u00f9 recenti dopo che l'attenzione degli esperti \u00e8 stata rivolta verso le propriet\u00e0 dei sistemi logici, ha preso sempre pi\u00f9 piede nella terminologia comune il concetto di \"logica descrittiva\".\nPi\u00f9 recentemente le logiche descrittive sono state utilizzate come formalismo di base per lo sviluppo degli standard promossi dalla \"Semantic Web initiative\" del W3C, quali ad esempio RDF, che per\u00f2 non pu\u00f2 essere considerato una logica descrittiva, ma soprattutto OWL (nato dalle ceneri dei progetti DAML e OIL).\nDiverse logiche descrittive.\nA seconda delle possibilit\u00e0 e delle restrizioni imposte nell'utilizzo di questi ingredienti, ogni logica viene caratterizzata da una particolare capacit\u00e0 espressiva che pu\u00f2 essere valutata utilizzando una notazione letterale standard:\nIn quest'ottica, ad esempio, il sottolinguaggio di OWL \"OWL DL\" pu\u00f2 essere considerato equivalente ad una logica descrittiva di tipo formula_12.\nStrutture di rappresentazione.\nCon lo sviluppo delle reti semantiche hanno assunto grande importanza gli studi riguardanti la rappresentazione della conoscenza e le logiche descrittive. In questa sezione \u00e8 data una rappresentazione degli elementi che compongono una rete generica. Gli elementi principali sono i \"nodi\" e le \"connessioni\". Tipicamente i nodi sono utilizzati per caratterizzare i \"concetti\" cio\u00e8 classi o insiemi di individui, mentre le connessioni caratterizzano le \"relazioni\" tra le classi e/o gli insiemi. I concetti possono avere delle \"propriet\u00e0\" comunemente chiamate \"attributi\" associate ai corrispondenti nodi."}
{"id": "220796", "revid": "599013", "url": "https://it.wikipedia.org/wiki?curid=220796", "title": "Cucina componibile", "text": "Con il termine cucine componibili si intende quella categoria di mobili, atti ad arredare una stanza di una casa/appartamento, dove normalmente venga svolta l'attivit\u00e0 culinaria.\nPeculiarit\u00e0 di queste cucine la loro adattabilit\u00e0 agli spazi, data dalle numerose misure dei moduli che la compongono.\n15, 30, 45, 60 e 90 cm le misure pi\u00f9 comuni, ai quali si aggiungono le misure speciali che ogni marchio decide di adottare.\nMentre nelle cucine lineari lo sviluppo non prevede particolari difficolt\u00e0, cos\u00ec non \u00e8 per le cucine angolari. Queste ultime prevedono infatti la misurazione dei gradi degli angoli per verificare che non esistano dei fuori squadro.\nStoria.\nIl primo esempio di cucina componibile come la intendiamo oggi fu la Cucina E5 realizzata da Marco Zanuso nel 1966 per l'azienda italiana Elam; fu un modello che rivoluzion\u00f2 radicalmente lo spazio culinario rendendolo un vero e proprio spazio abitabile. Fino a quel momento la cucina era solo un luogo adibito alla cottura del cibo, non era quindi un luogo della casa considerato vivibile, per le cui attivit\u00e0 vi erano la sala da pranzo ed il soggiorno.\nNel 1968 Virgilio Forchiassin progetta Spaziovivo, prima rivoluzionaria cucina a isola centrale, per il mobilificio Snaidero di Majano.\nDal 1972 la cucina fa parte della mostra permanente del Dipartimento di Architettura e Design del MoMA (Museum of Modern Art) di New York (num. cat. 422.1972).\n\u00ab\"Questa cucina mobile e incernierata su ruote incorpora un fornello, un piccolo frigorifero, un tagliere estraibile e una sorprendente abbondanza di spazio di archiviazione\"\u00bb, \u00e8 stata definita come \u00abuna cucina dai risvolti profondi, in grado di rivoluzionare il modo di utilizzare lo spazio e le relazioni familiari, grazie alle sue soluzioni innovative\u00bb. \nRealizzata con un modulo in acciaio, laminato plastico e compensato \u00e8 stata presentata a Milano al VIII Salone del Mobile nel settembre 1968, a Parigi al Salone internazionale del Mobile organizzato nei padiglioni d'esposizione di Porte de Versailles nel gennaio del \u201969 e, successivamente, ai magazzini Matsuya di Tokyo, in una rassegna dei maggiori designers scelti su scala mondiale. \nDal 15 settembre 2010 al 14 maggio 2011 il MoMA rimarca l\u2019importanza del progetto cucina \u201cSpaziovivo\u201d nella storia del design del Novecento riproponendola nella mostra dal titolo: \"Counter Space: Design and the Modern Kitchen\".\nIl contesto.\nTali mobili vengono definiti \"componibili\" in quanto, selezionando e combinando diverse tipologie di elementi (cassettiere, mobili ad anta, colonne per incasso elettrodomestici), viene creata una \"composizione\" che si adatta alle diverse esigenze e tipologie di stanze che si desidera arredare.\nLe strutture interne vengono offerte in misure abbastanza standardizzate (profondit\u00e0 60cm, larghezza in multipli di 10cm, da 30 a 80cm). Il materiale pi\u00f9 comune utilizzato per le scocche \u00e8 un pannello truciolare nobilitato melaminico.\nLa variabilit\u00e0 dell'offerta sta tutta nelle parti a vista, ossia le ante, il piano di lavoro detto anche \"top\" (dall'inglese countertop) e gli accessori.\nLe ante possono essere realizzate in\nSebbene le ante laccate rimangano un trend intramontabile nella fascia media, negli ultimi anni vengono proposti interessanti abbinamenti ai tradizionali materiali di supporto. \u00c8 il caso del vetro o dell'alluminio. In tempi ancora pi\u00f9 recenti, si \u00e8 visto l'impiego di lastre acriliche, gres porcellanato o nuovi materiali ecosostenibili.\nIl piano di lavoro pu\u00f2 essere realizzato in\nCucine componibili in finta muratura.\nPer cucine componibili in finta muratura s'intendono quelle cucine che, pur essendo componibili, sono uguali in tutto e per tutto a cucine in muratura. Le strutture interne vengono realizzate in multistrato marino (legno) che viene ricoperto da mattonelle in gres porcellanato.\nIl multistrato marino \u00e8 un materiale resistente all'acqua e viene usato anche nella costruzione di barche.\nI top (i piani della cucina) possono essere realizzati in pietra lavica ceramizzata e possono essere anche decorati a mano con qualsiasi tipologia di decoro.\nIl top in pietra lavica si distingue dal top in mattonelle per la sua resistenza al carico, al calore, all'umidit\u00e0, agli urti e per l'assenza di fughe, dato che il piano viene realizzato con lastre di misura personalizzabili. \nSi distinguono dalle cucine in muratura per la capacit\u00e0 di poterle smontare e rimontare in un altro luogo, non assorbono umidit\u00e0 e non richiedono alcuna manutenzione da parte di chi cucina."}
{"id": "220797", "revid": "110157", "url": "https://it.wikipedia.org/wiki?curid=220797", "title": "Pinacoteca internazionale d'arte francescana contemporanea", "text": "La Pinacoteca Internazionale d'Arte Francescana Contemporanea \"Nel Nome di Francesco\" si trova a Falconara Marittima (AN), presso la Biblioteca storico-francescana e picena \"San Giacomo della Marca\", su iniziativa del prof. Armando Ginesi e di P. Giancarlo Mandolini. \nInaugurata nel marzo 2005, la pinacoteca \u00e8 costituita da opere di oltre 250 artisti contemporanei di diverse nazionalit\u00e0 ispirate alla spiritualit\u00e0 francescana.\nRaccoglie opere sul Santo, su San Giovanni da Capestrano, su San Giacomo della Marca e sul Cantico delle creature nelle pi\u00f9 diverse tecniche.\nVoci correlate.\nQuesto museo aderisce all'Associazione sistema museale della provincia di Ancona"}
{"id": "220798", "revid": "3115", "url": "https://it.wikipedia.org/wiki?curid=220798", "title": "La leggenda di Sleepy Hollow", "text": "La leggenda di Sleepy Hollow (\"The Legend of Sleepy Hollow\"), anche conosciuto come La leggenda della valle addormentata e La valle del sonno, \u00e8 un racconto dello scrittore statunitense Washington Irving raccolto nell'antologia \"Il libro degli schizzi\" (\"The Sketch Book of Geoffrey Crayon, Gent.\"). Fu scritto a Birmingham in Inghilterra e pubblicato per la prima volta nel 1820.\nHa avuto numerosi adattamenti cinematografici a partire dal 1908.\nTrama.\nLa storia si svolge all'incirca nel 1787 nella colonia olandese di Tarrytown (nel 1997 North Tarrytown \u00e8 stata ribattezzata Sleepy Hollow, Contea di Westchester, New York, Stati Uniti) presso una valle isolata chiamata Sleepy Hollow (ovvero Valle addormentata).\nRacconta la storia di Ichabod Crane, uno strano maestro di scuola del Connecticut, deriso da Abraham \"Brom Bones\" Van Brunt, suo rivale in amore per la mano di Kathrina Van Tassel, 18 anni, figlia di Baltus Van Tassel, un colono di origine olandese.\nNella storia si inserisce la leggenda del \"cavaliere senza testa\", il fantasma di un cavaliere dell'Assia che perse la testa per via di un colpo di cannone durante \"una qualche battaglia senza nome\" nella Guerra d'indipendenza americana e che cavalca durante la notte nella bramosa ricerca di una testa nei pressi della chiesa olandese e del cimitero della Valle addormentata.\nCrane, invitato alla festa di Kathrina per la notte di Halloween, ascolta dei racconti paurosi, fra cui quello sopracitato, e, al ritorno, perduta la sella, si ritrova inseguito dal cavaliere decapitato, che lo colpisce al capo con la sua testa. Ma al mattino, i soccorritori trovano solo il berretto di Crane e una zucca (presumibilmente la \"testa\" del cavaliere). Crane sparisce \"misteriosamente\" da quel momento. Un suo conoscente, anni dopo, riferir\u00e0 di averlo incontrato a New York, ricco e famoso per dei successi politico-professionali. Il finale lascia trapelare un coinvolgimento di Brom Bones nell'affare del cavaliere decapitato e della fuga-sparizione di Crane, che per\u00f2 potrebbe essersi allontanato semplicemente per non dover rendere conto al suo padrone della sella perduta."}
{"id": "220802", "revid": "1363832", "url": "https://it.wikipedia.org/wiki?curid=220802", "title": "Museo della Rocca di Offagna", "text": "Il Museo della Rocca di Offagna \u00e8 collocato in una suggestiva rocca a pianta quadrangolare con mastio e torri, eretta nel Quattrocento dagli anconetani sulla rupe tufacea di Offagna per difendersi dagli attacchi della vicina Osimo. Costituisce uno dei maggiori esempi di fortificazione in terra marchigiana. Al suo interno ospita mostre temporanee e una interessante raccolta di armi antiche, dalla preistoria sino all'epoca moderna. Interessante una esposizioni di rare armi del Far West americano. Di recente allestimento \u00e8 una sala dedicata alle artiglierie.."}
{"id": "220804", "revid": "31789", "url": "https://it.wikipedia.org/wiki?curid=220804", "title": "Museo di scienze naturali Luigi Paolucci", "text": "Il Museo di scienze naturali Luigi Paolucci fu fondato ad Ancona nella seconda met\u00e0 dell'Ottocento con il nome di \"Museo regionale marchigiano di storia naturale\" ed ha attualmente sede ad Offagna, cittadina nei pressi del capoluogo marchigiano.\nStoria del Museo.\nIl creatore del Museo fu l'insigne naturalista anconetano Luigi Paolucci (1849 - 1935), uno dei pi\u00f9 illustri scienziati dell'Italia del tempo, i cui studi rivestono ancor oggi un notevole interesse. Il Museo, che in origine era chiamato Museo regionale marchigiano di storia naturale, venne realizzato ampliando il \"gabinetto di storia naturale\" del Regio Istituto Tecnico \"Grazioso Benincasa\" di Ancona, che era stato fondato nel 1864 insieme ad un osservatorio meteorologico.\nIl fatto di essere nato nel seno di un istituto scolastico diede sin dall'inizio una vocazione didattica al museo. La sede era nell'attuale via Francesco Podesti, nel rione di Capodimonte; all'interno del cortile dell'edificio era stato inoltre sistemato un piccolo orto botanico tropicale. Tra le varie piante originariamente presenti \u00e8 sopravvissuto un monumentale banano.\nIl Paolucci arricch\u00ec notevolmente le gi\u00e0 interessanti collezioni paleontologiche, mineralogiche, botaniche e zoologiche; per la maggior parte i reperti furono raccolti personalmente dallo stesso Paolucci, a volte accompagnato dai suoi studenti. Tra le collezioni pi\u00f9 importanti va segnalato l'Erbario marchigiano, tuttora il pi\u00f9 importante della regione e fra i principali d'Italia, attualmente conservato presso la Facolt\u00e0 di Agraria dell'Universit\u00e0 Politecnica delle Marche di Ancona.\nIl Museo rimase aperto fino all'inizio della seconda guerra mondiale e poi attravers\u00f2 un lungo periodo di semi-abbandono, specie a seguito del lungo terremoto che colp\u00ec il capoluogo dorico nel 1972, durante il quale i reperti, di notevole valore, vennero stipati alla rinfusa in casse e scatoloni in locali di deposito della Provincia di Ancona. Grazie all'opera assidua di volontari appartenenti ad associazioni naturalistiche della citt\u00e0, essi furono restaurati e ricatalogati. Finalmente, nel 1997 il Museo fu riallestito per conto della Provincia di Ancona in locali messi a disposizione del Comune di Offagna e dedicato al fondatore Luigi Paolucci.\nDescrizione.\nAttualmente sono esposti numerosi reperti naturalistici ed una ricca strumentazione scientifica. Il percorso museale si sviluppa su due piani: al primo, una sala ospita la ricostruzione dello studio del Paolucci con oggetti personali, libri e stampe e la collezione di animali esotici (due pinguini, un piccolo caimano, un armadillo, colibr\u00ec, piccoli squali, pesci-istrice, ecc.) del naturalista anconetano, frutto di scambi con altri colleghi, come usava alla fine dell'Ottocento. \nAl secondo piano, la prima sala ospita l'auletta multimediale, con una capienza di circa 30 posti a sedere, con la possibilit\u00e0 di proiettare video e presentazioni su un grande schermo televisivo, e di organizzare laboratori didattici per le scolaresche in visita. La seconda sala riproduce il laboratorio del Regio istituto tecnico \"Grazioso Benincasa\" di Ancona, originaria sede del museo. In questa sala, tra le altre cose, sono esposti rari strumenti d'epoca, cinque dei quali recentemente restaurati e perfettamente funzionanti. Nelle successive cinque sale sono esposti esemplari della fauna tipica dei vari ambienti marchigiani: fluviale, costiero, collinare, delle gole rupestri e montano. Una particolare attenzione \u00e8 stata riservata all'ambiente dei guazzi alla foce del fiume Musone, al confine dell'area del parco regionale del monte Conero, oggetto di studio da parte di Luigi Paolucci durante tutto l'arco della sua vita."}
{"id": "220806", "revid": "472536", "url": "https://it.wikipedia.org/wiki?curid=220806", "title": "Museo civico di Osimo", "text": "Il Museo civico di Osimo, chiuso al pubblico dal 2016, era collocato a piano terra (lato est) del palazzo Campana, nei pressi della centrale piazza Dante. Il nucleo principale \u00e8 costituito dalla collezione della Civica Raccolta d'Arte, ospitata nel museo dal 1980. \nMolte delle opere esposte provengono da palazzi o chiese della citt\u00e0. Tralasciate e in cattivo stato di conservazione, nel 2000 vennero restaurate ed entrarono a far parte della collezione permanente del museo.\nL'allestimento museografico \u00e8 stato curato dall'architetto anconetano Massimo Di Matteo; ha progettato la disposizione dei pezzi in ordine prevalentemente cronologico, riservando alle opere pi\u00f9 antiche i locali dell'\"ex granaio\" e a quelle dell'arte moderna, tra ottocento e novecento, la zona dell'\"ex forno\".\nStoria.\nL'idea di fondare un museo nacque dall'associazione \"Italia Nostra\", che nel 1978 propose all'amministrazione comunale di esporre al pubblico la Civica Raccolta d'arte. L'artista Guglielmo Cappannari (detto Elmo) s'incaric\u00f2 di allestire le varie sale curandole per oltre 15 anni.\nNel corso degli anni fu ampliata, finch\u00e9, nel 2000, l'amministrazione comunale avvi\u00f2 il progetto per la costituzione del Museo Civico.\nDurante una visita, il critico d'arte Vittorio Sgarbi apport\u00f2 delle correzioni sulle didascalie di alcune opere, scrivendo a penna numerose date e attribuzioni che non vennero pi\u00f9 rimosse.\nSezione archeologica.\nLa sezione archeologica del museo civico (inaugurata nel 2002) accoglie le testimonianze della frequentazione picena, gallica e romana del territorio osimano attraverso materiali di propriet\u00e0 statale, comunale e di privati. Di particolare interesse sono i reperti provenienti dall'area archeologica di Monte Torto e i corredi tombali della necropoli di Montecerno risalenti all'et\u00e0 tardo classica ed ellenistica. Tra gli oggetti esposti, di rilievo sono la bellissima testa di vecchio (met\u00e0 del I secolo a.C.) e la stele funeraria romana dei due sposi.\nEt\u00e0 preistorica\nRisalgono a questo periodo:\nA Loreto sono state scoperte tombe dell'Eneolitico con corredo composto da un pugnale e punte di freccia in selce mentre a Recanati 5 tombe di cui 2 con corredo composto da un pettine d\u2019osso sopra la mano sinistra in una; un\u2019ascia-martello forato di pietra levigata, un pugnale di selce e 7 punte di freccia nell'altra.\nLa popolazione, con l\u2019introduzione e sviluppo della pratica dell\u2019agricoltura e con la scoperta del rame e del metallo, iniziarono a sviluppare attivit\u00e0 differenziate.\nEt\u00e0 protostorica\nOltre ad alcuni sepolcri piceni, nel centro storico della citt\u00e0 e precisamente nella zona del mercato coperto, sono stati ritrovati resti di abitazioni, in particolare materiali risalenti al periodo IX-VI secolo a.C. tra cui frammenti di piatti dipinti ma anche ceramiche a vernice nera e a figure rosse risalenti al periodo V-III sec. a.C. in zone limitrofe. La presenza di cavalieri \u00e8 testimoniata da un morso di cavallo di tipo Veio e un gruppo di fibulea navicella e a sanguisuga.\nEt\u00e0 ellenistica\nNel sepolcro gallico di San Filippo di Osimo, databile seconda met\u00e0 del IV sec. a.C. ma scoperto tra il 1914 e il 1915, sono stati individuate circa 15 tombe di cui alcune con spade ed elmi e altre con oggetti femminili ornamentati anche con metalli preziosi.\nNell'area di Montecerno e Monte dell\u2019Acqua sono stati rinvenuti corredi tombali di civilt\u00e0 picena risalenti alla seconda met\u00e0 del IV sec. a.C. quali l\u2019anfora fittile e l\u2019oinochoe alto-adriatica con immagine di donna.\nEt\u00e0 romana\nA partire dal III secolo a.C., tra i vari insediamenti romani racchiusi nella vallata del Musone tra Casenuove e Campocavallo, sono visibili tracce di centuriazione agraria, come quella in contrada Villa Poticcio di Castelfidardo, con le attivit\u00e0 produttive legate alla viticoltura, olivicoltura e alla produzione del grano.\nRisalgono a questo periodo molte strade romane della citt\u00e0 tra cui il tratto che collegava l\u2019attuale Nocera Umbra con Ancona e le mura che circondano la citt\u00e0 appartenenti al II secolo a.C..\nTra le porte urbane, ricordiamo quella di accesso a Fonte Magna (non pi\u00f9 visibile) che garantiva l\u2019approvvigionamento idrico alla citt\u00e0. La suddetta fonte richiama il passaggio di Pompeo Magno testimoniato dalla presenza di una lapide onoraria conservata nel Lapidarium dell\u2019atrio del Palazzo Comunale.\nGli scavi effettuati nel periodo 1982-1995 nell'area di Monte Torto di Casenuove hanno consentito il ritrovamento di un impianto produttivo di vino e olio risalente al periodo tra il I secolo a.C. e il V secolo d.C. con locali adibiti a frantoio, cantina e magazzino.\nPinacoteca.\nSecoli XIII-XV.\nIncoronazione della Vergine e Santi - Antonio e Bartolomeo Vivarini (1464).\nIl polittico \u00e8 composto da tavole racchiuse da una cornice dorata, suddivise in ordine superiore e inferiore. Nel primo sono rappresentati il Cristo al centro, la Maddalena con San Girolamo, San Giovanni Battista e Santa Caterina d\u2019Alessandria; nel secondo si trova il tema dell\u2019Incoronazione della Vergine nella tavola centrale, sulla destra San Pietro e Sant'Antonio da Padova e sulla sinistra San Francesco e un altro Santo, probabilmente San Benvenuto o San Leopardo. \nNel 1950, con un restauro, fu ricostruita la zona centrale su cui trova il Cristo in piet\u00e0.\nIncoronazione della Vergine, Cristo Giudice, Angeli musicanti - Andrea di Deolao de\u2019 Bruni, detto Andrea da Bologna.\nProveniente dal monastero agostiniano di San Niccol\u00f2, l\u2019opera \u00e8 composta da tre frammenti di affreschi.\nNel primo, al centro e all'interno di un medaglione rotondo decorato, \u00e8 rappresentata Maria seduta alla destra del Figlio che la incorona; ai lati Santi, Profeti, angeli musicanti e cherubini assistono all'evento.\nIl secondo frammento si rif\u00e0 al Giudizio universale: il Cristo, che raffigurato all'interno di una mandorla mostra le stigmate, \u00e8 in compagnia di due angeli che reggono i simboli della Passione, ai lati soggetti seminudi che rappresentano la giustizia divina destinando le anime alla pena o alla salvezza eterna e il basso un angelo ne solleva due prescelte dentro sarcofagi aperti.\nIl terzo potrebbe rappresentare il completamento della scena precedente richiamando l\u2019attenzione sul Giudizio universale.\nMadonna con bambino e angeli - Scultore umbro-marchigiano.\nDi propriet\u00e0 del Comune almeno fino al 1925 e precedentemente conservata nel piano nobile del palazzo Municipale, rappresenta la Madonna incoronata con il Bambino sul trono e con un pomo in mano, simbolo della resurrezione di Cristo, e in alto due angeli. Gli scarsi resti di colore lasciano intuire che un tempo la statua era policroma.\nSecoli XVI-XVII.\nSan Pietro, San Paolo, Piet\u00e0 - Manifattura locale.\nLe statue, che potrebbero essere state create per essere poste ai margini dell\u2019altare, rappresentano i due Santi secondo la tradizione iconografica: San Pietro con due chiavi e San Paolo con la spada e il libro.\nProvenienti dalla chiesa dell\u2019Annunziata Nuova del Cimitero, poggiano su un basamento riportante lo stemma della famiglia Guarnieri.\nLa statua a schema piramidale, proveniente dalla chiesa del Cimitero, denominata Piet\u00e0 raffigura una Madonna dal volto giovane e mano sinistra deformata che sostiene il corpo di Cristo morto.\nImmacolata Concezione - Manifattura locale.\nProveniente dalla facciata della chiesa del Cimitero secondo un documento di Flaminio Guarnieri, il manufatto dal volto vuoto e inespressivo rappresenta vagamente l\u2019Immacolata Concezione: a differenza dell\u2019iconografia tradizionale, sono assenti la luna ai piedi della Madonna e la corona con le dodici stelle sul capo (ma presenti in quantit\u00e0 indefinita nel mantello) mentre il serpente, simbolo del male, ha il volto di una donna ed \u00e8 nascosto tra le nuvole.\nLe opere di Giovan Francesco Guerrieri.\nLe opere del pittore forsempronese, originariamente realizzate per la seconda cappella della chiesa di San Silvestro, sono state collocate nel museo dopo il restauro a causa di un intervento di recupero dell\u2019edificio da cui provengono.\nLa tela, che decorava l\u2019altare della cappella, rappresenta un momento della vita del Santo: trovandosi a Roma per far approvare la regola da lui proposta, venne colpito da un fascio di luce proveniente dalla finestra: ci\u00f2 venne interpretato come miracolo divino convincendo il sacro collegio a renderla valida.\nNel dipinto il Santo \u00e8 ritratto al centro della scena durante la vestizione per la celebrazione della Messa aiutato da un giovane diacono, mentre assistono all'evento un gruppo di fedeli, due angeli avvolti da una luce dorata e le statue di San Pietro e San Paolo in atteggiamento di conversazione, come se commentassero l'evento.\nIn \u201cSant'Antonio da Padova\u201d \u00e8 rappresentato il dialogo con Ges\u00f9 Bambino in piedi sul libro aperto sorretto dal Santo che gli offre il giglio simbolico.\nIn questi due dipinti, che provengono dalle pareti laterali della cappella di San Silvestro, il pittore mostra tutta la sua abilit\u00e0 pittorica fornendo una eccellente dimostrazione del suo naturalismo.\nSant'Omobono - Manifattura locale.\nProveniente dalla cappella dedicata al Santo nella chiesa di San Silvestro, protettore dei sarti, dei mercanti di tessuti, dei fabbri e dei calzolai, Sant'Omobono, nativo di Cremona e ricco mercante, \u00e8 rappresentato (secondo l'iconografia tradizionale) con un tessuto rosso nel braccio sinistro e una forbice (oggi perduta) nella mano destra nell\u2019atto di distribuire l\u2019elemosina ai poveri. Venne canonizzato a soli due anni dalla sua morte (avvenuta nel 1197) per istanza dei suoi concittadini.\nNativit\u00e0 di Ges\u00f9 \u2013 Ambito metaurense.\nL'opera, che ci \u00e8 arrivata in cattive condizioni, appartiene alla scuola marchigiana ispirata a Raffaello, attiva nella prima met\u00e0 del XVI secolo, pi\u00f9 in particolar modo nella zona del Metauro.\nComunione di San Silvestro - Cristoforo Roncalli, detto il Pomarancio.\nIl quadro, che troneggia nella chiesa di San Silvestro dietro l'altare maggiore, rappresenta il Santo mentre riceve la comunione da Maria da circondato dagli evangelisti. La \"Comunione di San Silvestro\" \u00e8 opera di Cristoforo Roncalli, detto il Pomarancio, anche se un'iniziale valutazione lo attribuiva a Domenico Peruzzini, poi corretta dallo storico d'arte Stefano Papetti. Riguardo al quadro, un manoscritto dello storico locale Guarnieri (e ritrovato nella Biblioteca Comunale di Osimo dallo storico Luciano Egidi), redatto all'inizio del XIX secolo, attesta l'attribuzione al Pomarancio in quanto commissione del cardinale Gallo per la chiesa di San Silvestro.\nLe opere di Claudio Ridolfi.\nLa tela era situata nella Residenza Municipale in seguito alla demolizione della chiesa di Santa Maria di Piazza, detta \u201cdella Morte\u201d e rappresenta la nativit\u00e0 con tendenza barocca. L\u2019opera potrebbe far parte di un vasto ciclo del pittore per la suddetta chiesa.\nLe due tele, provenienti dal Palazzo Comunale, rappresentano un Santo monaco impegnato nella lettura di un libro, probabilmente San Benedetto, e San Nicola di Bari in cui risalta la sua torsione del corpo.\nL'episodio, tratto dai Vangeli apocrifi, rappresenta una giovane Maria che sale i gradini del tempio accompagnata dai genitori Anna e Gioacchino, attesa dal gran sacerdote Zaccaria. Fa da sfondo Roma come nuova Gerusalemme rappresentata con cielo grigio, tipico di Girolamo Cialdieri, allievo e collaboratore del pittore.\nTratto anch'esso dai Vangeli apocrifi, raffigura le nozze tra Maria e Giuseppe celebrate dal sommo sacerdote. \u00c8 probabilmente realizzato a quattro mani con Girolamo Cialdieri.\nLa Vergine con il Bambino e i Santi Ambrogio, Francesco di Sales e Nicola di Bari - Carlo Maratta (1672).\nSi tratta del disegno preparatorio della tela esposta alla Pinacoteca Podesti di Ancona, commissionato da Pietro Nembrini per l\u2019altare maggiore della chiesa filippina di Santa Nicola.\nSecoli XVII-XVIII.\nComunione di un Santo - Anonimo.\nDi sconosciuta provenienza, il quadro rappresenta un Santo (forse San Filippo Neri) mentre riceve la comunione in quella che potrebbe essere la cappella Caetani della chiesa romana di Santa Maria in Vallicella.\nAdorazione dell'Eucaristia in San Marco - Anonimo.\nLa tela raffigura l\u2019adorazione del SS. Sacramento in quella che potrebbe essere la cattedrale di San Marco a Venezia; davanti l\u2019ostensorio posto nell'altare maggiore, sono raffigurati tre sacerdoti, due chierichetti inginocchiati, a destra il Doge di Venezia e attorno l'altare i componenti del Senato della Serenissima.\nLe opere della chiesa di San Filippo Neri.\nIl museo conserva alcune opere provenienti dalla chiesa di San Filippo Neri, a causa del restauro di quest'ultima.\nLa tela, appartenente ad un ciclo pittorico riguardante la sua vita, raffigura il Santo (dal volto illuminato) durante la lavanda dei piedi di un pellegrino osservato dai fedeli. Erano situati nelle pareti della navata della chiesa a lui dedicata.\nAppartenente ad un ciclo pittorico come il precedente dipinto e abbelliva l\u2019altare maggiore della chiesa. Rappresenta la Vergine con San Filippo e San Sebastiano, sullo sfondo dei putti sostengono una tenda come fosse un sipario.\nL\u2019opera, inizialmente attribuita a Giovanni Lanfranco e successivamente a Lamberti, era situata nell'altare della seconda cappella a sinistra. Al centro \u00e8 presente la Madonna con il Bambino, sulla destra \u00e8 raffigurato San Gioacchino, mentre Sant'Anna bacia la mano del piccolo.\nIl dipinto, inizialmente assegnato a Francesco Solimena poi a De Matteis, rappresenta un episodio dell\u2019agiografia del Santo: dovendosi recare in Sicilia, a causa del rifiuto di un barcaiolo dello Stretto, pos\u00f2 il suo mantello nell'acqua e, legandone un\u2019estremit\u00e0 al bastone, consent\u00ec l\u2019attraversamento dalle coste calabre a quelle messinesi a s\u00e9 stesso e ai suoi compagni.\nPotrebbe essere una porzione di un\u2019opera della scuola del Pomarancio che abbelliva l\u2019altare dedicata alla Madonna del Rosario. Sono raffigurati angeli che volano intorno alla colomba, simbolo della Santissima Trinit\u00e0.\nTratta probabilmente dalle Sacre Conversazioni, sono raffigurati S. Francesco di Paola a destra, un Santo Vescovo (forse San Benvenuto) a sinistra e in alto, tra le nuvole, la Madonna con il Bambino circondata da angeli. In basso a sinistra si pu\u00f2 notare uno stemma appartenente ad una famiglia sconosciuta.\nIl dipinto, che occupava la prima cappella a sinistra, \u00e8 stato recentemente restaurato e raffigura la Madonna sofferente che osserva il crocifisso mentre gli angeli mostrano i segni della Passione. Presenta riferimenti al classicismo di afflusso baroccesco.\nL\u2019esempio di Guido Reni per la chiesa romana di Santa Maria in Vallicella rappresenta la tendenza di riprodurre quadri famosi su richiesta.\nLa tela raffigura San Dionigi, vescovo di Parigi e patrono di Francia vissuto nel III secolo, durante il suo martirio nel Montmartre con due angeli che scendono dal cielo con la palma, osservato da alcuni militari e, in lontananza tra le nuvole, Dio con il volto di Giove.\nIl dipinto ritrae San Giuseppe da Copertino in volo secondo la sua iconografia, circondato dai fedeli. L\u2019artista, in difficolt\u00e0 nella pittura da cavalletto, esprime il suo massimo in questa opera.\nIl dipinto, tratto dalle Sacre Conversazioni, raffigura la Madonna con il Bambino, San Giuseppe e due coppie di Santi: Antonio da Padova e Nicola da Tolentino a sinistra, Gaetano di Thiene e Francesco Saverio a destra. In primo piano a destra si trova un uomo (forse il donatore), ridipinto o aggiunto in epoca posteriore.\nLa miniatura raffigura la Madonna in trono con il Bambino, San Carlo Borromeo e Santa Chiara con angeli sullo sfondo. \u00c8 stata donata alla raccolta comunale da Garibaldo Marchegiani nel 1994. Non \u00e8 nota la provenienza e l\u2019autore, ma per lo stile rococ\u00f2 romano-partenopeo potrebbe appartenere a Sebastiano Conca.\nSecoli XIX-XX.\nLa sezione moderna del museo contiene opere acquistate o donate nel 2001 tra le quali quelle di Lin Delija, Luigi Bartolini (disegni, incisioni ed oli), Giovan Battista Gallo (tra cui \u201cL\u2019orfanella\u201d del 1872), Raul Bartoli (un paesaggio) e Cesare Peruzzi (due ritratti di bambini). Nel 2005 sono state esposte al pubblico le opere di privati, normalmente non visitabili. Trovano posto anche le opere di Elio Cappannari, Franco Torcianti, Otello Giuliodori e Bruno da Osimo (tra cui una raccolta di xilografie come la \u201cVergine Lauretana\u201d).\nProseguendo, oltre al manichino in legno chiamato \u201cPagabuffi\u201d, si trovano circa 250 statuine da presepe in cartapesta appartenenti a Luigi Guacci, due sculture d\u2019arte contemporanea, una mazza della \u201cConfraternita della morte\u201d, abiti da magistrato e da valletto e due dipinti anonimi di Venezia di tardo settecento."}
{"id": "220807", "revid": "1543377", "url": "https://it.wikipedia.org/wiki?curid=220807", "title": "Alessandro Magnasco", "text": "Vita e opere.\nFiglio di Stefano Magnasco e di Livia Caterina Musso, Alessandro ebbe una sorella, Artemisia, e un fratello, Giuseppe.\nCon la morte del padre Stefano, anche lui pittore allievo di Valerio Castello, Alessandro Magnasco venne affidato ad un mercante della sua citt\u00e0 natale che, nel 1682 circa, lo condusse a Milano come allievo di Filippo Abbiati; qui venne influenzato soprattutto dalla coeva pittura veneziana, fatta di materia pastosa e sfaldata con violenti contrasti sia cromatici che luministici che in seguito avranno una forte influenza anche nella pittura di suoi contemporanei, in particolare il vedutista veneziano Marco Ricci.\nPittura di genere.\nConsiderato uno dei pittori pi\u00f9 originali del Settecento italiano, si distinse, nella pittura di genere popolaresco, per la pennellata densa di contrasti luminosi che tendevano a costruire apparati oscuri e figure distorte, anticipando la pittura dei secoli successivi da William Turner agli Espressionisti.\nMagnasco a Milano.\nSuoi primi lavori, secondo le fonti, sono stati i ritratti, un genere abbandonato presto per dedicarsi a paesaggi con scene animate da piccole figure allampanate di frati, zingari, boscaioli e saltimbanchi inserite in grandi e tetri scenari, ricorrendo soprattutto a fondali con paesaggi burrascosi o tenebrose scenografie conventuali.\nLa prima opera nota \u00e8 un \"Paesaggio di rovine\" databile al 1697 e ora in collezione privata a Milano. Nella realizzazione delle opere con rovine e architetture si avvale della collaborazione di alcuni \"ruinisti\" come Clemente Spera ed Antonio Francesco Peruzzini.\nAlla corte dei Medici.\nDal 1703 al 1710 Magnasco fu a Firenze al servizio del Gran Principe Ferdinando de' Medici primogenito di Cosimo III e appassionato collezionista. Magnasco a Firenze s'imbatt\u00e9 in una serie di pittori e incisori che tra il '600 e il '700 si erano dedicati allo sviluppo del genere cosiddetto della pittura \"caricata e giocosa\" come Stefano della Bella, Baccio del Bianco, Jacques Callot, Salvator Rosa, Giuseppe Maria Crespi e Giovanni Domenico Ferretti, tutti frequentatori della corte degli ultimi granduchi medicei.\nNel 1711, tornato a Milano, fu chiamato ad eseguire la decorazione per l'entrata trionfale dell'Imperatore Carlo VI.\nTra il 1720 e il 1725 dipinse per il conte Colloredo, governatore di Milano, nove quadri, tra cui le \"Lezione di catechismo\" e la \"Sinagoga\". \nTornato a Genova nel 1735 esegue il \"Trattenimento in un giardino di Albaro\", ora conservato presso i Musei di Strada Nuova.\nSpirito inquieto.\nSpesso la sua pittura viene paragonata a quella degli spiriti inquieti come il visionario, suo contemporaneo, Mons\u00f9 Desiderio e a certe caratteristiche coloristiche e formali di El Greco pure se, rispetto alle grandi pale d'altare di quest'ultimo, Magnasco opponeva una sua visione della luminosit\u00e0 pur nei piccoli formati dei quadri \"di genere\" settecenteschi con scenette nelle quali Magnasco aggiunse una forte dose di drammaticit\u00e0 e un certo gusto tutto rococ\u00f2 di stampo scenografico, ruinista e teatrale. Furono famosi i suoi quadri con la presenza inquietante della maschera di Pulcinella in paesaggi dalla scenografia improbabile."}
{"id": "220809", "revid": "110157", "url": "https://it.wikipedia.org/wiki?curid=220809", "title": "Museo civico-parrocchiale Maria Crocefisso Satellico", "text": "Il Museo civico-parrocchiale \"Maria Crocefisso Satellico\" ad Ostra Vetere (AN), \u00e8 situato nei suggestivi ambienti dell'ex convento di Santa Lucia delle suore clarisse, un edificio monumentale di origine medievale, rinnovato alla fine del XVII secolo. Il complesso fa parte del pi\u00f9 ampio Sistema Museale della Provincia di Ancona, che riunisce tutti i complessi culturali della provincia.\nStoria.\nNel 1810 con le leggi di soppressione degli ordini religiosi, vigenti nel Regno d'Italia, il convento delle Clarisse divenne propriet\u00e0 di una famiglia del luogo. Nel 2000 l'Amministrazione comunale di Ostra Vetere ha acquistato il complesso monumentale, e in seguito a restauro, ha destinato l'immobile a sede museale ed archivio e biblioteca comunale. \nIl museo, allestito in collaborazione con gli enti ecclesiastici locali, \u00e8 stato inaugurato il 26 gennaio 2008.\nLe sezioni espositive.\nIl percorso si articola su due piani: al pianterreno \u00e8 situata un'esposizione di carattere etnografico, con gli attrezzi usati nel secolo scorso per la produzione e la lavorazione dei prodotti agricoli, in particolare dell'olio d'oliva, e una collezione di libri antichi di farmacopea, provenienti dalla biblioteca dei padri Cappuccini.\nAl primo piano \u00e8 collocata l'esposizione di opere d'arte. La prima sala ospita i reperti pi\u00f9 antichi dell'arte sacra locale, con parti di affreschi staccati di Dionisio Nardini e Fabrizio Fabrizi. La seconda sala espone opere pittoriche di tema sacro, mentre nella terza sono presenti dipinti e sculture in legno che illustrano prevalentemente la devozione ai santi.\nNotevoli due tele cinquecentesche, del Pomarancio (\"Ges\u00f9 che salva dalla tempesta san Pietro\") e di Claudio Ridolfi (\"Ges\u00f9 coronato di spine\").\nNell'ultima sezione \u00e8 collocata l'antica biblioteca dei Frati Minori Conventuali, parte dei beni ecclesiastici incamerati dal Comune nel 1869, che raccoglie volumi risalenti al Quattrocento."}
{"id": "220812", "revid": "1360634", "url": "https://it.wikipedia.org/wiki?curid=220812", "title": "Museo di storia della mezzadria", "text": "Il museo di storia della mezzadria \"Sergio Anselmi\" si trova a Senigallia. Ha sede in un'ala del convento di Santa Maria delle Grazie (fine XV secolo) e dal 2004 \u00e8 intitolato al suo ideatore e curatore scientifico Sergio Anselmi, che lo ha diretto dal 1978 (data di apertura) al 2003.\nDescrizione.\nIl Museo, che per imponenza e rigore scientifico si affianca ai pi\u00f9 importanti musei demoantropologici italiani, documenta i caratteri del lavoro e della vita del mezzadro marchigiano dal XIX secolo fino agli anni sessanta del XX secolo. Oltre 2.000 oggetti sono disposti a tema in trenta ambienti, secondo il loro ruolo nell'economia mezzadrile e secondo il calendario dei lavori e delle stagioni. Ingrandimenti di fotografie dei primi anni del Novecento e opere su tela di Vittorio Ottavio Giuliani con scene di vita contadina accompagnano il visitatore lungo tutto il percorso espositivo. Alle pareti della seconda scalinata e del pianerottolo del primo piano \u00e8 in mostra permanente la collezione di fotografie di Mario Giacomelli su \"lavoro agricolo\" e \"paesaggio agrario\" donata al museo dal maestro senigalliese nel 1978."}
{"id": "220815", "revid": "52076", "url": "https://it.wikipedia.org/wiki?curid=220815", "title": "Parco archeologico della citt\u00e0 romana di Suasa", "text": ""}
{"id": "220820", "revid": "486946", "url": "https://it.wikipedia.org/wiki?curid=220820", "title": "Olio Terre d'Otranto", "text": ""}
{"id": "220821", "revid": "2225", "url": "https://it.wikipedia.org/wiki?curid=220821", "title": "Mangaung", "text": ""}
{"id": "220823", "revid": "28530", "url": "https://it.wikipedia.org/wiki?curid=220823", "title": "Logiche Descrittive", "text": ""}
{"id": "220825", "revid": "119008880", "url": "https://it.wikipedia.org/wiki?curid=220825", "title": "Stanley Baldwin", "text": "\u00c8 stato primo ministro del Regno Unito tre volte: dal 22 maggio 1923 al 22 gennaio 1924, dal 4 novembre 1924 al 5 giugno 1929 e dal 7 giugno 1935 al 28 maggio 1937.\nInizio della carriera politica e prima Premiership.\nStanley Baldwin nacque a Bewdley, nel Worcestershire, nel 1867, da una famiglia di industriali siderurgici. Nel 1908 venne eletto alla Camera dei Comuni per il Partito Conservatore nel seggio di Bewdley, precedentemente occupato dal padre. Nel 1917, durante la Prima guerra mondiale, entr\u00f2 per la prima volta al governo, con la carica di segretario finanziario al Tesoro, e nel 1921 fu promosso all'incarico di presidente del Board of Trade, divenendo cos\u00ec membro del Gabinetto.\nNell'ottobre 1922 Baldwin venne scelto come cancelliere dello Scacchiere dal nuovo primo ministro Bonar Law. Quando quest'ultimo si ritir\u00f2 dalla vita politica perch\u00e9 malato terminale di cancro, nel maggio 1923, non essendovi altri esponenti di primo piano dei conservatori al governo, proprio Baldwin venne scelto come nuovo primo ministro. Tuttavia, Baldwin prefer\u00ec andare alle urne nel dicembre di quell'anno per verificare il consenso degli elettori alla sua proposta di una tariffa protezionistica, e i conservatori persero la maggioranza.\nDall'opposizione al secondo Governo Baldwin.\nIn seguito alle dimissioni di Baldwin nel gennaio 1924, il Governo venne formato dal Partito Laburista con Ramsay MacDonald come primo ministro, senza tuttavia disporre della maggioranza dei seggi. Pertanto, si torn\u00f2 ancora alle urne nel dicembre dello stesso anno, e i conservatori ottennero la maggioranza assoluta dei seggi. Il nuovo Governo Baldwin dovette affrontare gravi problemi, come la difficile difesa del gold standard e la gestione dei debiti di guerra. Ma soprattutto Baldwin si trov\u00f2 a gestire lo sciopero generale proclamato dal Trades Union Congress (TUC: la maggiore confederazione sindacale della Gran Bretagna) nel 1926, in solidariet\u00e0 alle rivendicazioni dei minatori, che protestavano contro i tagli ai propri salari. Al termine di dieci giorni di sciopero consecutivi, che Baldwin vedeva come un atto di eversione, il sindacato si arrese, lo sciopero venne revocato ed entr\u00f2 in vigore una legge che vietava gli scioperi di solidariet\u00e0, i picchettaggi di massa e l'iscrizione dei dipendenti pubblici al TUC. Alla fine della legislatura, i conservatori persero le elezioni del 1929 e i laburisti tornarono al governo.\nPartecipazione al Governo Nazionale.\nI laburisti si trovarono nuovamente privi di una maggioranza assoluta di seggi, e nel 1931 MacDonald, per affrontare la grave crisi economica che stava colpendo tutto il mondo, propose di dar vita a un esecutivo con rappresentanti di tutti i partiti, il cosiddetto \"Governo nazionale\". Il Partito Laburista, per\u00f2, espulse MacDonald, il cui governo si trov\u00f2 quindi sostenuto soprattutto dai conservatori, e Baldwin ebbe l'importante carica di Lord Presidente del Consiglio, diventando primo ministro di fatto a causa del peggioramento della salute di MacDonald. Nel 1935 Baldwin ricopr\u00ec per la terza volta la carica di primo ministro.\nOltre alla crisi economica, Baldwin fu costretto a gestire, nel 1936, il problema dell'abdicazione del re, Edoardo VIII, causato dalla scelta di questi di sposare una donna divorziata, l'americana Wallis Simpson, che per di pi\u00f9 era sospettata di simpatie naziste. L'abdicazione del re, e la successione di suo fratello Giorgio VI, furono gestite efficacemente da Baldwin. Oltre a questo, il Primo Ministro affront\u00f2 la crisi internazionale causata dall'invasione dell'Etiopia da parte dell'Italia di Mussolini, e Baldwin fu accusato di eccessiva docilit\u00e0 nei confronti dell'Italia fascista e della Germania hitleriana. Baldwin si dimise il 28 maggio 1937, il giorno dopo l'incoronazione di Giorgio VI, il quale lo nomin\u00f2 Conte di Bewdley e cavaliere della Giarrettiera. Da allora si ritir\u00f2 dalla politica; mor\u00ec a Stourport-on-Severn, nel Worcestershire, il 14 dicembre 1947.\nMatrimonio e figli.\nStanley Baldwin si spos\u00f2 il 12 settembre 1892 con Lucy Ridsdale. Ebbero sei figli:"}
{"id": "220832", "revid": "6923", "url": "https://it.wikipedia.org/wiki?curid=220832", "title": "LIBS", "text": "La LIBS, acronimo dell'inglese Laser Induced Breakdown Spectroscopy o, talvolta, LIPS, acronimo dell'inglese Laser Induced Plasma Spectroscopy, \u00e8 una tecnica che permette di effettuare analisi sia qualitative che quantitative, tramite lo studio dello spettro ottico emesso dal plasma generato dall'interazione tra una radiazione laser ad alta potenza e un campione che pu\u00f2 essere solido, gassoso o liquido.\nDescrizione.\nLa LIBS \u00e8 un tipo di spettroscopia di emissione atomica che utilizza un impulso laser ad alta energia come sorgente di eccitazione.\nIl laser viene focalizzato in modo da dare luogo alla formazione di un plasma per eccitare il campione in esame. La formazione del plasma ha inizio soltanto quando il laser raggiunge una determinata soglia di rottura ottica che dipende dal materiale in esame e dall'ambiente i cui si trova. Il linea di principio il LIBS pu\u00f2 analizzare qualunque materiale indipendente dal suo stato fisico che pu\u00f2 essere solido, liquido o gassoso.\nPoich\u00e9 ogni elemento chimico emette radiazioni di frequenza caratteristica quando viene eccitato a temperature sufficientemente alte, La LIBS \u00e8 teoricamente in grado di rilevare qualunque elemento. Il limite operativo \u00e8 dato solamente dalla potenza del laser, dalla sensitivit\u00e0 e dall'intervallo di rilevazione dello spettrografo rivelatore. Se i costituenti del materiale sono noti, allora si pu\u00f2 utilizzare la LIBS per valutare l'abbondanza relativa dei costituenti o la presenza di impurezze. In pratica i limiti di rilevazione dipendono da:\nSviluppo.\nL'enorme sviluppo che si \u00e8 avuto nell'ultimo decennio ha permesso a questa tecnica di ampliare il suo campo d'applicazione; \u00e8 recente, infatti, il suo utilizzo per l'analisi e l'esplorazione di Marte o l'impiego come micro-propulsore per l'esatto posizionamento dei satelliti.\nL'assenza di un pretrattamento del campione ed il semplice set-up sperimentale hanno permesso il suo utilizzo diffuso come tecnica di analisi elementare. Un ulteriore vantaggio \u00e8 dovuto dalla micro-distruttivit\u00e0 del campione, in quanto l'unico danno che si apporta \u00e8 l'ablazione del materiale che crea un foro con dimensioni che dipendono dallo \"spot\" del laser focalizzato. L'interazione laser-materia vaporizza la superficie del materiale che si vuole analizzare; ci\u00f2 porta alla formazione di un plasma in espansione ad alta temperatura (6.000 - 20.000\u00a0K).\nDurante l'espansione del plasma, le collisioni anelastiche degli elettroni con le particelle pesanti guidano i processi principali di transizione degli elettroni di legame tra i vari livelli energetici, mentre la concentrazione delle particelle cariche all'interno del plasma \u00e8 controllata dai processi di ionizzazione per impatto elettronico e ricombinazione a tre corpi."}
{"id": "220833", "revid": "287204", "url": "https://it.wikipedia.org/wiki?curid=220833", "title": "Edouard Daladier", "text": ""}
{"id": "220834", "revid": "287204", "url": "https://it.wikipedia.org/wiki?curid=220834", "title": "Ramsay MacDonald", "text": "Membro dapprima del Partito Laburista Indipendente, nel 1906 fu tra i fondatori del Partito Laburista inglese, del quale divenne leader nel 1911. Fu Primo ministro del Regno Unito in tre governi. Dal 22 gennaio al 4 novembre 1924 guid\u00f2 un governo interamente laburista (il primo della storia inglese), dal 5 giugno 1929 al 24 agosto 1931 fu di nuovo a capo di un esecutivo laburista, mentre da questa data fino al 7 giugno 1935 fu a capo di una coalizione di unit\u00e0 nazionale.\nGiovinezza e ingresso in politica.\nMacDonald era figlio illegittimo di un bracciante e di una cameriera, una condizione piuttosto frequente nella Scozia dell'epoca. Venne registrato all'anagrafe con il cognome del padre, MacDonald, e quello della madre, Ramsay. Trasferitosi a Londra nel 1886, ottenne un lavoro come impiegato e si iscrisse ad un gruppo della sinistra riformista, l'Unione Socialista. Studi\u00f2 scienze, botanica, agricultura, matematica e fisica presso la Birkbeck, Universit\u00e0 di Londra. Il 13 novembre 1887 partecip\u00f2 alla grande manifestazione socialista di Trafalgar Square, conclusasi con una carica delle forze dell'ordine, che provocarono alcuni morti e numerosi feriti.\nNel 1888 MacDonald trov\u00f2 lavoro come segretario di Thomas Lough, un mercante di t\u00e8 e politico radicale, che nel 1892 fu eletto deputato con il Partito Liberale. Questo lavoro permise a MacDonald di conoscere a fondo la vita politica della capitale; tuttavia MacDonald prefer\u00ec dimettersi da segretario e si iscrisse alla Societ\u00e0 Fabiana, di cui promosse i principi in pubbliche conferenze. In quel periodo nel movimento operaio britannico si era diffusa la convinzione che fosse necessaria una rappresentanza autonoma dei lavoratori in parlamento, non pi\u00f9 vincolata al Partito Liberale.\nNel 1894 MacDonald si iscrisse al Partito Laburista Indipendente guidato da Keir Hardie, il primo partito socialista di massa, sebbene non marxista, nella storia del Regno Unito. Dopo alcune candidature senza successo per la Camera dei Comuni (1894 e 1900), MacDonald caldeggi\u00f2 la nascita del Comitato di Rappresentanza Laburista, formato da rappresentanti di molti gruppi e associazioni operaie, oltre che dal Trades Union Congress, il principale sindacato britannico; MacDonald divenne Segretario del Comitato, in quanto rappresentante del Partito Laburista Indipendente. Grazie ad un accordo elettorale da lui stesso negoziato con il Partito Liberale, il Comitato, divenuto ufficialmente nel 1906 Partito Laburista, ottenne, nelle elezioni di quell'anno, il primo significativo risultato elettorale, e MacDonald fu eletto deputato a Leicester. I deputati laburisti sostennero dall'esterno i governi liberali di Campbell-Bannerman e Asquith.\nLeadership del Partito Laburista.\nNel 1911, conquist\u00f2 la \"leadership\" del partito (formalmente come Presidente del gruppo parlamentare laburista). Con lo scoppio della Prima guerra mondiale (agosto 1914), poich\u00e9 i parlamentari laburisti votarono in maggioranza i crediti di guerra e appoggiarono il Governo Asquith, MacDonald, convinto neutralista, si dimise da leader del partito, venendo sostituito da Arthur Henderson, e assunse la carica di tesoriere. Molto criticato per quello che appariva anti-patriottismo, MacDonald guard\u00f2 inizialmente in maniera favorevole alla rivoluzione di febbraio in Russia (fatto del resto comune a molti esponenti della sinistra europea), tanto da proporre la costituzione di consigli di operai e soldati, simili ai \"soviet\", anche in Gran Bretagna. Nel 1918, dopo aver presentato una proposta di nazionalizzazione dei principali mezzi di produzione, venne sconfitto alle elezioni, perdendo il proprio seggio.\nSoltanto nel 1922 MacDonald torn\u00f2 alla Camera dei comuni come deputato del collegio di Aberavon, in Galles, nel contesto di una generale crescita dei voti e dei seggi laburisti. Fu rieletto leader del partito, e, poich\u00e9 per la prima volta il Partito Laburista aveva ottenuto pi\u00f9 seggi dei liberali, MacDonald divenne ufficialmente Leader dell'Opposizione. Nelle elezioni del 1923 i laburisti, sotto la sua guida, sorpassarono per la prima volta il Partito Liberale anche per numero di voti e divennero il secondo partito britannico dietro i Conservatori. Appariva chiaro ormai che i laburisti erano vicini alla possibilit\u00e0 di governare. Questo avvenne nel gennaio 1924, quando i conservatori di Stanley Baldwin persero un voto di fiducia alla Camera dei Comuni, e re Giorgio V incaric\u00f2 MacDonald di formare un governo, cosa resa possibile dall'appoggio esterno dei liberali di Asquith. Fu il primo governo laburista della storia britannica, il primo guidato da una persona proveniente dalla \"working class\" e uno dei pochi guidati da un non laureato.\nPrimo Governo Laburista.\nNon avendo una maggioranza assoluta di seggi alla Camera dei Comuni e dovendo dipendere dai voti del Partito Liberale, MacDonald non ebbe molti margini di manovra in politica interna, e per questo prefer\u00ec dedicarsi alla politica estera. In questo ambito, cerc\u00f2 di superare la situazione venutasi a creare in seguito al Trattato di Versailles, in particolare cercando una soluzione al problema delle riparazioni dovute dalla Germania, trovando un compromesso accettabile anche da parte francese. Soprattutto, per\u00f2, suscit\u00f2 polemiche da parte dei conservatori la decisione del Governo di riconoscere ufficialmente l'Unione Sovietica con due trattati. Quando emerse la volont\u00e0 di MacDonald di riconoscere un prestito al governo bolscevico, anche i liberali ritirarono il loro appoggio e provocarono la caduta del governo. MacDonald convoc\u00f2 le elezioni improvvisamente nell'ottobre del 1924.\nLa campagna elettorale fu caratterizzata dalla pubblicazione da parte del \"Daily Mail\" di una lettera firmata da Zinoviev, il presidente dell'Internazionale Comunista al rappresentante britannico dell'organizzazione, in cui si chiedeva che i deputati laburisti simpatizzanti per l'Unione Sovietica facessero pressioni sul Governo per la ratifica dei trattati, in mancanza dei quali si sarebbe dovuto lavorare a una rivoluzione comunista in Gran Bretagna. La lettera era in effetti un falso, come accertato dagli storici, e tuttavia all'epoca fu creduta vera da molti e certamente ebbe un effetto negativo per il Partito Laburista. Nonostante questo, i laburisti riuscirono a contenere la perdita di seggi, e il vero sconfitto fu il Partito Liberale, mentre i conservatori, che riscossero un vero exploit elettorale conquistando 413 seggi contro i 151 dei laburisti, tornarono al governo guidati da Baldwin. Da quel momento, con il ridimensionamento del partito liberale, il sistema politico inglese assumer\u00e0 un'impronta fortemente bipartitica.\nSecondo Governo Laburista.\nL'evento pi\u00f9 significativo dei cinque anni di governo conservatore fu lo sciopero generale del 1926, iniziato con l'astensione dei minatori (che bloccarono l'industria inglese), appoggiato dai laburisti. La sconfitta del movimento sindacale in questa occasione segn\u00f2 l'inizio di un profondo declino delle Trade Unions e di una lunga stagione di egemonia politica conservatrice. In un contesto di disoccupazione stabilmente elevata, nel maggio 1929 i laburisti ottennero la maggioranza relativa dei seggi, 288 contro i 260 dei conservatori e i 59 dei liberali, i quali ancora una volta accettarono di votare la fiducia a MacDonald (che in queste elezioni vinse il seggio di Seaham, nella contea di Durham). Il nuovo governo ebbe una vita inizialmente pi\u00f9 tranquilla rispetto alla precedente esperienza del 1924. MacDonald convoc\u00f2 una conferenza per il disarmo navale con gli Stati Uniti e il Giappone, ma non venne raggiunto un accordo unanime.\nGoverno Nazionale (1931-1935).\nQuando scoppi\u00f2 la Grande depressione economica, i laburisti non avevano idee diverse da quelle tradizionali di risparmi per non alimentare il deficit, mentre furono Lloyd George e Keynes sul fronte liberale, e Mosley tra i laburisti, a suggerire una politica pi\u00f9 interventista da parte del governo. Quando vide che le sue idee non trovavano seguito, Mosley usc\u00ec dal partito e pi\u00f9 tardi si convert\u00ec al fascismo. Intanto la disoccupazione saliva paurosamente, e il Governo doveva cercare di alleviare la condizione dei disoccupati, pur cercando di rimanere fedele al \"gold standard\". Nel 1931 il rapporto May, elaborato dalla commissione per le spese nazionali, indic\u00f2 come unico mezzo per salvare il bilancio pubblico una politica di tagli alla spesa pubblica, mentre Keynes invitava il Governo a svalutare la sterlina e aumentare la spesa senza badare al deficit.\nQuando i sindacati (le \"Trade union\"), che erano la colonna portante del Partito laburista, rifiutarono di accettare i sacrifici proposti dal suo governo, era chiaro che i laburisti si sarebbero divisi. MacDonald decise, con una parte dei suoi colleghi al Governo, di formare un nuovo governo di unit\u00e0 nazionale con i conservatori e i liberali, una scelta che ne provoc\u00f2 l'immediata espulsione dal partito laburista e la fondazione, da parte di MacDonald, di un nuovo gruppo definito \"Laburista Nazionale\". Il nuovo partito non aveva in pratica nessun consenso nel Paese o nelle Trade Unions, e procur\u00f2 al suo leader, e capo del Governo, l'accusa di tradimento.\nI conservatori invitarono MacDonald a convocare elezioni immediate, che furono vinte in modo schiacciante dal \"Governo nazionale\" (conservatori, liberali e laburisti nazionali), mentre i laburisti persero oltre tre quarti dei loro seggi. \u00c8 probabile che MacDonald stesso non prevedesse n\u00e9 desiderasse una simile sconfitta del suo vecchio partito, e che sperasse in una successiva riconciliazione, che a quel punto si rivel\u00f2 impossibile.\nIl nuovo governo era di fatto dominato dai conservatori di Baldwin e Neville Chamberlain, e MacDonald, pur restando in carica quale Primo Ministro, non aveva realmente il controllo sulla politica interna. Prefer\u00ec allora concentrarsi sulla politica estera, impegnandosi sempre a favore del disarmo e della Societ\u00e0 delle Nazioni. Questo non bast\u00f2 a migliorare i rapporti con i laburisti, e con la scelta dei conservatori di applicare una politica protezionistica come strumento per combattere la crisi economica, perse anche l'appoggio di una parte dei liberali.\nGli ultimi anni.\nLa salute di MacDonald inizi\u00f2 inoltre a declinare e anche il suo pacifismo gli procur\u00f2 le critiche di alcuni conservatori, come Winston Churchill. MacDonald si dimise quindi da primo ministro nel giugno del 1935, venendo sostituito da Baldwin e accettando la carica di Lord Presidente del Consiglio, una carica per lo pi\u00f9 onorifica che comunque gli consentiva di rimanere membro del Gabinetto di governo. Alle successive elezioni del novembre 1935 MacDonald non riusc\u00ec a conquistare il suo seggio parlamentare. Pur riuscendo a essere eletto in una successiva elezione suppletiva, si ritir\u00f2 dalla vita politica e mor\u00ec nel novembre 1937 nel corso di una crociera nell'Oceano Pacifico. La salma venne tumulata in Scozia, nel cimitero parrocchiale di Spynie ad Elgin, nella Contea di Moray."}
{"id": "220836", "revid": "2225", "url": "https://it.wikipedia.org/wiki?curid=220836", "title": "Aq Sunqur", "text": ""}
{"id": "220837", "revid": "2225", "url": "https://it.wikipedia.org/wiki?curid=220837", "title": "Ak Sunkur Qasim al-Awla", "text": ""}
{"id": "220838", "revid": "2225", "url": "https://it.wikipedia.org/wiki?curid=220838", "title": "Ak Sunqur Qasim al-Awla", "text": ""}
{"id": "220839", "revid": "2225", "url": "https://it.wikipedia.org/wiki?curid=220839", "title": "Ak Sunkur", "text": ""}
{"id": "220841", "revid": "2225", "url": "https://it.wikipedia.org/wiki?curid=220841", "title": "Aq Sunkur al-Hajib", "text": ""}
{"id": "220842", "revid": "124777132", "url": "https://it.wikipedia.org/wiki?curid=220842", "title": "Megaptera novaeangliae", "text": "La megattera (Megaptera novaeangliae, ) \u00e8 un cetaceo misticeto della famiglia Balaenopteridae.\nIl nome \"Megaptera\" deriva dal greco \"\u03bc\u03ad\u03b3\u03b1 \u03c0\u03c4\u03b5\u03c1\u03cc\u03bd\" (m\u00e9ga pter\u00f3n, grande ala), in riferimento alle grandi pinne pettorali, che possono raggiungere una lunghezza pari a circa un terzo di quella del corpo e che sono le pi\u00f9 lunghe di tutti i cetacei.\nPossono raggiungere dimensioni che vanno dagli 11 ai 17 m, sebbene esemplari pi\u00f9 lunghi di 15 m siano piuttosto rari e possono pesare fino a kg.\nSono capaci di compiere delle acrobazie, come il \"breaching\", il \"lobtailing\" e il \"flipperslapping\".\nI maschi producono un complesso canto che pu\u00f2 durare da 10 a 20 minuti e che viene ripetuto per diverse ore. Quale sia lo scopo di tale canto non \u00e8 ancora molto chiaro, sebbene si suppone che possa svolgere un ruolo nell'accoppiamento.\nVivono in quasi tutti i mari e gli oceani del mondo e compiono delle lunghe migrazioni per spostarsi dalla zona in cui si cibano, nelle regioni polari, a quelle in cui si accoppiano e partoriscono, nelle acque subtropicali o tropicali. Si cibano principalmente di krill e piccoli pesci, che cacciano con tecniche particolari come il \"bubble feeding\".\nCome altri grandi cetacei, le megattere sono state oggetto di caccia da parte dell'industria baleniera. Nel 2003 \u00e8 stato calcolato che a causa delle eccessive uccisioni compiute prima del 1966, la popolazione delle megattere fosse ridotta di circa il 90%. Oltre alla caccia, minacce per la sopravvivenza di questa specie derivano dalle collisioni con le navi, dall'inquinamento del mare e da quello acustico. Dal 1966 la specie si \u00e8 ripresa numericamente e si stima vi siano al mondo almeno 80 000 esemplari.\nTassonomia.\nLe megattere appartengono alla famiglia Balaenopteridae, che si pensa si sia separata dalle altre famiglie dei Mysticeti all'incirca alla met\u00e0 del Miocene.\nSebbene chiaramente correlata alle altre grandi balenottere, la megattera \u00e8 stata l'unica specie del suo genere fin dagli studi di Grey del 1846. Pi\u00f9 di recente, analisi di sequenziamento del DNA mitocondriale hanno indicato che le megattere sono pi\u00f9 strettamente imparentate con \"Eschrichtius robustus\", unico rappresentante della famiglia Eschrichtiidae, e con la balenottera comune (\"Balaenoptera physalus\") piuttosto che con altre balenottere come la balenottera minore (\"Balaenoptera acutorostrata\"). Se ulteriori analisi confermeranno queste relazioni, sar\u00e0 necessario riclassificare la famiglia Balaenopteridae.\nLa megattera \u00e8 stata identificata come \"baleine de la Nouvelle Angleterr\" da Mathurin Jacques Brisson nel suo \"Regnum Animale\" del 1756. Nel 1781, Georg Heinrich Borowski descrisse la specie, convertendo il nome dato da Brisson al suo equivalente latino \"Balaena novaeangliae\". All'inizio del XIX secolo Lac\u00e9p\u00e8de spost\u00f2 la megattera dalla famiglia Balaenidae rinominandola \"Balaenoptera jubartes\". Nel 1846, John Edward Gray cre\u00f2 il genere \"Megaptera\", classificando la megattera come \"Megaptera longipinna\", ma nel 1932, Remington Kellogg riport\u00f2 l'epiteto specifico a \"novaeangliae\", latinizzazione di quello utilizzato da Brisson. Il nome generico Megaptera deriva dal greco m\u00e9ga-/\u03bc\u03ad\u03b3\u03b1- \"grande\" e pter\u00f3n/\u03c0\u03c4\u03b5\u03c1\u03cc\u03bd \"ala\", in riferimento alle loro grandi pinne pettorali; l'epiteto specifico si riferisce probabilmente ai frequenti avvistamenti di megattere al largo della costa della Nuova Inghilterra che avvenivano ai tempi di Brisson.\nDescrizione.\nLe megattere possono essere facilmente identificate per il loro corpo grosso e per l'evidente gobba presente sul dorso e su cui si trova la pinna dorsale, che \u00e8 piccola e pu\u00f2 assumere forme diverse. Il dorso \u00e8 di colore nero, mentre le pinne pettorali, i fianchi, il ventre e la pinna caudale possono presentare delle chiazze bianche e cicatrici bianche o nere. Le chiazze presenti sulle pinne pettorali e sulla pinna caudale possono variare da esemplare a esemplare e sono quindi utilizzate dai ricercatori per l'identificazione. La testa e le pinne pettorali presentano delle piccole gibbosit\u00e0 o tubercoli che portano dei follicoli piliferi con funzione sensoriale. Anche la distribuzione dei tubercoli \u00e8 caratteristica di ogni esemplare e sono pi\u00f9 abbondanti sulle labbra e sul mento.\nLe pinne pettorali possono raggiungere una lunghezza pari ad un terzo della lunghezza del corpo e sono le pi\u00f9 lunghe di tutti i cetacei. Si pensa che l'eccezionale lunghezza di queste pinne conferisca alle megattere una maggiore abilit\u00e0 nel nuoto subacqueo rispetto ai cetacei con pinne proporzionalmente pi\u00f9 piccole.\nSu entrambi i lati della mascella sono presenti da 270 a 400 fanoni di colore scuro che hanno una lunghezza media di 70 cm.\nNella regione ventrale si trovano da 14 a 35 solchi golari, delle pieghe cutanee che vanno dalla mandibola all'ombelico e che, essendo molto elastiche, consentono all'animale di aumentare il volume di acqua che pu\u00f2 essere contenuto all'interno della bocca e filtrato dai fanoni.\nIl soffio pu\u00f2 raggiungere i 3 m di altezza e pu\u00f2 avere forme differenti: in alcuni esemplari \u00e8 colonnare, mentre in altri pu\u00f2 essere a forma di V.\nLa lunghezza del corpo varia dagli 11 ai 17 m e le femmine generalmente sono pi\u00f9 lunghe dei maschi. I piccoli alla nascita sono lunghi circa 4 metri. Gli adulti possono pesare fino a kg, mentre alla nascita possono raggiungere i 680\u00a0kg.\nMigrazioni estive ed invernali.\nLe megattere si possono trovare in tutti gli oceani, ma sono balene tipicamente costiere, che spesso si avvicinano molto alla costa fino a spingersi in piccole baie ed estuari. Ci\u00f2 nonostante raramente si arenano sulle coste e contrastano, per questo, fortemente con le pseudorche. Esse migrano ogni estate verso le acque polari per nutrirsi e, quindi, tornano ai mari tropicali in inverno, allorch\u00e9 sono nati i piccoli e si svolge nuovamente l'accoppiamento. Sebbene vi siano popolazioni diverse, sia nell'Artico che nell'Antartico, possono avvenire degli scambi tra i due gruppi quando si muovono entrambi verso l'Equatore.\nLe megattere, che a volte sono state avvistate anche al largo delle coste britanniche, trascorrono l'estate nutrendosi, con i loro piccoli, a nord della Norvegia. In febbraio e in marzo si muovono verso occidente e quindi a sud, fino alle coste dell'Africa settentrionale, dove viene partorita un'altra generazione. In aprile e in maggio si ha un altro accoppiamento. Dopo di ci\u00f2 le balenottere migrano nuovamente verso nord, superando le Ebridi Esterne e le F\u00e6r \u00d8er e, infine, raggiungono la Norvegia settentrionale verso luglio ed agosto. I balenieri delle Ebridi, circa 90 anni fa, riuscivano a catturare qualche megattera, ma oggi riescono difficilmente a vederle e nessuna si \u00e8 arenata sulle coste nordeuropee da ormai lungo tempo. Nel 1866 una megattera venne avvistata a Firth of Tay in Scozia, quasi ogni giorno per circa sei settimane. Venne infine arpionata e, successivamente, sir John Struthers ne fece una descrizione anatomica molto particolareggiata.\nSi sono studiate particolarmente anche le migrazioni delle balenottere meridionali e si \u00e8 scoperto che esse seguono gli stessi schemi di quelle settentrionali. Le megattere passano l'estate nei mari antartici cibandosi dell'abbondante krill di quelle acque. All'avvicinarsi dell'inverno esse si spostano gradualmente verso nord. Le prime ad andare a nord sono le femmine, che hanno appena finito di svezzare i loro piccoli; questi tuttavia le seguono. Vengono quindi gli individui non ancora maturi, poi le femmine adulte ed infine le femmine gravide. Tutti raggiungono, quindi, le calde acque equatoriali, dove le femmine gravide partoriscono e poi si accoppiano nuovamente. Nella migrazione di ritorno le femmine gravide partono per prime; sono poi seguite dagli individui non ancora adulti; vengono infine le femmine adulte con i loro piccoli nati da poco. Per l'epoca in cui le acque ricche di nutrimento dell'Antartide sono state raggiunte, i vari gruppi si sono anche riuniti e rimangono cos\u00ec fino al momento di ripartire verso nord.\nIl krill: loro cibo principale.\nIl cibo delle megattere consiste in krill, ma, a volte, esse mangiano anche dei piccoli pesci e si ha notizia di una di esse nel cui stomaco vennero trovati persino sei cormorani pi\u00f9 un settimo nella gola. Questi vennero probabilmente ingoiati accidentalmente, allorch\u00e9 la balenottera si stava cibando dello stesso banco di krill nei cui pressi si trovavano i cormorani. A volte nel loro stomaco sono stati rinvenuti anche dei merluzzi. \nQuando per\u00f2 le megattere si trovano in acque tropicali, non si cibano quasi mai. Esse si alimentano quasi unicamente in inverno nelle acque pi\u00f9 fredde e le loro riserve di grasso vengono accumulate in maniera da bastare per tutto l'anno.\nLeviatani amorosi.\nLe megattere sono ben note per le loro stramberie amorose. Esse si girano e rigirano pi\u00f9 volte su se stesse nell'acqua battendo la superficie o schiaffeggiandosi reciprocamente con le loro grandi pinne. Tutto ci\u00f2 genera un forte moto ondoso il cui rumore \u00e8 percepibile anche a parecchi chilometri di distanza. A volte fuoriescono anche completamente dall'acqua, ma si ritiene che ricorrano a questo mezzo solo per liberarsi dai cirripedi che si attaccano al loro corpo.\nUccise sulla costa.\nCome avviene per molte altre specie di balene, il peggior nemico delle megattere \u00e8 l'uomo, seguito dall'orca. Le megattere, per la loro abitudine di seguire la costa e a causa delle loro rotte migratorie fisse, costituiscono una facile preda per l'uomo e, allorch\u00e9 viene iniziata la caccia alla balena, \u00e8 quasi sempre una megattera ad essere uccisa per prima.\nLa molestia dei balani.\nLe megattere sono di solito fortemente infestate da balani e da pidocchi delle balene; uno dei balani \"Coronula\" viene di solito trovato in associazione con i tubercoli della testa e delle pinne. \u00c8 stato pi\u00f9 volte notato che queste balenottere quando viaggiavano lungo le coste dell'Africa meridionale verso il nord erano fortemente infestate, mentre quelle che ritornavano dalle acque tropicali verso il sud, lo erano molto meno. Si \u00e8 ritenuto pertanto che nella zona in cui il fiume Congo si getta in mare, le megattere si avvicinassero molto sotto costa, in acque perci\u00f2 molto meno salate, nelle quali i balani o morivano, o comunque si staccavano."}
{"id": "220843", "revid": "775372", "url": "https://it.wikipedia.org/wiki?curid=220843", "title": "Andrew Bonar Law", "text": "Ha fatto parte del Partito Conservatore.\n\u00c8 stato Primo ministro del Regno Unito dal 23 ottobre 1922 al 22 maggio 1923.\nOrigini e giovinezza.\nNato da una famiglia di origini scozzesi, a Rexton un villaggio nella contea canadese di Nuovo Brunswick, era figlio del reverendo James Law, originario di Portrush, e di Elizabeth Kidston, discendente diretta dei primi mercanti che colonizzarono il Canada. Nel 1860, Law perse la madre ancora bambino, e venne cresciuto ed educato dalla zia materna Janet Kidston, fino a quando quest'ultima non decise di fare ritorno nella nativa Scozia. Fu in questa occasione che la zia Janet propose al padre James di portare con s\u00e9 il piccolo Andrew, che in Scozia avrebbe avuto maggiori occasioni per essere adeguatamente educato e cresciuto. Fu cos\u00ec che all'et\u00e0 di 12 anni, Law si trasfer\u00ec in Scozia per lavorare per i suoi tre zii materni, ricchi banchieri di Glasgow. Poich\u00e9 nessuno dei tre era sposato ed aveva figli, crebbero il giovane Andrew con la prospettiva di farlo il loro unico erede. Venne cos\u00ec mandato a studiare prima alla \"Gilbertfield School\" di Hamilton e poi alla Glasgow High School.\nNonostante gli ottimi risultati conseguiti negli studi dal giovane Law, i suoi tre zii non desiderarono per lui la carriera universitaria, e all'et\u00e0 di 16 anni lo assunsero allo sportello del loro istituto di credito. Tuttavia, la ferma volont\u00e0 di Law nel voler proseguire gli studi, lo indussero a frequentare le classi serali presso la Universit\u00e0 di Glasgow, nella quale inizi\u00f2 a interessarsi alla politica.\nOltre che alla politica si interess\u00f2 notevolmente alla lettura, diventando un vorace lettore di autori come Dickens, Carlyle e Disraeli.\nL'ingresso in politica e le battaglie sul protezionismo.\nSolo in et\u00e0 avanzata Law inizi\u00f2 la sua carriera politica, abbandonando la carica di Rettore dell'Universit\u00e0 di Glasgow (carica nella quale verr\u00e0 sostituito da Frederick Edward Smith, I conte di Birkenhead che ritrover\u00e0 anche in politica) candidandosi per il Partito Conservatore alle elezioni del 1900 in un collegio elettorale di Glasgow, facendo cos\u00ec il suo ingresso alla Camera dei Comuni. Nel 1902, data la sua competenza in campo economico, venne scelto dal nuovo Primo Ministro Arthur James Balfour come Segretario Parlamentare del \"Board of Trade\" (una posizione analoga, sia pure con meno poteri, a quella di un ministro del commercio). In questo periodo il Segretario di Stato per le Colonie, Joseph Chamberlain, invocava con insistenza una riforma tariffaria in senso protezionistico, Law si schier\u00f2 dalla sua parte, sia pure per ragioni puramente economiche, laddove Chamberlain vedeva il protezionismo come uno strumento per creare una pi\u00f9 stretta unit\u00e0 nell'Impero britannico. Tuttavia, date le persistenti divisioni all'interno del Partito Conservatore, Balfour si dimise nel dicembre 1905.\nLaw all'opposizione e leader dei Conservatori.\nAlle successive elezioni, i Conservatori furono nettamente sconfitti dai Liberali, sostenitori del \"free trade\", e Law stesso perse il suo seggio a Glasgow, salvo riguadagnarne un altro a Londra in una elezione suppletiva pochi mesi dopo. Candidato dal suo partito a Manchester in occasione delle elezioni del dicembre 1910, in cui appariva come il leader della corrente protezionista dei Conservatori, Law fu nuovamente sconfitto, e per una seconda volta riguadagn\u00f2 il seggio in una elezione suppletiva nel 1911 nel collegio di Bootle, presso Liverpool. Nel novembre di quell'anno, in seguito alle dimissioni di Balfour, i deputati Conservatori lo elessero leader del partito. La sua leadership si dimostr\u00f2 molto forte nelle battaglie parlamentari per la tariffa protezionistica e contro i progetti liberali di concessione dell'autonomia all'Irlanda, in particolare sostenendo che il progetto non teneva conto degli interessi della popolazione protestante dell'Ulster (la sua stessa famiglia era originaria dell'Ulster). alla fine il progetto venne approvato ma non entr\u00f2 in vigore a causa dello scoppio della guerra.\nPrima Guerra Mondiale.\nCon lo scoppio della Prima guerra mondiale (30 luglio 1914) i Conservatori ridussero i loro attacchi nei confronti del Governo, ma alla fine si rese inevitabile, nel maggio 1915, la nascita di un governo di coalizione tra Conservatori e Liberali, nel quale Law accett\u00f2 un posto relativamente secondario, quello di Segretario alla Colonie. Quando l'anno successivo il Primo Ministro, il liberale Herbert Henry Asquith, si dimise, il Re Giorgio V del Regno Unito invit\u00f2 Bonar Law a prenderne il posto, ma questi prefer\u00ec lasciare la Premiership a David Lloyd George, che in quanto liberale appariva pi\u00f9 adatto a presiedere un governo di coalizione, occupando invece la carica di Cancelliere dello Scacchiere e di Leader della Camera dei Comuni (Ministro per i rapporti con il Parlamento). La collaborazione tra Law e Lloyd George fu in effetti molto migliore che con Asquith, e prosegu\u00ec anche dopo la guerra, con le elezioni del 1918 in cui Law torn\u00f2 ad essere eletto nel collegio di Glasgow Central.\nBonar Law Primo Ministro.\nTerminata la guerra, Law si dimise da Cancelliere dello Scacchiere per ragioni di salute e addirittura si ritir\u00f2 dalla politica nel 1921. L'anno successivo, tuttavia, quando il Partito Conservatore ruppe la coalizione con Lloyd George, Law riprese il suo posto di leader del partito e divenne Primo Ministro, convocando e vincendo le nuove elezioni del 1922. Il principale problema affrontato dal nuovo governo fu quello dei debiti inter-alleati, in quanto la Gran Bretagna era debitrice nei confronti degli Stati Uniti e creditrice nei confronti di Francia e Italia, un problema di difficile soluzione date le difficili condizioni economiche di tutti i Paesi europei. Poco dopo, a Law fu diagnosticato un cancro allo stadio terminale, e si dimise nel maggio 1923. Mor\u00ec pochi mesi dopo a Londra."}
{"id": "220844", "revid": "1793900", "url": "https://it.wikipedia.org/wiki?curid=220844", "title": "Storia di Varsavia", "text": "Le informazioni sulla storia antica di Varsavia provengono essenzialmente dagli scavi archeologici e da poche fonti scritte. A partire dal medioevo, sull'attuale territorio di Varsavia si trovavano alcuni piccoli borghi e centri urbani: \nLa nascita di Varsavia \u00e8 dovuta alla divisione della Polonia attuata dal re Boleslao III (\"Boles\u0142aw Krzywousty\") per evitare dispute tra i suoi figli. La suddivisione port\u00f2 tuttavia a un indebolimento dello stato e alle invasioni da parte dei Lituani, i quali giunsero fino alla Masovia. Per questo motivo, l'antica tratta commerciale, che andava dalla Rus' di Kiev al Mar Baltico, passando per i territori sul fiume Bug, venne deviata sul lato sinistro della Vistola: il nuovo percorso incrociava la strada che passava tra Kamion e Solec, difesa dalla vicina Jazd\u00f3w.\nLa conquista e la distruzione di questa ultima cittadina nel 1262 da parte dei Lituani pose fine al periodo d'oro di questo centro commerciale e militare, ma non ferm\u00f2 gli scambi economici. Venne creata una nuova tratta, posizionata pi\u00f9 a nord sul fiume, difesa da una fortezza fondata dal duca Boleslao II di Masovia (\"Boles\u0142aw II Mazowiecki\"), nel punto dove attualmente si erge il Castello Reale di Varsavia.\nNon si \u00e8 conservato alcun documento che precisi la localizzazione di Varsavia, ma possiamo ritenere che la citt\u00e0 nacque a cavallo tra il XIII e il XIV secolo. I suoi fondatori furono probabilmente dei ricchi mercanti tedeschi di Toru\u0144. \nNel 1350 venne eretta una prima linea muraria, e nel 1380 una seconda. Sul finire del XIV secolo a nord della Citt\u00e0 Vecchia, racchiusa dalle mura, si svilupp\u00f2 la Citt\u00e0 Nuova gestita da proprie autorit\u00e0. In seguito all'unione tra la Polonia e la Lituania, la citt\u00e0 inizi\u00f2 rapidamente a crescere e a ingrandirsi. Nel 1406 il duca Giano I vi spost\u00f2 la propria capitale, precedentemente nella citt\u00e0 di Czersk. \nCon l'estinzione della casata dei duchi di Masovia, nel 1526, Varsavia e il ducato vennero poi annessi alla Corona polacca. Nel 1569 la citt\u00e0 divenne sede del parlamento della Confederazione Polacco-Lituana (\"Dieta generale del regno di Polonia e del granducato di Lituania\"), e dal 1573 vi si tennero le elezioni dei re polacchi. Nel 1596, dopo l'incendio che bruci\u00f2 il Castello Reale di Cracovia, venne deciso di trasferire la capitale dello stato a Varsavia. \u00c8 interessante notare che questo fatto non venne sancito da nessun documento legale, e fino all'ultima spartizione della Polonia, nel 1795, Varsavia veniva semplicemente definita come citt\u00e0 di residenza ufficiale del re. \nNei decenni successivi vennero costruiti molti edifici, chiese, conventi, palazzi che conferirono alla citt\u00e0 una struttura in parte ancora visibile oggigiorno. Nel 1643 venne eretta la \"Colonna di Sigismondo\" (\"Kolumna Zygmunta\"), davanti al Castello Reale, che divenne uno dei simboli della citt\u00e0.\nIl periodo di splendore della citt\u00e0 venne interrotto dal cosiddetto Diluvio (\"Potop Szwedzki\" , o \"Diluvio svedese\"), ossia dalle invasioni che caratterizzarono la Guerra del Nord (1655-1660). La citt\u00e0 venne saccheggiata e in parte distrutta. Sotto il re Giovanni III Sobieski, Varsavia torn\u00f2 a rifiorire. In questo periodo venne costruita la residenza reale di Wilan\u00f3w, uno dei tesori artistici della citt\u00e0."}
{"id": "220845", "revid": "2519", "url": "https://it.wikipedia.org/wiki?curid=220845", "title": "Ambrose Gwinnett Bierce", "text": ""}
{"id": "220846", "revid": "124749852", "url": "https://it.wikipedia.org/wiki?curid=220846", "title": "David Lloyd George", "text": "Figura di passaggio fra il progressismo liberale di tradizione ottocentesca e quello laburista moderno, diede impulso alle riforme sociali in Gran Bretagna e fu responsabile, insieme a Wilson, Orlando e Clemenceau, dell'assetto mondiale dopo la grande guerra.\nInizio della carriera politica.\nNato a Chorlton-on-Medlock, un quartiere di Manchester, da una famiglia gallese e madrelingua gallese egli stesso, studi\u00f2 come apprendista presso uno studio legale a Porthmadog, in Galles, divenendo \"solicitor\" nel 1884. In campo politico, sostenne il Partito Liberale e in particolare Joseph Chamberlain, tanto da essere sul punto di seguirlo nella sua scissione dai liberali sulla questione dell'autonomia irlandese (Unione radicale nazionale e poi Partito liberale unionista), cui Chamberlain era contrario.\nCarriera parlamentare.\nNel 1890, fu eletto deputato liberale a Caernarfon in occasione di una elezione suppletiva, divenendo famoso alla Camera dei Comuni in particolare per la sua forte opposizione alla Seconda guerra boera, quando accus\u00f2 Chamberlain di sostenere la guerra solo per interessi economici personali (il fratello di Chamberlain era presidente di una societ\u00e0 appaltatrice del Ministero della guerra).\nMinistro del Governo.\nNel 1906, quando i liberali salirono al potere, entr\u00f2 a far parte del governo di Sir Henry Campbell-Bannerman come Presidente del Board of Trade (ministro delle attivit\u00e0 produttive). Nel 1908, alla morte di Campbell-Bannerman, divenuto primo ministro Herbert Henry Asquith, Lloyd George fu nominato cancelliere dello Scacchiere, divenendo quindi il massimo responsabile della politica economica britannica, posizione che mantenne fino al 1915.\nResta famoso il suo bilancio preventivo 1909, in cui gli industriali e proprietari terrieri erano colpiti da durissime imposte allo scopo di finanziare un aumento delle spese sociali e militari: Lloyd George mise in campo tutta la sua abilit\u00e0 retorica, e riusc\u00ec a farlo approvare dalla Camera dei Comuni, ma la reazione fu cos\u00ec violenta che la Camera dei lord lo bocci\u00f2, rendendo cos\u00ec necessarie nuove elezioni (gennaio 1910), dalle quali i liberali uscirono con la maggioranza relativa dei seggi e dovettero cercare l'appoggio dei laburisti e soprattutto dei nazionalisti irlandesi, ai quali Lloyd George aveva promesso l'autonomia legislativa. La morte del re Edoardo VII rese necessarie ulteriori elezioni, che diedero gli stessi risultati delle precedenti; in seguito vennero approvate la riforma del Parlamento, che ridusse il potere di veto dei lord, la \"Home Rule\" (autonomia) per l'Irlanda, e la riforma sociale che cre\u00f2 un'assicurazione nazionale per gli invalidi e i sussidi per i disoccupati.\nDopo l'invasione del Belgio da parte dei tedeschi (1914), Lloyd George si schier\u00f2 a favore dell'intervento in guerra. Nel nuovo governo di coalizione divenne ministro delle Munizioni (maggio 1915), appoggiando una spedizione in Oriente, che non fu per\u00f2 approvata dai militari, e la coscrizione obbligatoria (maggio 1916). Nel giugno del 1916, sostitu\u00ec lord Kitchener come ministro della Guerra. Nei mesi successivi fu sempre pi\u00f9 critico nei confronti di Asquith, schierandosi con i conservatori e i giornali di destra \"The Times\" e \"Daily Mail\", e provocando infine la caduta di Asquith fino a sostituirlo come Primo Ministro (dicembre 1916).\nPrimo ministro.\nIl nuovo Governo ebbe l'appoggio dei conservatori e di una parte dei liberali e dei laburisti. Lloyd George si dimostr\u00f2 un capo di governo ribollente di energia, che diede nuovo impulso alla condotta della guerra, si assicur\u00f2 l'appoggio dei laburisti concedendo loro otto ministeri, esercit\u00f2 un controllo sui capi militari molto maggiore rispetto ai governi precedenti.\nDopo la vittoria, e dopo un nuovo successo elettorale nel 1918 a capo della stessa coalizione che lo aveva appoggiato in guerra, ormai popolarissimo, fu tra i massimi protagonisti della conferenza di pace di Versailles, oscillando fra l'atteggiamento punitivo verso la Germania, sostenuto da Clemenceau e l'aspirazione di Wilson a creare un nuovo ordine internazionale. Fu comunque uno dei pochi politici che comprese come la dissoluzione dell'Impero austro-ungarico avrebbe creato problemi essendo uno stato che poteva fare barriera al militarismo prussiano ed alla nascente Unione Sovietica. Anche negli anni successivi domin\u00f2 le conferenze inter-alleate.\nNel 1921 concesse l'indipendenza de facto all'Irlanda (con l'eccezione delle contee nordorientali dell'Ulster), al termine della guerra d'indipendenza irlandese, scontrandosi quindi con la corrente unionista dei conservatori. Questi, inoltre, temendo che Lloyd George desiderasse creare un nuovo partito di centro, lo accusarono di corruzione per avere creato dei pari d'Inghilterra per denaro, decidendo infine di uscire dal governo nell'ottobre 1922.\nUltimi anni di carriera politica.\nIl suo fu l'ultimo governo liberale britannico. Alle elezioni del 1923 i liberali si presentarono nuovamente uniti, ma risultarono ormai il terzo partito e del resto il loro appoggio ad un governo laburista ebbe breve durata. Nel 1924 i conservatori tornarono al potere con la maggioranza assoluta. Lloyd George prepar\u00f2 allora un ampio programma di lotta alla disoccupazione con l'aumento della spesa pubblica, ma alle elezioni del 1929 il voto progressista and\u00f2 soprattutto ai laburisti, il cui governo fu ancora appoggiato dai liberali, nuovamente per breve tempo. Da quel momento il Partito Liberale divenne di fatto un partito di secondo piano (in parte a causa della sua divisione interna tra la corrente \"nazionale\", pi\u00f9 vicina ai conservatori, e quella \"sociale\", pi\u00f9 affine ai laburisti) e Lloyd George, pur continuando a preparare proposte politiche innovative per combattere la grande depressione, non pot\u00e9 pi\u00f9 tornare al governo.\nNel settembre del 1936 incontr\u00f2 Adolf Hitler nella sua residenza di Berghof e ne trasse un'impressione particolarmente positiva: lo defin\u00ec \"il pi\u00f9 grande tedesco vivente\" e il \"George Washington della Germania\". Fu pertanto favorevole alla politica di appeasement di Neville Chamberlain e nel maggio del 1940, quando si profilava la sconfitta francese, chiese di negoziare una pace con i nazisti. Si parl\u00f2 di lui come possibile capo del governo britannico nel caso in cui il Terzo Reich fosse riuscito a piegare la resistenza di Londra.\nIl 7 maggio 1941 pronunci\u00f2 un discorso in cui esprimeva la sua visione pessimistica sull'andamento della guerra per i britannici e in conseguenza di ci\u00f2 Winston Churchill lo paragon\u00f2 a Philippe P\u00e9tain. L'11 giugno del 1942 fece la sua ultima orazione alla Camera dei Comuni e il 18 febbraio 1943 vot\u00f2 per l'ultima volta all'interno di essa. Nell'ottobre del 1943, nonostante la disapprovazione dei figli, spos\u00f2 seppur ottuagenario la sua segretaria e badante Frances Stevenson, che lo cur\u00f2 nei suoi ultimi mesi di vita, prima che il cancro ponesse fine alla sua esistenza.\nLe memorie di guerra (\"War Memoirs\").\nCaratteri generali.\nOltre ad essere una fonte di capitale importanza per la storiografia della Grande Guerra, \"War Memoirs\" di David Lloyd George costituisce una delle letture pi\u00f9 formative per i giovani che si accingono agli studi politici, amministrativi e militari. Un italiano che cerchi dei corrispondenti pu\u00f2 trovarli, per esempio, in Carlo Cattaneo e Gaetano Salvemini. Per chi (come di solito avviene) intraprende la lettura dopo avere conosciuto le assai pi\u00f9 popolari memorie di Churchill, il contrasto \u00e8 nettissimo. Quella di Churchill \u00e8 una narrazione degli avvenimenti conseguenti alle decisioni, guidata da uno spirito sintetico di propaganda che bandisce le contraddizioni; quella di Lloyd George \u00e8 una scansione delle decisioni precedenti gli avvenimenti, guidata da uno spirito analitico di critica basata sulle contraddizioni. Sotto il profilo pi\u00f9 generale diplomatico e strategico, Churchill illustra i fatti militari come azioni di una volont\u00e0 nazionale, o come risultati del contrasto o della collaborazione fra volont\u00e0 nazionali \u2013 sono problemi tecnici risolti con scelte gi\u00e0 compiute; per Lloyd George ogni fatto militare \u00e8 invece quasi sempre, in via preliminare, un problema politico strategico organizzativo fittamente dibattuto fra amministrazioni competenze e mentalit\u00e0 in contrasto \u2013 \u00e8 una scelta da compiere, prima di passare all\u2019azione, mediante una lotta interna. In Churchill non vi sono ombre d\u2019incertezza o divergenze d\u2019opinioni riguardo alle decisioni da prendere; in Lloyd George ogni decisione \u00e8 certa soltanto nelle teste dei professionisti della guerra e dei fedelissimi alla vecchia mentalit\u00e0 insulare e imperiale britannica, i quali costituiscono il bersaglio principale dei suoi strali.\nPer il carattere polemico soltanto le memorie di De Gaulle possono stare alla pari con quelle di Lloyd George \u2013 che tuttavia sono nettamente superiori sul piano politecnico, dal momento che per un uomo come De Gaulle non conta che la Grande Politica. Tanto alle memorie di De Gaulle quanto a quelle di Churchill fa difetto, d\u2019altra parte, l\u2019interesse per la psicologia personale degli attori, mentre esso costituisce una delle principali attrattive alla lettura di Lloyd George, come di Francesco Nitti. Quando si pensi che De Gaulle si trov\u00f2 a dovere ricostruire la sovranit\u00e0 della Francia da nient\u2019altro che se stesso, si capisce che lo studio delle sue memorie rappresenta un\u2019introduzione alla dottrina dello Stato paragonabile ad un\u2019ostetricia e a una pediatria esercitate non-storicisticamente sul corpo vivo rinascente della Francia. Quando d\u2019altra parte si pensi che Lloyd George dovette combattere per tutto il corso della guerra contro i settori pi\u00f9 riottosi dell\u2019amministrazione, non soltanto militari, si capisce che lo studio delle sue memorie fa della dottrina dello Stato, ormai acquisita per leggi e costumi, una specie di gerontologia esercitata altrettanto non-storicisticamente sul corpo vivo ma decrepito della vecchia Inghilterra.\nUltima fra i caratteri generali, ma non meno importante per i lettori che apprezzano il piacere dello stile, \u00e8 la lingua. Come De Gaulle fa uso d\u2019una sintassi e d\u2019una \"consecutio temporum\" rigorose, cos\u00ec altrettanto eletta e sempre appropriata \u00e8 la terminologia aggettivale e verbale di Lloyd George: ricchissima di termini ormai desueti derivanti da calco neo-latino, che rendono l\u2019espressione gradevole e talvolta sorprendente per un pubblico italiano. Due esempi fra tanti possono essere il fatto che De Gaulle usa regolarmente il congiuntivo passato, mentre Lloyd George bandisce quasi del tutto l\u2019uso del verbo pi\u00f9 squallido della lingua inglese \"to get\". Quanto all\u2019efficacia oratoria (che all\u2019asciutto De Gaulle fa quasi interamente difetto), essa nell\u2019esuberante Lloyd George \u00e8 ottenuta principalmente con ripetizioni e con metafore. Le ripetizioni si susseguono ad ogni minimo accenno di alternativa strategica, di unit\u00e0 di comando e di riserva strategica. Esse rispondono al proposito pedagogico d\u2019inculcare nella nuova generazione la nozione degli errori commessi nel recente passato; e la sentenza gnomica conclusiva dell\u2019opera recita: \u00abGli errori della Germania ci hanno salvato dalle conseguenze dei nostri. Ma sappiano bene tutti coloro che affidano la Giustizia all\u2019arbitrato della guerra che il risultato pu\u00f2 dipendere non dalla legittimit\u00e0 morale della contesa, bens\u00ec dalla forza rispettiva dei contendenti\u00bb. Le metafore o similitudini sono semplici e schiette come l\u2019uomo \u2013 ma vanno perdendo incisivit\u00e0 fino a quest\u2019ultima banalit\u00e0: \u00abQuando [nel 1914] una collisione sembr\u00f2 inevitabile, piloti e segnalatori perdettero la testa e tirarono le leve sbagliate. Soltanto i fuochisti fecero il loro lavoro\u00bb.\nVa infine giudicato col massimo rispetto e ammirazione il programma illustrato in un apposito capitolo (LXXXVI) di riforma dell\u2019istruzione scolastica media da attuare nell\u2019immediato dopoguerra. Lloyd George si propose di superare gli antiquati princ\u00ecpi scolastici liberali riguardo soprattutto alla frequenza obbligatoria per gli studenti e all\u2019aumento degli stipendi per gli insegnanti.\nLa polemica contro i chierici.\nA differenza di buona parte dei suoi colleghi, assurti direttamente ai massimi incarichi politici per privilegio di nascita o di studi, Lloyd George ebbe la fortuna e l\u2019umilt\u00e0 di dedicarsi ad un lungo tirocinio politecnico in diverse branche dell\u2019amministrazione: dalle finanze al lavoro, dall\u2019alimentazione all\u2019industria, dall\u2019igiene ai trasporti. Fu per conseguenza particolarmente sensibile alla cecit\u00e0 degli specialisti non meno che agli sfoggi snobistici \u2013 n\u00e9 risparmi\u00f2 i moralisti dilettanti. Baster\u00e0 portare tre rispettivi esempi.\nI giudizi sui professionisti della politica da parte di questo \"parvenu\" e \"amateur\" sono principalmente di due tipi. Lloyd George commisera le nullit\u00e0 in parata come il ministro degli esteri Edward Grey il quale, nascondendo la sua mediocrit\u00e0 dietro la gravit\u00e0 del silenzio, si cre\u00f2 nel pubblico una fama usurpata. \u00abFino a prima del 1914 andava ancora di moda posare a taciturno, e nessuno ne trasse tanto profitto quanto Gray\u00bb \u2013 almeno finch\u00e9 non arrivarono oratori come Clemenceau, Foch, Lenin, Mussolini, Roosevelt e Hitler. \u00abGli uomini pi\u00f9 forti della storia non sono mai stati silenziosi\u00bb. \u00c8 facile farsi un\u2019idea della stessa personalit\u00e0 di Lloyd George (tanto simile a quella di un Clemenceau) grazie ad un tagliente profilo come questo: Gray \u00abpossedeva a perfezione quella correttezza fraseologica e comportamentale che passa per essere (e talvolta \u00e8) diplomazia, nonch\u00e9 quella pacata facondia d\u2019ineccepibile dizione che giova a farsi annoverare fra gli statisti \u2013 almeno finch\u00e9 una crisi non giunge a mettere simili manieratezze alla prova\u00bb. Nel 1914 la crisi giunse, e Gray \u00abcontinu\u00f2 a perseguire la sua politica confessa consistente nell\u2019attendere che l\u2019opinione pubblica decidesse al posto suo quale fosse la direzione da prendere\u00bb. \u00abSe egli avesse ammonito la Germania circa il punto su cui la Gran Bretagna avrebbe dichiarato la guerra [vale a dire l\u2019occupazione del Belgio], combattendola poi con tutte le sue forze, l\u2019esito [della crisi] sarebbe stato diverso\u00bb.\nLloyd George non nasconde la sua degnazione, d\u2019altra parte, per chi viceversa usurpa temerariamente ruoli decisionali non appropriati, come il presidente americano Wilson \u2013 al quale tocca questo inesorabile giudizio:\n\u00abIl presidente Wilson non era tagliato per fare il ministro in una grande guerra. Non sapeva nulla di guerra. E perch\u00e9 avrebbe dovuto? Essa non era stata il suo tirocinio, n\u00e9 era il suo temperamento. Certamente non ci si divertiva, e tremava al solo pensiero. Lo sfoderare armi per un massacro non solo non gli interessava \u2013 lo terrorizzava, persino. Quando fu costretto a dichiarare la guerra non riusc\u00ec ad adattarsi alle nuove condizioni che gli furono imposte da simile congedo dagli impegni e dalle abitudini del tempo di pace. Aveva una mente ostinata, e procedeva con riluttanza lungo percorsi che disprezzava, per quanto avesse dovuto riconoscere necessario che li doveva percorrere. Nessun impulso e nessuna guida utile ci si poteva attendere da un temperamento tanto poco conforme alle esigenze della guerra. Chiedergli di porre mente alla manifattura di ordigni da sparo e da bombardamento era come aspettarsi di vederlo sovrintendere alla produzione di sedie elettriche solo perch\u00e9 l\u2019esecuzione dei criminali fa parte integrante d\u2019una buona amministrazione della giustizia\u00bb.\nRiguardo all\u2019inaffidabilit\u00e0 degli specialisti non-politici, d\u2019altra parte, uno dei suoi pi\u00f9 clamorosi bersagli fu l\u2019economista John M. Keynes: il quale, un anno dopo l\u2019entrata in guerra, offr\u00ec il suo giudizio tecnico alla \u00abcricca disfattista\u00bb (\"defeatist junta\") che in seno al governo era guidata dal ministro delle finanze e dal presidente della commissione commercio. Secondo Keynes nel settembre 1915 all\u2019Inghilterra non restavano che sei mesi di vita belligerante, prima che si verificasse l\u2019inevitabile catastrofe finanziaria provocata da una gigantesca inflazione. Il giudizio di Lloyd George sull\u2019intera personalit\u00e0 di Keynes fu derisorio.\n\u00abEra un consigliere troppo mercuriale e impulsivo per una grande emergenza. Correva alle sue conclusioni con agilit\u00e0 acrobatica \u2013 e non migliorava certo le cose il fatto che sapesse correre con la medesima agilit\u00e0 alle conclusioni opposte. \u00c8 un economista da salotto (\"an entertaining economist\") le cui dissertazioni brillanti ma superficiali su finanza politica economia, quando non vengano prese sul serio, offrono sempre una fonte d\u2019innocente divertimento ai suoi lettori. Non essendo dotato d\u2019un particolare senso dell\u2019umorismo, in simile grottesca riedizione di Walter Bagehot il ministro delle finanze non cerc\u00f2 tuttavia il divertimento, bens\u00ec una guida; e in un momento critico fu perci\u00f2 portato fuori strada\u00bb da un uomo che aveva eletto ad oracolo. \u00abFortunatamente Bonar Law e io sapevamo bene quale valore annettere a qualunque consiglio provenisse dalla fonte d\u2019ispirazione del ministro delle finanze, e perci\u00f2 trattammo la fantasiosa profezia della bancarotta britannica \u201cin primavera\u201d con il rispetto cautamente dovuto al volubile astrologo (\"volatile soothsayer\") responsabile di simile presagio di sventura\u00bb.\nLa profezia di Keynes fece parte della campagna orchestrata dal ministero del tesoro contro il grande piano di produzione e acquisto di artiglierie e munizionamenti patrocinato da Lloyd George. La campagna era gi\u00e0 riuscita a rendere esitante il segretario alla guerra Lord Kitchener \u2013 ma il problema fu risolto con la proposta di mettere in vendita o di offrire in garanzia i beni ipotecari nord- e sud-americani presenti sul territorio britannico: \u00abQuesto suggerimento pratico fu in seguito adottato, e tutto and\u00f2 bene\u00bb. Con questa conclusione semplicistica (che non rende onore alle sue competenze quando, per evitare la bancarotta, si resero indispensabili in altre materie: fiscale, commerciale, bancaria, diplomatica) Lloyd George si riferisce semplicemente alla fine dell\u2019ostruzionismo contro i programmi di armamento e munizionamento pesanti che lo impegnarono come massimo responsabile durante il primo anno di guerra. Del pari spiccatamente politecnica fu, durante il primo anno, la sua opera in materia di legislazione igienica sindacale e logistica: perch\u00e9 dovette provvedere alla sussistenza alimentare, combattere l\u2019alcoolismo, il corporativismo professionale e la resistenza alla mobilit\u00e0 delle maestranze operaie, cos\u00ec come dovette provvedere alla coordinazione di produzione assemblaggio stoccaggio e trasporto d\u2019una quantit\u00e0 di esplosivi e di proiettili fino a quel tempo inconcepibile.\nLa polemica contro la direzione politica e militare.\nFin dalle prime pagine della sua opera Lloyd George affronta il problema dell\u2019unit\u00e0 e della disunione nella direzione politica nazionale dei regimi autocratici e parlamentari: \u00abC\u2019\u00e8 molto da dire in favore del sistema partitico. Per un paese, il conflitto aperto fra partiti \u00e8 preferibile agli squallidi intrighi delle ambizioni personali o degli interessi che si scontrano nell\u2019ombra; ma ci sono momenti in cui esso ostacola gravemente i pi\u00f9 alti interessi nazionali. In simili occasioni esso impedisce, ritarda e pregiudica ogni reale progresso, e allora la nazione ne soffre gravemente\u00bb. Oltre dunque a godere del vantaggio strategico di agire per linee interne, a pi\u00f9 riprese nel corso dell\u2019opera l\u2019autore riconosce che il vantaggio della Germania fu anche costituito dall\u2019unit\u00e0 di comando garantita dal regime personale dell\u2019imperatore Guglielmo. Oltre alla lotta fra i partiti, troppe volte in Inghilterra fecero difetto le comunicazioni fra lo stato maggiore e l\u2019ufficio governativo, che venne tenuto all\u2019oscuro di operazioni di estrema importanza.\nLe resistenze parlamentari e ministeriali che si risvegliarono contro la sua azione amministrativa e il suo stile personale costituiscono uno dei principali temi di lettura delle \"Memorie\". Esse si riassumono tutte, in definitiva, nel combattere l\u2019idea politecnica di Lloyd George secondo cui i civili dovessero collaborare a pieno titolo coi militari nel preparare i piani di guerra. Fra i politici britannici di rango vigeva il principio di delegare interamente ai militari di professione tutti quanti gli affari di guerra; e i professionisti delle armi interpretarono il privilegio in modo esclusivo, impedendo ai civili di ficcare il naso nelle loro competenze. In troppe occasioni questa delega in bianco risult\u00f2 fallimentare, cos\u00ec che Lloyd George dovette combattere contro deleganti e delegati. Con eloquenza oratoria cos\u00ec riassunse la questione, numerose volte trattata nei \"Memoirs\", in poche pagine conclusive:\n\u00abNel nostro esercito [schierato] in Francia tutti gli uomini che occupavano i ranghi superiori erano veterani della guerra boera\u00bb, e per lungo tempo si ostinarono a combattere nello stesso identico modo: senza aeroplani, senza carri n\u00e9 artiglierie pesanti \u2013 ma senza d\u2019altra parte rinunciare alla \u00abridicola ossessione della cavalleria. Fino al termine della guerra Haig fu convinto che sarebbe venuto il giorno in cui le sue truppe sarebbero irrotte all\u2019assalto attraverso il varco creato dalle artiglierie, trasformando la sconfitta tedesca in una rotta disordinata verso il Reno. Inutile dire che quel giorno non arriv\u00f2 mai\u00bb. Contro le trincee preferirono usare le granate anti-uomo, anzich\u00e9 i proiettili dirompenti da demolizione, solo perch\u00e9 le avevano gi\u00e0 usate nella guerra boera. Impiegarono molto tempo per capire che le mitragliatrici e le bombe a mano avevano preso il posto dei fucili. \u00abI politici [e non i militari] furono i primi ad afferrare i reali termini del problema in tutti gli aspetti, e furono essi ad insistere sulle misure necessarie da prendere \u2013 e prontamente \u2013 allo scopo di adeguarsi. Furono i politici che iniziarono ad organizzare queste misure\u00bb. E avanti cos\u00ec: furono i politici che organizzarono il sistema dei trasporti dietro le linee; furono dei civili, scelti dai politici, che seppero approntare gli accantonamenti; furono i politici a prevedere che lo scontro sulle fortificazioni del fronte occidentale sarebbe costato un\u2019infinit\u00e0 di sangue e di tempo; furono i politici a proporre di spostare il baricentro strategico sul fronte meridionale e orientale; furono i dilettanti a proporre un impiego massiccio dei carri per uno sfondamento, anzich\u00e9 usarli a pioggia o alla spicciolata; fu un civile che invent\u00f2 l\u2019idrofono per la localizzazione dei sommergibili.\nL\u2019idea della cooptazione per competenza dei laici nei ranghi amministrativi diventa in Lloyd George un principio generale, valido in ambiente civile oltre che militare:\n\u00abSe un ministro apprende che un qualche subalterno nel suo dipartimento possiede competenze non comuni, o speciali attitudini in una qualsiasi materia, \u00e8 essenziale che debba stabilire un contatto diretto con lui. Il capo politico di un dipartimento non ha semplicemente il diritto, bens\u00ec il dovere di mettersi in cerca di chiunque lo aiuti ad assolvere il compito pubblicamente affidatogli. Questo principio era abitualmente impartito ad entrambi i capi, politico e amministrativo, di un dipartimento\u00bb.\nI contributi strategici.\nIl celebre aforisma di Clemenceau, secondo cui la guerra \u00e8 una cosa troppo seria per lasciarla fare ai generali, incontr\u00f2 dunque l\u2019appassionato consenso di Lloyd George: \u00abIl giudizio degli alti comandi sulle prospettive militari non fu mai affidabile. I nostri capi militari oscillarono da un estremo ottimismo all\u2019estremo pessimismo opposto. Nessuno di questi due stati d\u2019animo ebbe alcuna giustificazione nelle circostanze effettive\u00bb.\nSe il ritratto dell\u2019inetto ministro degli esteri Edward Gray \u00e8 educatamente sprezzante, egli fu d\u2019altra parte implacabile con chi (come il capo della forza di spedizione britannica Douglas Haig, o il capo di stato maggiore imperiale William Robertson) possedette la virt\u00f9 dell\u2019azione mancando d\u2019immaginazione (\"conscientious but unimaginative\" \u00e8 il giudizio dell\u2019intero capitolo LXXXIX su Haig). I contributi alla discussione strategica di Lloyd George sono di capitale importanza, e si possono riassumere in pochi punti principali.\n1) Primato del fronte sud-orientale rispetto al fronte occidentale. La dottrina militare anglo-francese prevedeva che il nemico andasse battuto nel suo punto pi\u00f9 forte, nella speranza di provocare in un colpo solo la caduta dell\u2019intero fronte. Dopo le esperienze della Somme, di Verdun, di Chemin des Dames e soprattutto di Passchendaele la polemica di Lloyd George contro il partito degli \u201coccidentalisti\u201d (\"westerners\") si fa sempre pi\u00f9 insistente e veemente. Un\u2019intera generazione di giovani combattenti fu sacrificata inutilmente nelle paludi delle Fiandre, che i generali comandanti inglesi non avevano mai neppure visitate, laddove il punto debole degli Imperi Centrali andava invece cercato a sud e in oriente: in Italia o in Serbia la Germania avrebbe visto soccombere il suo principale alleato, o avrebbe dovuto soccorrerlo, mentre l\u2019uscita di scena della Turchia avrebbe salvaguardato il possesso delle fonti energetiche caucasiche sommamente ambite dai tedeschi. Il pregiudizio del fronte occidentale sacrific\u00f2 invece gli ottimi combattenti serbi, annient\u00f2 la Romania, tenne in stato di semi-belligeranza la Grecia e provoc\u00f2 il passaggio agli Imperi Centrali della Bulgaria. Il fallimento dell\u2019impresa a Gallipoli e l\u2019inconcludenza del presidio a Salonicco chiusero del tutto l\u2019aggiramento strategico sud-orientale.\n2) Aiuti alla Russia e all\u2019Italia. La Russia, ricca di uomini ma non di artiglierie e di munizionamenti, fu semplicemente abbandonata a se stessa. Dopo il primo tentativo del comandante in capo Kitchener di stabilire personalmente accordi di collaborazione (fallito a causa dell\u2019affondamento su una mina della nave che lo portava a San Pietroburgo), nessun ulteriore tentativo fu fatto dal capo di stato maggiore imperiale Robertson. Lloyd George non dice mai apertamente ci\u00f2 che soltanto qua e l\u00e0 nella sua opera si pu\u00f2 tuttavia intuire: che lo stato maggiore imperiale britannico temeva la possibilit\u00e0 di un\u2019affermazione russa nel medio e vicino oriente \u2013 e soprattutto sui Dardanelli e sul Bosforo. Senza questo abbandono la rivoluzione russa, secondo Lloyd George, non si sarebbe mai verificata. I russi dovettero tenere bene a mente la lezione del ruolo sacrificale loro assegnato dagli occidentali quando decisero di mettersi al sicuro mediante un patto di non-aggressione con la Germania nazista. Quanto all\u2019Italia, mancante di artiglierie pesanti e non di uomini, secondo Lloyd George anche qui come in Russia si sarebbe potuto ottenere rapidamente un risultato decisivo che avrebbe accorciato la guerra di due anni. Anche Caporetto fu dunque uno dei risultati del pregiudizio \u201coccidentalista\u201d anglo-francese \u2013 sebbene nella sua visita personale al fronte Lloyd George non ometta di notare con molta discrezione che i soldati italiani in ritirata avevano abbandonato i fucili: segno, questo, che lo sfondamento aveva avuto successo non soltanto per ragioni tattiche.\n3) Riserva strategica e comando unificato. Come le due opzioni precedenti, anche la lunga disputa iniziata alla fine del 1917 e continuata per tutto il 1918 sulla riserva strategica e sul comando unificato non presenta due soluzioni necessariamente legate o distinte \u2013 almeno in teoria. Quando nel giugno 1940 Churchill accorse in Francia per capire che cosa stesse succedendo, e domand\u00f2 a Weygand: \u201cE la riserva strategica, dov\u2019\u00e8?\u201d \u2013 si sent\u00ec dare la memorabile risposta: \u201c\"Aucune!\"\u201d. Tanto basta per chiarire a che cosa approd\u00f2, allora e in seguito, la lunga commedia della gelosia dei comandanti britannici nei confronti dei francesi iniziata in previsione dell\u2019offensiva tedesca della primavera 1918. Per Lloyd George il candidato ideale al comando unico interalleato avrebbe dovuto senz\u2019altro essere (e anche divent\u00f2, almeno nominalmente) il maresciallo Foch, del quale ad ogni occasione egli tesse un elogio non soltanto professionale, ma anche personale. Sul piano professionale, oltre alle doti di statura mentale Lloyd George conferisce a Foch quello che per lui \u00e8 il massimo riconoscimento per chiunque: il possesso d\u2019immaginazione. Questa dote si manifest\u00f2, per esempio, nel concepire moduli di elasticit\u00e0 per la difesa e per l\u2019attacco in un memorandum del 1918. Essi furono sviluppati dalla teoria del fronte elastico concepita da P\u00e9tain:\n\u00abLa tattica di P\u00e9tain del fronte elastico tenuto leggermente nella zona avanzata, che costringeva gli attaccanti ad avanzare al di l\u00e0 della copertura dei loro mortai da trincea prima d\u2019incontrare il corpo principale della difesa, smorzava cos\u00ec facendo l\u2019intera forza del dispositivo, il quale non conseguiva alcun vantaggio spettacolare durante i primi due giorni. Il terzo giorno Foch colpiva\u00bb. \u00abNel suo memorandum Foch ravvisava due fasi dell\u2019offensiva. La prima consisteva in una serie di attacchi contro diversi settori importanti del fronte, eseguiti in rapida successione con le forze alleate momentaneamente disponibili allo scopo. Essa sarebbe stata preliminare ad una fase ulteriore, quando avessimo dovuto consolidare una buona posizione per la manovra e l\u2019equilibrio delle forze si fosse ulteriormente spostato a nostro favore\u00bb.\nSul piano personale, d\u2019altra parte, Lloyd George vede nello stile declamatorio e gesticolante di Foch (che lo faceva giudicare un buffone latino dai suoi sussiegosi generali inglesi) un segno, viceversa, del possesso d\u2019intelligenza e d\u2019immaginazione.\n\u00ab Durante una delle nostre pause per il pranzo [a Versailles nel giugno 1918] avemmo una divertente dimostrazione dei piani strategici di Foch [Lloyd George intende per\u00f2 dire: \u201ctattici\u201d, con uno scambio dei due termini che nei \"Memoirs\" \u00e8 frequente]. Lui e Balfour erano andati a sgranchirsi le gambe in giardino. Potevamo vederli impegnati in un\u2019animata conversazione \u2013 animata, almeno, per quanto concerne il generale Foch. Balfour stava evidentemente ascoltando il vecchio soldato con deferente attenzione, ponendogli qualche sporadica domanda. A un certo punto, messosi di fronte allo statista, vedemmo il generale abbandonarsi a delle violente gesticolazioni pugilistiche \u2013 prima con le mani, e poi anche coi piedi. Scoprimmo in seguito che gli stava esponendo il grande piano della sua controffensiva. Quando essa fosse iniziata, egli avrebbe colpito qua e colpito l\u00e0; e non avrebbe usato soltanto le braccia, ma anche le gambe: colpendo e calciando senza sosta per non dare al nemico il tempo di riaversi\u00bb. \u00abLa politica che aveva cos\u00ec teatralmente (\"histrionically\") esposto a Balfour a Versailles in giugno sarebbe stata finalmente messa in opera a luglio\u00bb.\nIn pagine come queste si rivela il triplice talento politecnico che permette ad un profano come Lloyd George di occuparsi letterariamente di cose tanto diverse, come le militari e le caratteriologiche.\n4) Sufficienza alimentare. La strategia tedesca nella prima come nella seconda guerra mondiale prevedeva l\u2019affamamento della Gran Bretagna. Entrambi gli Imperi Centrali furono essi stessi vittime di questa strategia. Lloyd George attribuisce l\u2019insuccesso dell\u2019invitto esercito tedesco (che proprio perci\u00f2 avrebbe poi accampato pretese di revanscismo) alla dissipazione delle sue forze sul fronte occidentale (in particolare a Verdun) anzich\u00e9 gettarsi subito ad impossessarsi del granaio ucraino, oppure a mettere fuori gioco l\u2019Italia occupando la pianura padana. Il pregiudizio del primato del fronte occidentale nocque perci\u00f2 ai tedeschi non meno che ai britannici. L\u2019Inghilterra corse nondimeno il rischio del difetto di approvvigionamenti non solo a causa della guerra sottomarina tedesca, ma anche per l\u2019ostinazione con cui i militari pretesero di rastrellare ogni uomo valido anche dalle campagne, oltre che dalle officine, per gettarlo nel tritacarne di Passchendaele. A simile miopia Lloyd George si oppose vigorosamente, sostenendo che alla penuria di uomini si sarebbe rimediato intensificando la meccanizzazione della battaglia.\nDue mancanze.\nQuesta sommaria sintesi di un\u2019opera che si estende per oltre duemila pagine sarebbe ancora meno completa senza la segnalazione nei \"Memoirs\" di due mancanze. La pi\u00f9 vistosa consiste nel fatto che Lloyd George non menziona mai il piano Schlieffen, messo a punto e aggiornato dallo stato maggiore generale tedesco durante oltre un decennio. Egli avrebbe tuttavia potuto e dovuto menzionarlo allorch\u00e9 narra quanto segue:\n1) alla vigilia della dichiarazione di guerra il kaiser se ne va in crociera in Norvegia, e al suo ritorno trova una situazione ormai irreparabile;\n2) il kaiser domanda a Moltke se non sia meglio evitare l\u2019invasione del Belgio, e il generale risponde che \u00e8 troppo tardi per cambiare dei piani gi\u00e0 pronti da un pezzo;\n3) i generali erano entrati nell\u2019ordine d\u2019idee di fare la guerra \u2013 ma fu la corsa agli armamenti che la provoc\u00f2 (\"great armaments made war\");\n4) \u00e8 impossibile dire (\"I am not convinced\") se sarebbe stato possibile persuadere la Germania della vanit\u00e0 di una guerra destinata ad infrangere i suoi piani militari preordinati (\"which would have been unfavourable to her preconcerted military schemes\");\n5) se il ministro degli esteri Gray fosse stato pi\u00f9 chiaro sull\u2019inammissibilit\u00e0 per gli interessi inglesi dell\u2019occupazione del Belgio, la guerra sarebbe stata evitata;\n6) il kaiser non ebbe mai la pi\u00f9 remota idea del guaio in cui si stava cacciando (\"I am convinced after a careful perusal of all the documents available on all sides that the Kaiser never had the remotest idea that he was plunging \u2013 or being plunged \u2013 into a European war\");\n7) La mobilitazione era gi\u00e0 iniziata in Austria Russia Francia e Germania, e la guerra era gi\u00e0 stata dichiarata, prima che l\u2019Inghilterra emanasse il suo ultimatum sul Belgio.\nRiguardo a quest\u2019ultimo punto Lloyd George omette di precisare il fatto fondamentale che alla Russia sarebbe occorso almeno un mese di tempo (e quindi d\u2019anticipo) per attuare la mobilitazione generale; e che il piano Schlieffen era stato concepito in modo da sfruttare questo margine di tempo per atterrare nel frattempo la Francia.\nLa seconda mancanza, meno grave, consiste nel fatto che descrivendo la famosa (e famigerata) offensiva del generale Nivelle sull\u2019Aisne nell\u2019aprile del 1917 Lloyd George non si rende conto che essa fu il primo \u201cesperimento\u201d (come lo chiam\u00f2 Churchill, senza egli pure capirlo) della nuova tattica di \u201cinfiltrazione\u201d. Questa tattica consiste nel colpire il fronte in un settore assai limitato e predisposto per l\u2019attacco (dunque di scarsa profondit\u00e0), per poi spingersi avanti velocemente senza curarsi di proteggere i fianchi in modo da diffondere il panico nelle retrovie. Dopo essere stata sperimentata con successo sul fronte orientale austriaco, questa tattica fu sperimentata con altrettanto successo anche in Italia a Caporetto. La paternit\u00e0 della sua concezione viene attribuita a Rommel; e tuttavia gi\u00e0 nella primavera del 1917 il tentativo venne effettuato da Nivelle sul fronte occidentale \u2013 dove esso fall\u00ec perch\u00e9 l\u2019infiltrazione richiede l\u2019impiego di truppe di prim\u2019ordine e di riserve assai ingenti per alimentare il corridoio. N\u00e9 Churchill (che si serve di un\u2019immagine: martellare, e poi ancora martellare gettando uomini sull\u2019incudine) n\u00e9 Lloyd George possono essere biasimati per non averla compresa."}
{"id": "220847", "revid": "770685", "url": "https://it.wikipedia.org/wiki?curid=220847", "title": "Liberal Democratici (Regno Unito)", "text": "I Liberal Democratici (in inglese \"Liberal Democrats\", Lib Dems) sono un partito politico britannico, legato ad un centrismo socioliberale, progressista, europeista, ambientalista e federalista. Si distingue dalla dottrina socialdemocratica sostenendo la libert\u00e0 del mercato (secondo i Liberali, alla base di una societ\u00e0 equa sta un'economia forte); persegue la promozione dei diritti civili.\nIl partito nacque nel 1988, dalla fusione tra lo storico Partito Liberale e il giovane Partito Social Democratico (costola centrista del Labour, spintosi quest'ultimo verso la sinistra radicale durante il governo di Margaret Thatcher). Il loro colore simbolo \u00e8 il giallo.\nSono tradizionalmente il terzo partito nel Parlamento del Regno Unito dopo Laburisti e Conservatori, sebbene le elezioni del 2015 abbiano portato all'elezione di solamente otto parlamentari nella House of Commons. In un raffronto rispetto ai due principali partiti, si collocherebbero alla mezza via tra destra e sinistra, sebbene questa posizione non sia frutto di un determinato calcolo. A questo proposito, l'ex leader Nick Clegg ebbe a dire: \"Non apparteniamo n\u00e9 alla destra, n\u00e9 alla sinistra. Abbiamo il nostro proprio orientamento: siamo liberali\". Alle elezioni anticipate del 2017 ottennero 13 scranni, scesi a 11 in occasione delle elezioni del 2019.\nStoria.\nI Liberali ed i Socialdemocratici.\nI Liberal Democratici sono i diretti eredi degli \"whigs\", i liberali che hanno conteso la scena politica inglese ai \"Tories\" per tutto il XIX secolo. Tra i loro esponenti pi\u00f9 illustri si ricorda il Primo Ministro David Lloyd George, a oggi l'ultimo Primo Ministro liberale.\nFino agli anni Venti del Novecento, i Liberali hanno rappresentato l'ala sinistra del parlamento britannico, sostenendo posizioni pi\u00f9 progressiste e vicine all'egualitarismo rispetto ai Tories, vicini questi ultimi a posizioni aristocratiche e rigorosamente conservatrici. Con l'avvento, agli inizi del secolo, del Partito Laburista, i liberali si sono caratterizzati sempre pi\u00f9 come un partito di centro-sinistra, tacciati dai laburisti di indugiare in atteggiamenti \"borghesi\". Per tutta la seconda met\u00e0 del XX secolo, i liberali sono stati ai margini della scena politica nazionale, nonostante la buona presenza nelle elezioni locali, ostacolati dal sistema di collegi uninominali a turno unico maggioritario, che favoriva i partiti laburista e conservatore. Del resto, dall'immediato dopoguerra al 1962, il Partito Liberale sub\u00ec la scissione e la diretta concorrenza del \"Partito Liberale Nazionale\", contrario a qualsiasi forma di accordo con i laburisti. Dalle elezioni del 1970, i liberali cominciarono a riguadagnare consensi, passando dal 7,5% al 13% del 1979. Alla consultazione del 1982 i Liberali si presentarono agli elettori in alleanza con il Social Democratic Party, partito riformista e centrista scissosi nel 1981 dal Partito Laburista, spintosi quest'ultimo verso posizioni radicali nel corso dell'era thatcheriana. Le elezioni videro vittoriosi i Conservatori con il 42% dei consensi. L'alleanza Lib-SDP ottenne il 25% del supporto, contro il 27% del Labour, ma i liberal-socialdemocratici elessero appena 23 parlamentari, contro i 209 dei laburisti.\nI Lib Dems.\nNel 1988 i liberali ed i socialdemocratici si unirono e diedero vita al \"Liberal-Democratic Party\", abbreviato in \"Lib-Dems\".\nLe elezioni del 1997 videro per la prima volta un notevole avvicinamento dei Lib-Dems verso i Laburisti di Tony Blair. Con la maggiore autonomia riconosciuta a Scozia e Galles nel 1999, i Liberal Democratici, da sempre propugnatori di un pi\u00f9 deciso decentramento, entrarono a far parte dei governi locali, insieme ai Laburisti, ottenendo importanti concessioni sui programmi di governo (ad esempio l'abolizione delle tasse universitarie in Scozia).\nNel 1999, dopo 11 anni, il leader Paddy Ashdown lasci\u00f2 il timone al giovane e carismatico parlamentare scozzese Charles Kennedy, da molti visto come l'antitesi del tipico e grigio politico britannico. Secondo molti osservatori, Charles Kennedy port\u00f2 i Liberal-Democratici alla sinistra del cosiddetto New Labour (Nuovo Labour) di Tony Blair. In quegli anni, infatti, i Lib-Dems sostennero politiche quali la tassazione fino al 50% per i redditi pi\u00f9 alti, l'educazione universitaria gratuita, politiche ambientali pi\u00f9 radicali, depenalizzazione dell'uso di cannabis, difesa ad oltranza dei diritti civili, riforma elettorale in senso proporzionale, devoluzione federalista, difesa dei diritti degli omosessuali.\nCon il suo stile meno convenzionale (era soprannominato \"chatshow Charlie\"), Charles Kennedy condusse i Lib-Dems ai migliori risultati elettorali dagli anni '20, ottenendo 63 parlamentari (e oltre il 23% dei consensi) alle elezioni del maggio 2005. Un altro fattore cruciale per la sorprendente crescita dei Lib-Dems fu la loro ferma e coerente opposizione alla guerra in Iraq. Un numero notevole di ex-simpatizzanti Laburisti, infatti, in contrasto con il loro partito tradizionale, appoggiarono la politica estera dei Lib-Dems.\nNel gennaio 2006 i Lib-Dems conobbero uno dei pi\u00f9 difficili momenti negli ultimi vent'anni. Sotto crescente pressione da parte di alcune fazioni interne (la destra del partito accomunata dal programma liberista dell\"'Orange Book\"), il leader Charles Kennedy rassegn\u00f2 le dimissioni a causa delle complicate condizioni di salute, dovute all'eccessivo consumo di alcool. La campagna per la designazione del nuovo leader si concluse il 2 marzo 2006 con l'elezione di Sir Menzies Campbell, di gran lunga il pi\u00f9 anziano dei contendenti e da taluni visto come il candidato pi\u00f9 conservatore tra i Liberal Democratici.\nNel 2007 alle elezioni per il Parlamento scozzese e per l'Assemblea Nazionale per il Galles, i Lib-Dems mantennero sostanzialmente inalterati i propri seggi, rispettivamente 16 (1 in meno) e 6. Il dato pi\u00f9 preoccupante emerse invece dalle contemporanee amministrative in Inghilterra. I Lib-Dems ottennero 2126 consiglieri, ben 246 in meno, con un calo del 10%, a cui si aggiunse la perdita del controllo di 4 consigli, scendendo a 23 consigli contro i 27 precedenti. Il dato, per\u00f2, si offriva ad una duplice interpretazione. Da un lato i Lib-Dems perdevano consensi a vantaggio dei conservatori, soprattutto nel sud dell'Inghilterra, a causa della campagna ambientalista condotta dai Tories; dall'altro lato i Lib-Dems superavano i Laburisti in termini di consiglieri (2126 contro 1865) e vi si avvicinavano molto in termini percentuali, 26 contro 27%. In tal modo, i Lib-Dems confermavano il proprio ruolo di terza forza del paese, con un consenso pari almeno al 20%.\nNell'autunno del 2007, allontanandosi la prospettiva di nuove elezioni generali, molti nel partito pensarono fosse opportuno ricercare un nuovo leader pi\u00f9 giovane e carismatico. Menzies Campbell, che allora aveva 66 anni, si dimise il 15 ottobre 2007. Qualche mese dopo fu eletto il suo successore, Nick Clegg.\nAlle elezioni parlamentari del 6 maggio 2010 il partito ottenne solo 57 seggi alla Camera dei Comuni, bench\u00e9 i sondaggi durante la campagna elettorale e la buona impressione suscitata da Clegg nei tre dibattiti televisivi contro Gordon Brown e David Cameron avessero fatto pensare ad un risultato pi\u00f9 favorevole. I Lib-Dem furono penalizzati dal sistema uninominale maggioritario, ottenendo il 23% dei voti (+1%), ma 57 seggi (-5), pari appena all'8,3% del consesso parlamentare. Ci\u00f2, comunque, non imped\u00ec ai liberali di tornare, dopo 90 anni, al governo. I Tories, infatti, pur risultando il primo partito, non ottennero la maggioranza assoluta dei seggi e furono costretti ad aprire ad un governo di coalizione con i Lib-Dem, il terzo partito della Camera. Nick Clegg divenne cos\u00ec vice-primo ministro del Governo del Regno Unito..\nIl partito, per\u00f2, pag\u00f2 cara questa partecipazione in termini di consenso. Sebbene Nick Clegg avesse chiarito prima delle elezioni del 2010 che in caso di uno \"hung parliament\" (parlamento sospeso) il suo schieramento avrebbe sostenuto in una coalizione il partito pi\u00f9 votato in termini assoluti, parte della componente progressista dell'elettorato giudic\u00f2 negativamente l'alleanza con i Conservatori di David Cameron. I Liberal Democratici, costretti per ragioni politiche a esprimersi favorevolmente a misure di stampo tradizionalmente conservatore, ed impossibilitati a porre in essere tutte le misure promesse in campagna elettorale, subirono un fortissimo calo di popolarit\u00e0.\nLe personalit\u00e0 del partito hanno sempre difeso il proprio operato, sostenendo che sarebbe stato impossibile mantenere tutti gli impegni del manifesto, dal momento che i Liberal Democratici erano la parte minoritaria della coalizione governativa, ed il terzo partito alla Camera dei Comuni per quantit\u00e0 di seggi.\nQueste giustificazioni non convinsero per\u00f2 l'elettorato: alle elezioni generali del 7 maggio 2015 il partito ottenne poco meno dell'8% dei voti, facendo suoi solo 8 seggi (1.2% di tutta la rappresentanza parlamentare) alla Camera dei Comuni. A seguito di questa pesante sconfitta elettorale, il leader Nick Clegg rassegn\u00f2 le sue dimissioni e il deputato Tim Farron divenne il nuovo leader del partito.\nNel 2017 il Primo ministro Theresa May decise di convocare nuove elezioni e i Liberal-democratici ottennero 12 seggi, perdendo solo quello di Nick Clegg.\nTuttavia sei giorni dopo le elezioni Tim Farron ha annunciato le proprie dimissioni da presidente del partito, spiegando che era inconciliabile per lui essere sia la guida di un partito progressista che un cristiano praticante.\nIl 27 luglio 2017 Vincent Cable \u00e8 succeduto a Farron alla guida del partito.\nIn seguito al fallimento delle trattative sulla Brexit da parte del Governo May, i liberali si sono identificati come i pi\u00f9 europeisti nel panorama politico inglese. Sono stati il primo partito ad avanzare una proposta di nuovo referendum. Questo ha comportato un forte incremento dei voti alle europee del 2019, in cui i liberali hanno raggiunto il 19% dei voti (secondi dietro al Brexit Party).\nStruttura.\nI \"Liberal Democratici\" sono un partito federale, costituito dai \"Liberal Democratici Inglesi\", \"Liberal Democratici Scozzesi\" e i \"Liberal Democratici gallesi\". Il partito non \u00e8 presente nell'Irlanda del Nord, ma \u00e8 alleato con il \"Partito dell'Alleanza dell'Irlanda del Nord\".\nNel partito sono rintracciabili due correnti:\nAppartiene a quest'ultima corrente il leader dal 2007 al 2015 Nick Clegg, mentre \u00e8 pi\u00f9 vicino alla componente sociale il suo successore dal 2015, Tim Farron.\nIl partito aderisce all'ALDE."}
{"id": "220848", "revid": "1318658", "url": "https://it.wikipedia.org/wiki?curid=220848", "title": "Densit\u00e0 di Schnirelmann", "text": "In matematica, la densit\u00e0 di Schnirelmann di una successione di numeri interi \u00e8 una misura della sua \"densit\u00e0\". Tramite questa nozione \u00e8 possibile affermare ad esempio che \"vi sono pi\u00f9 numeri dispari che quadrati\", bench\u00e9 entrambi gli insiemi siano di cardinalit\u00e0 infinita. Il primo matematico a teorizzare tale densit\u00e0 fu Lev Genrikhovich Schnirelmann da cui appunto deriva il nome.\nDefinizione.\nSia formula_1 un insieme di interi e sia formula_2 la \"funzione enumeratrice\" di formula_1, definita come:\nLa densit\u00e0 di Schnirelmann di formula_1 \u00e8 quindi definita come\nPropriet\u00e0.\nLa densit\u00e0 di Schnirelmann \u00e8 un numero reale compreso tra zero e uno, che gode della seguente propriet\u00e0\nIn particolare, se formula_8, allora formula_9.\nSomme di insiemi e loro densit\u00e0 di Schnirelmann.\nSe formula_10 \u00e8 l\"'insieme somma\" di due insiemi formula_1 e formula_12, definito come\nallora il teorema di Schnirelmann afferma che\nQuesto teorema \u00e8 stato migliorato da Henry B. Mann che ha dimostrato che, se formula_15, si ha"}
{"id": "220849", "revid": "1516566", "url": "https://it.wikipedia.org/wiki?curid=220849", "title": "Herbert Henry Asquith", "text": "Fu Primo ministro del Regno Unito per il Partito Liberale dal 1908 al 1916. Fino al 5 gennaio 1988 era stato il primo ministro pi\u00f9 longevo che ha servito con continuit\u00e0 nel XX secolo.\nCome Primo Ministro, guid\u00f2 il suo partito liberale a una serie di riforme interne, compresa la previdenza sociale e la riduzione del potere della camera dei Lord. Guid\u00f2 la nazione all'interno della prima guerra mondiale, ma una serie di crisi militari e politiche portarono al suo rimpiazzo verso la fine del 1916 con David Lloyd George. Il suo litigio con Lloyd George gioc\u00f2 un ruolo importante nella caduta del Partito Liberale.\nPrima del suo mandato da primo ministro ricopr\u00ec la carica di ministro dell'Interno (1892\u201395) e come Cancelliere dello Scacchiere (1905\u201308). Era noto come H. H. Asquith fino alla sua elevazione alla dignit\u00e0 di pari (1925), quando divent\u00f2 conte di Oxford e Asquith.\nSuccessi di Asquith in tempo di pace sono stati offuscati dalle sue debolezze in tempo di guerra. Molti storici ritraggono un Primo Ministro vacillante, incapace di presentare l'immagine necessaria di azione e dinamicit\u00e0 al pubblico. Altri sottolineano la sua costante alta capacit\u00e0 amministrativa, e sostengono che molte delle principali riforme popolarmente associate a Lloyd George come \"l'uomo che ha vinto la guerra\" fossero effettivamente attuate da Asquith. Il verdetto storico dominante \u00e8 che ci sono stati due Asquith: l'Asquith raffinato e conciliante, leader di successo in tempo di pace, e l'Asquith esitante e sempre pi\u00f9 esausto, praticante della politica di confusione e di ritardi durante la Grande Guerra.\nInfanzia, educazione e carriera legale.\nAsquith nacque a Morley nel West Riding of Yorkshire, da Joseph Dixon Asquith (10 febbraio 1825 \u2013 16 giugno 1860) e da sua moglie Emily Willans (4 maggio 1828 \u2013 12 dicembre 1888). Gli Asquith erano una famiglia borghese e membri della chiesa congregazionale. Joseph era un mercante di lana e giunse a possedere il suo proprio lanificio.\nHerbert aveva sette anni quando suo padre mor\u00ec. Emily ed i suoi figli si trasferirono nella casa di suo padre William Willans, un commerciante di lana di Huddersfield. Herbert ricevevette la scolarizzazione l\u00ec e successivamente fu inviato in un educandato moraviano a Fulneck, vicino a Leeds. Nel 1863, Herbert fu mandato a vivere con uno zio a Londra, dove entr\u00f2 nella City of London School. Fu educato l\u00ec fino al 1870 e dal suo mentore il preside Edwin Abbott Abbott.\nNel 1870, Asquith vinse una borsa di studio in materie classiche al Balliol College di Oxford. In 1874, Asquith fu insignito della borsa di studio Craven. Nonostante l'impopolarit\u00e0 dei liberali durante i giorni morenti del primo governo di Gladstone, egli divent\u00f2 presidente della Oxford Union nel \"Trinity term\" (estate) del suo quarto anno. Si laure\u00f2 quell'anno e subito fu eletto \"fellow\" a Balliol. Nel frattempo entr\u00f2 al Lincoln's Inn come allievo barrister e per un anno serv\u00ec come \"pupillage\" sotto il giudice Charles Bowen (1835\u20131894).\nMatrimoni e relazioni.\nSpos\u00f2 Helen Kelsall Melland, figlia di un dottore di Manchester, nel 1877. Ebbero quattro figli maschi ed una femmina prima che ella morisse di febbre tifoide nel 1891. Questi figli furono Raymond (1878\u20131916), Herbert (1881\u20131947), Arthur (1883\u20131939), Violet (1887\u20131969), e Cyril (1890\u20131954). Di questi figli, Violet e Cyril diventarono pari a vita per proprio diritto, Cyril diventando un Lord of appeal in ordinary|law lord. Raymond mor\u00ec durante la prima guerra mondiale.\nNel 1894, spos\u00f2 Margot Tennant, una figlia di Sir Charles Tennant, 1st Bt. Ebbero due figli, Elizabeth Charlotte Lucy, poi Principessa Antoine Bibesco, (1897\u20131945) ed il regista Anthony (1902\u20131968).\nAsquith aveva anche la reputazione di palpatore. Clementine Churchill si lamentava della sua abitudine di scrutare verso il basso la parte superiore degli abiti, mentre la socialite Lady Ottoline Morrell afferm\u00f2 che Asquith \"Avrebbe preso la mano di una donna mentre si sedeva accanto a lui sul divano, e facendole sentire il suo strumento eretto sotto i pantaloni\". \nNel 1912, Asquith si innamor\u00f2 di Venetia Stanley, e la sua ossessione romantica con lei continu\u00f2 fino 1915, quando spos\u00f2 Edwin Montagu, un ministro liberale. Un volume di lettere di Asquith a Venetia, spesso scritto durante le riunioni del Gabinetto descrive l'attivit\u00e0 politica in dettaglio, \u00e8 stato pubblicato; ma non \u00e8 noto se il loro rapporto fu consumato sessualmente.\nEgli invi\u00f2 oltre 560 lettere e alcuni colleghi di governo erano preoccupati di ci\u00f2 che loro vedevano come un'ossessione. Winston Churchill, allora Primo Lord dell'Ammiragliato, consider\u00f2 la cosa come \"il pi\u00f9 grande rischio per la sicurezza d'Inghilterra\". Pochi giorni dopo il essere stato rifiutato da Venetia, Asquith inizi\u00f2 un intenso rapporto con la sorella maggiore Sylvia, che dur\u00f2 per diversi anni.\nNel 2012, lo scrittore Bobbie Neate sostenne che il suo patrigno Louis Stanley (capo della British Racing Motors) era il figlio illegittimo di Asquith e Venetia.\nInizi della carriera politica (1886\u20131908).\nNel 1886 venne eletto deputato per il Partito Liberale nel collegio di East Fife, in Scozia, diventando nel 1892 Segretario di Stato per gli affari interni (Home Secretary) nel quarto governo presieduto da William Ewart Gladstone. Dopo la caduta dei Liberali alle elezioni del 1895, dedic\u00f2 minor tempo all'attivit\u00e0 politica, schierandosi con i gruppi favorevoli alla guerra contro i Boeri, salvo condurre in seguito una efficace campagna contro l'imperialismo di Joseph Chamberlain; nel 1905 venne scelto come Cancelliere dello Scacchiere nel nuovo governo Liberale di Henry Campbell-Bannerman, che ottenne una netta vittoria alle elezioni del 1906, in seguito alla quale Asquith condusse la tradizionale politica di liberismo commerciale del suo partito.\nPrimo Ministro (1908\u20131916).\nDivenuto Primo Ministro il 5 aprile 1908, Asquith cerc\u00f2 di promuovere una politica fiscale progressista (aumento della spesa sociale e delle tasse ai ricchi), ma la legge di bilancio, gi\u00e0 approvata presso la camera dei Comuni, fu ostacolata dai Lords che opposero il veto, che per tradizione non era previsto in relazione alle leggi in materia fiscale. Ne scatur\u00ec un conflitto istituzionale che vedeva contrapposte le due camere, l'una, quella dei Comuni a maggioranza liberale che sosteneva la legge e l'altra, quella dei Lords che vi si contrapponeva duramente. Dopo le elezioni del gennaio 1910, in seguito alle quali Asquith aveva mantenuto la maggioranza grazie al sostegno dei parlamentari irlandesi, il bilancio fu approvato, e nel 1911, con l'appoggio del nuovo re Giorgio V, una nuova legge ridusse il potere di veto dei Lords (Parliament Act). In cambio dell'appoggio dei parlamentari irlandesi, nel 1912 concesse l'autonomia all'Irlanda, la cui entrata in vigore fu per\u00f2 posticipata a causa dello scoppio della I Guerra Mondiale. Lo scoppio della Guerra prese piuttosto di sorpresa i Liberali, generalmente orientati al mantenimento della pace in Europa, ma la violazione della neutralit\u00e0 del Belgio da parte della Germania impose l'intervento a fianco della Francia. Nel 1915, in seguito alle prime sconfitte nella disastrosa campagna di Gallipoli, Asquith form\u00f2 un nuovo governo, con la partecipazione dei Conservatori, ma le continue critiche alla sua gestione della guerra lo spinsero alle dimissioni, il 5 dicembre 1916.\nFu coinvolto nel cosiddetto \"scandalo Marconi\".\nUltimi anni di carriera politica.\nAsquith rimase fuori dal governo del nuovo Primo Ministro, David Lloyd George, e anche terminata la guerra il Partito Liberale rimase diviso in due fazioni, guidate da Asquith e Lloyd George, alleato dei Conservatori. Quando finalmente i due gruppi si riunirono sotto la leadership di Asquith, questi accett\u00f2 di appoggiare il primo governo Laburista di Ramsay MacDonald, che mancava di una maggioranza alla Camera dei Comuni (1924). Perso il suo seggio nelle elezioni seguite alla caduta dei Laburisti, venne nominato Pari d'Inghilterra con il titolo di Conte di Oxford e Asquith, e chiamato alla Camera dei Lord.\nDiscendenti di Asquith.\nAsquith ebbe cinque figli dalla sua prima moglie, Helen, e cinque dalla sua seconda moglie, Margot; ma solo i suoi cinque figli maggiori e due dei suoi cinque figli pi\u00f9 giovani sopravvissero alla nascita e all'infanzia.\nSuo figlio maggiore Raymond Asquith fu ucciso alla Somme nel 1916; quindi, il titolo di pari pass\u00f2 all'unico figlio maschio di Raymond Julian, II conte di Oxford and Asquith (nato nel 1916, solo pochi mesi prima delle dimissioni di suo nonno da Primo Ministro).\nLa sua unica figlia femmina dalla sua prima moglie, Violet (poi Violet Bonham Carter), divenne una scrittrice ben considerato e pari a vita (come Baronessa Asquith di Yarnbury per proprio diritto). Il suo quarto figlio maschio Sir Cyril, barone Asquith di Bishopstone (1890\u20131954) divenne un Law Lord. Il suo secondo e terzo figlio maschio si sposarono bene. Il poeta Herbert Asquith (1881\u20131947) (che \u00e8 spesso confuso con il padre) spos\u00f2 Cynthia Charteris, la figlia del conte di Wemyss, e il generale di brigata Arthur Asquith (1883\u20131939) spos\u00f2 la figlia di un barone.\nI suoi due figli avuti da Margot furono Elizabeth (poi Principessa Antoine Bibesco), una scrittrice, e Anthony Asquith, un regista le cui produzioni includono \"Addio Mr. Harris\" , \"Tutto mi accusa\", \"La miliardaria\" e \"Una Rolls-Royce gialla\".\nTra i suoi discendenti viventi vi \u00e8 la sua bisnipote, l'attrice Helena Bonham Carter (nata nel 1966), ed il suo bisnipote, Dominic Asquith, ambasciatore britannico in Egitto dal dicembre 2007. Un'altra principale attrice britannica, Anna Chancellor (nata nel 1965), \u00e8 anch'ella una sua discendente, essendo la bis-bisnipote di Herbert Asquith per parte di madre."}
{"id": "220850", "revid": "287204", "url": "https://it.wikipedia.org/wiki?curid=220850", "title": "Serie B (pallacanestro)", "text": ""}
{"id": "220851", "revid": "1543377", "url": "https://it.wikipedia.org/wiki?curid=220851", "title": "Henry Campbell-Bannerman", "text": "Conosciuto come CB, era un convinto sostenitore del libero scambio, dell'Irish Home Rule Movement e del miglioramento delle condizioni sociali: \u00e8 stato chiamato \"Il primo e l'unico radicale Primo Ministro\". Campbell-Bannerman ha portato il partito liberale ad una vittoria schiacciante sul partito conservatore nelle elezioni generali del 1906. Il governo che guid\u00f2 introdusse una legislazione per garantire che i sindacati non potessero essere responsabili per i danni subiti durante gli scioperi e per fornire pasti scolastici gratuiti per i bambini.\nBiografia.\nI primi anni.\nHenry Campbell-Bannerman (1836\u20131908) \u00e8 nato a Kelvinside House a Glasgow, in Scozia come Henry Campbell, il secondo figlio e il pi\u00f9 giovane dei sei figli di James Campbell di Stracathro (1790-1876) e sua moglie Janet Bannerman (d. 1873). James Campbell aveva iniziato a lavorare in giovane et\u00e0 nel settore del commercio di abbigliamento a Glasgow, prima di entrare in societ\u00e0 con il fratello nel 1817 per fondare la J. &amp; W. Campbell &amp; Co. James \u00e8 stato eletto come membro del Consiglio Comunale di Glasgow nel 1831 e si ergeva come un candidato conservatore per la circoscrizione di Glasgow nelle elezioni generali del 1837 e del 1841 prima di presiedere come Lord Provost di Glasgow dal 1840 al 1843. Il fratello maggiore di Henry, James, fu il deputato conservatore del Parlamento per la Glasgow and Aberdeen Universities dal 1880 al 1906. Nel 1871 Henry Campbell divenne Henry Campbell-Bannerman, l'aggiunta del cognome Bannerman fu un requisito del testamento di suo zio, Henry Bannerman, da cui ha ereditato la tenuta di Hunton Corte nel Kent.\nCampbell-Bannerman ha studiato alla High School di Glasgow (1845-1847), all'Universit\u00e0 di Glasgow (1851), e al Trinity College di Cambridge (1854-1858). Dopo la laurea, \u00e8 entrato nello studio di famiglia J. &amp; W. Campbell &amp; Co., con sede a Glasgow Ingram Street, divenendone socio nel 1860. Dopo il matrimonio nel medesimo anno con Sarah Charlotte Bruce, stabilirono la loro residenza a 6 Gardens Claremont nel quartiere di Park, nel quartiere West End di Glasgow. La coppia non ebbe figli.\nCampbell-Bannerman parlava francese, tedesco e italiano, e ogni estate lui e sua moglie trascorrevano un paio di mesi in Europa, di solito in Francia o presso la citt\u00e0 termale di Marienbad, in Boemia\nMembro del parlamento.\nNell'aprile del 1868, all'et\u00e0 di 31 anni, Campbell-Bannerman si present\u00f2 come membro del partito liberale nella circoscrizione di Stirling Burghs, ma venne sconfitto John Ramsay. Ad ogni modo, alle elezioni del 1868, Campbell-Bannerman sconfisse Ramsay e venne eletto alla camera dei comuni come membro per Stirling Burghs ove rimase per i successivi 40 anni.\nCampbell-Bannerman raggiunse presto il rango ministeriale, venne nominato Segretario finanziario dell'Ufficio di Guerra nel governo di Gladstone nel novembre del 1871 prestando servizio in questa posizione sino al 1874. Egli venne nominato alla medesima posizione dal 1880 al 1882 nel secondo governo Gladstone per poi divenire Segretario parlamentare e finanziario dell'Ammiragliato tra il 1882 ed il 1884, sino a quando non venne promosso a Capo Segretario per l'Irlanda nel 1884.\nNel terzo ministero Gladstone nel 1886 e dal 1892 al 1894 cos\u00ec come nel ministero Rosebery dal 1894 al 1895, fu Segretario di Stato per la Guerra. Durante questo periodo persuase il Duca di Cambridge, cugino della regina Vittoria, a dare le proprie dimissioni da comandante in capo dell'esercito britannico, il che gli valse il cavalierato.\nLeader del Partito Liberale.\nIl 6 febbraio 1899 Campbell-Bannerman succedette a Sir William Vernon Harcourt come leader dei liberali alla Camera dei Comuni e leader dell'opposizione. La Seconda guerra boera del 1899 divise i liberali tra imperialisti e pro-boeri, lasciando a Campbell-Bannerman il difficile compito di tenere insieme le varie correnti del partito, che venne quindi sconfitto alle \"khaki election\" del 1900. Ad ogni modo il partito liberale fu in grado di unificare i propri sforzi sull'Education Act 1902 e sulla Brussels Sugar Convention del 1902, nella quale la Gran Bretagna e nove altre nazioni tentarono di stabilizzare il prezzo mondiale dello zucchero fondando una commissione col compito di investigare circa le esportazioni e decidere le penalit\u00e0 da applicare. Il governo conservatore di Arthur Balfour aveva tentato di controbattere con sussidi alle Indie Occidentali e con i principali produttori di zucchero ma senza successo. In un discorso al Cobden Club il 28 novembre 1902, Campbell-Bannerman denunci\u00f2 la convenzione come attentato alla sovranit\u00e0 britannica:\n\"Essa significa che noi dobbiamo abbandonare la nostra indipendenza fiscale, insieme alle linee di libero commercio che abbiamo inaugurato... dobbiamo controbatterla, ristabilendo l'ordine delle cose, perch\u00e9 ora anche il Cancelliere dello Scacchiere obbedisce a ci\u00f2 che dice questa convenzione. Di tutti gli schemi commerciali che si possono offrire ad un paese libero questo \u00e8 certamente il pi\u00f9 pazzo.\"\nCampbell-Bannerman, come del resto tutti i liberali, fu in quegli anni un fiero sostenitore del libero commercio. In un discorso a Bolton datato 15 ottobre 1903, egli spieg\u00f2 dettagliatamente i motivi che spingevano lui e il suo partito a sostenere il \"free trade\":\n\"Siamo soddisfatti di questo diritto perch\u00e9 \u00e8 il modo pi\u00f9 libero per dare alle energie individuali ed all'iniziativa la maggiore possibilit\u00e0 di espressione, sia al produttore che al consumatore. Noi siamo soliti dire che il commercio viene danneggiato quando non gli si permette di prendere il suo normale corso o quando viene ostacolato con incagli artificiali... Noi crediamo nel libero commercio perch\u00e9 crediamo nella capacit\u00e0 dei nostri uomini. Questo dunque \u00e8 il motivo perch\u00e9 mi oppongo al protezionismo, velato e non, univoco o reciproco. Mi oppongo ad esso in ogni sua forma. Abbiamo di fronte a noi l'esperienza di cinquant'anni di libero commercio nel quale la nostra prosperit\u00e0 \u00e8 l'invidia del mondo intero.\"\nNel 1903, il liberale Herbert Gladstone negozi\u00f2 un patto con Ramsay MacDonald della commissione laburista con l'intento di convincere alcuni candidati liberali a fare un passo indietro per favorirne altri laburisti in cambio di un'alleanza parlamentare. Questo tentativo di minare il partito conservatore divenne noto col nome di \"Patto Gladstone-MacDonald\". Campbell-Bannerman lavor\u00f2 attivamente coi laburisti al punto da giungere nel 1903 ad affermare: \"siamo uniti e in simpatia coi rappresentanti dei laburisti. Ne abbiamo molti alla Camera dei Comuni\". Malgrado questo commento e le sue simpatie per molti elementi del partito, egli non fu mai un socialista.\nPrimo ministro.\nI liberali ritornarono al potere nel dicembre del 1905 quando Arthur Balfour diede le dimissioni da primo ministro, spingendo Edoardo VII a chiedere a Campbell-Bannerman di formare un nuovo governo di minoranza, come primo primo ministro liberale del XX secolo. Balfour aveva sperato che Campbell-Bannerman non fosse in grado di formare un governo forte, e che egli avrebbe avuto tutto il tempo di organizzare il proprio partito al meglio per le successive elezioni. Campbell-Bannerman ad ogni modo ebbe problemi anche col proprio partito o meglio con la cosiddetta \"Relugas Compact\" tra H. H. Asquith, Sir Edward Grey e Richard Haldane, i quali avevano pianificato di forzarlo al passaggio alla Camera dei Lords, indebolendolo nella sua carica di primo ministro e permettendo a tutti gli effetti a Asquith di reggere la Camera dei Comuni. Campbell-Bannerman, vedendosi in pericolo, richiese subito nuove elezioni nel 1906 offrendo le posizioni di Cancelliere dello Scacchiere, Segretario di Stato per gli affari esteri e del Commonwealth e Segretario di Stato per la Guerra rispettivamente ad Asquith, Grey e Haldane, incarichi che tutti e tre accettarono subito. Nel suo primo discorso pubblico da primo ministro il 22 dicembre 1905, Campbell-Bannerman lanci\u00f2 la campagna per le elezioni liberali, focalizzandosi sulle tre parole \"pace, austerit\u00e0 e riforme\":\n\"Le spese richiamano le tasse e le tasse devono a loro volta essere riformate. Il militarismo, la stravaganza, il protezionismo sono erbacce che crescono nel medesimo campo e se volete tenere ben pulito il vostro orto dovete rimuoverle tutte. Personalmente non penso che dovremmo continuare a confrontarci con lo spettro del protezionismo cos\u00ec come \u00e8 stato nella guerra sudafricana. Dipende da noi semmai il combattere per la libera apertura dei nostri porti e per il miglior prezzo nel cibo e nei materiali di modo che si possa dare la massima prosperit\u00e0 al nostro commercio ed al nostro popolo, combattendo poteri, privilegi, ingiustizie e monopoli che si oppongono al trionfo dei principi democratici.\"\nAiutato dal \"Lib-Lab pact\" che egli aveva negoziato, i conservatori divisi sul libero commercio e la positiva risposta alla campagna promossa dai liberali trov\u00f2 questi ultimi ad ottenere molti seggi in parlamento (216 in tutto). Campbell-Bannerman a questo punto pot\u00e9 fare ritorno a Downing Street da primo ministro rafforzato.\nAnche se in passato non era in uso, Campbell-Bannerman fu il primo First Lord of the Treasury ad ottenere anche il titolo di primo ministro, uno standard che prosegue sino ai nostri giorni. Nel 1907, in virt\u00f9 dell'essere il membro del parlamento pi\u00f9 anziano, Campbell-Bannerman ottenne il titolo onorifico di Father of the House, unico primo ministro ad aver goduto di tale titolo.\nLe riforme interne.\nDato che i precedenti partiti non avevano dato luogo a riforme sociali di rilievo, il governo di Campbell-Bannerman introdusse dei cambiamenti che stupirono l'elettorato. come primo ministro, Campbell-Bannerman spost\u00f2 la posizione dei liberali dal \"laissez-faire\" verso una visione pi\u00f9 collettivista. Come gi\u00e0 succedeva sotto le leadership precedenti, il governo dei liberali apparve ora pi\u00f9 progressista e si opponeva al liberalismo gladstoniano che era in declino. In sostanza il governo Campbell-Bannerman introdusse le mense scolastiche gratuite, pensioni di stato e leggi decisamente pi\u00f9 libere sotto l'aspetto delle trade unions, rivolgendosi anche agli insolventi ed ai cattivi pagatori, impegnandosi per un'assistenza sanitaria gratuita. Come primo ministro Campbell-Bannerman riusc\u00ec a far passare il 1907 Probation Act, che stabil\u00ec il lavoro in comunit\u00e0 per i giovani criminali anzich\u00e9 il carcere e promulg\u00f2 la Children's Charter che gett\u00f2 la base per il lavoro dei pi\u00f9 giovani, includendo anche clausole di punizione in caso di negligenza al lavoro. Venne inoltre reso illegale per i bambini l'acquisto di alcool, tabacco e fuochi d'artificio e divennero obbligatorie regolari ispezioni sanitarie ove si trovassero bambini. Cos\u00ec facendo Campbell-Bannerman port\u00f2 le prime vere riforme liberali del XX secolo nel Regno Unito inaugurando un clima di welfare state. L'importanza di queste riforme gli viene ancora oggi riconosciuta da molti storici al punto che Campbell-Bannerman viene da alcuni riconosciuto quale \"primo Primo Ministro radicale del Regno Unito\".\nGli affari esteri.\nLa premiership di Campbell-Bannerman vide un'intesa con la Russia nel 1907 che venne portata avanti essenzialmente dal Segretario di Stato per gli Affari Esteri, Sir Edward Grey. Nel gennaio del 1906 Grey inizi\u00f2 inoltre le trattative con la Francia per l'assistenza nell'ambito della Prima guerra mondiale e questa fu l'origine del corpo spedizionario britannico che giunse sul suolo francese nel 1914 e che prese pertanto parte agli scontri della Grande Guerra con la Germania. Si pu\u00f2 dire che questa spedizione ebbe luogo senza che gran parte del gabinetto di governo ne fosse informato perch\u00e9 Grey sapeva che i membri pi\u00f9 radicali come Lord Loreburn, Lord Morley e Lord Bryce si sarebbero opposti ad una simile azione di cooperazione con la Francia.\nCampbell-Bannerman visit\u00f2 la Francia nell'aprile del 1907 ed incontr\u00f2 il primo ministro radicale Georges Clemenceau. Clemenceau credeva che gli inglesi avrebbero aiutato la Francia nel corso della guerra con la Germania ma Campbell-Bannerman gli disse che questo non era il principale scopo diretto dell'Inghilterra. Poco dopo Violet Cecil incontr\u00f2 Clemenceau e riport\u00f2 le impressioni dell'incontro tra lui e Campbell-Bannerman:\nClemenceau disse...\"mi sono opposto completamente a voi; entrambi riconosciamo un grande pericolo e voi riducete il vostro esercito e indebolite la vostra marina\". \"Ah\" disse Campbell-Bannerman \"ma \"questo\" \u00e8 per economia!\"...[Clemenceau] dunque replic\u00f2 che egli credeva che l'Inghilterra avrebbe prestato un servizio militare amichevole ad una nazione vicina...\"Siamo giunti a questo\" disse Clemenceau \"credendo nel vostro supporto contro la Germania, ma siete pronti davvero a rispettare i piani che abbiamo discusso col vostro Ufficio di Guerra e a far sbarcare 110.000 uomini sulle nostre coste mentre l'Italia marcia a fianco delle nostre armate?\" E qui si giunse al picco dell'intervista. \"I sentimenti del popolo inglese sono totalmente avversi a \"qualsiasi\" tentativo di far sbarcare truppe inglesi nel continente in qualsiasi circostanza.\"\nJohn Wilson, biografo di Campbell-Bannerman, descrisse l'incontro come \"uno scontro tra due filosofie fondamentalmente differenti\". Un giornalista liberale e amico di Campbell-Bannerman, F. W. Hirst, disse che Campbell-Bannerman \"aveva capito che la \"French Entente\" stava per essere riconvertita nel vecchio bilanciamento dei poteri in Europa che aveva coinvolto la Gran Bretagna in molte guerre sul continente. Il fatto che Grey e Haldane non abbiano informato il gabinetto di governo lascia esterrefatti; un vero apostolo della pace come Sir Henry Campbell-Bannerman avrebbe dovuto essere informato del pericolo dai suoi colleghi \u00e8 assolutamente fuori discussione, ma sono comunque contento per concludere di assicurare che nei giorni del trionfo di questo leader liberale egli ha saputo comunque mantenersi all'esterno di conflitti\".\nIl governo di Campbell-Bannerman garant\u00ec agli stati boeri, il Transvaal e l'Orange, l'autogoverno nei confronti dell'Impero britannico attraverso un \"Order in Council\" che baypass\u00f2 la Camera dei Lords che certamente si sarebbe opposta. Questo port\u00f2 alla creazione dell'Unione del Sud Africa nel 1910. Il primo ministro sudafricano, il generale Louis Botha, era convinto che l'\"atto firmato da Campbell-Bannerman aveva riportato il bilanciamento della guerra anglo-boera e che comunque aveva dato pieni poteri al governo sudafricano\". Il generale boero Jan Smuts scrisse a David Lloyd George nel 1919: \"La mia esperienza in Sud Africa mi ha reso particolarmente magnanimo in politica, e i vostri sforzi e quelli di Campbell-Bannerman rimangono non solo i pi\u00f9 nobili ma anche le \"migliori\" pagine di storia politica britannica scritte di recente\". Ad ogni modo non mancarono le critiche degli unionisti come Lord Milner che nell'agosto del 1907 dichiar\u00f2: \"Il popolo qui - non solo i liberali - sembra essere deliziato e pensa che sia stupendo aver ridato il Sud Africa ai Boeri. Io penso che sia tutta una pazzia\".\nIl ritiro dalla politica e la morte.\nPoco dopo essere divenuto decano della Camera (Father of the House) nel 1907, la salute di Campbell-Bannerman inizi\u00f2 a peggiorare. Dopo una serie di attacchi cardiaci di cui il pi\u00f9 serio nel novembre del 1907, egli inizi\u00f2 a pensare di non essere in grado di sopravvivere sino alla fine del proprio incarico. Egli dunque diede le proprie dimissioni da primo ministro il 3 aprile 1908 e gli succedette il suo Cancelliere dello Scacchiere, Herbert Asquith. Campbell-Bannerman rimase membro del parlamento e leader del partito liberale e continu\u00f2 a vivere al numero 10 di Downing Street. Ad ogni modo la sua salute peggior\u00f2 velocemente e Campbell-Bannerman mor\u00ec il 22 aprile 1908. Le sue ultime parole furono \"Questa non \u00e8 la fine per me\". Campbell-Bannerman venne quindi sepolto nella chiesa di Meigle, nel Perthshire, presso il Castello di Belmont, sua residenza dal 1887."}
{"id": "220858", "revid": "8596", "url": "https://it.wikipedia.org/wiki?curid=220858", "title": "Arthur Balfour", "text": ""}
{"id": "220859", "revid": "1543377", "url": "https://it.wikipedia.org/wiki?curid=220859", "title": "Arthur James Balfour", "text": "Facente parte del Partito Conservatore, \u00e8 stato primo ministro del Regno Unito dal 12 luglio 1902 al 5 dicembre 1906. Era inoltre membro della massoneria britannica.\nNel 1917, mentre ricopriva la carica di segretario per gli affari esteri, sostenne, tramite la nota Dichiarazione Balfour, la creazione di uno stato ebraico in Palestina, in vista della sconfitta dell'Impero ottomano, del quale la Palestina faceva parte, nell'ambito della Prima guerra mondiale.\nMembro della Fabian Society, fu inoltre presidente della Society for Psychical Research di Londra nel 1893. Nel 1895 pubblic\u00f2 il libro \"Foundations of Belief\", che ebbe numerose edizioni e fu tradotto in francese.\nBiografia.\nGiovinezza.\nArthur Balfour nacque a Whittingehame, East Lothian, Scozia, figlio primogenito di James Maitland Balfour (1820\u20131856) e di sua moglie, lady Blanche Gascoyne-Cecil (1825-1872). Suo padre era deputato scozzese mentre sua madre, rampolla della nobile famiglia dei Cecil, discendeva da Robert Cecil, I conte di Salisbury, ed era figlia di James Gascoyne-Cecil, II marchese di Salisbury nonch\u00e9 sorella di Robert Gascoyne-Cecil, III marchese di Salisbury, futuro Primo Ministro.\nSuo padrino di battesimo fu il Duca di Wellington, dal quale prese il nome. Egli era il primo figlio maschio di otto figli totali ed aveva quattro fratelli e tre sorelle, tra i quali Francis Maitland Balfour (1851-1882), famoso embriologo di Cambridge. Arthur Balfour venne educato nei primi anni alla scuola preparatoria di Hoddesdon, Hertfordshire (1859\u20131861), per poi passare al college di Eton (1861\u20131866), dove studi\u00f2 con l'influente William Johnson Cory (1823-1892). Pass\u00f2 poi all'Universit\u00e0 di Cambridge (1866\u20131869), ottenendo la laurea.\nBalfour venne colpito in quegli anni dalla morte per tifo della cugina May Lyttelton che aveva sperato di sposare, un evento che ebbe conseguenze sul suo carattere e sul suo interesse per l'occultismo e lo spiritismo che lo portarono diverse volte a tentare con dei medium di contattare la cara estinta. Balfour non si spos\u00f2 per il resto della sua vita e rifiut\u00f2 galantemente anche proposte rilevanti quali quella di Margot Tennant (poi Asquith) replicando: \"No, non posso. Desidero guadagnarmi la mia carriera personalmente.\"\nEgli visse prevalentemente con la sorella Alice la quale non era sposata, anche se di sicuro si sa che egli intrattenne per quarant'anni un'amicizia con Mary Charteris (nata Wyndham), lady Elcho, poi contessa di Wemyss e March, al punto che alcuni biografi scrivono \"\u00e8 difficile dire quanto questa relazione si sia mantenuta a distanza tra i due\" facendo intuire un possibile legame sentimentale. Tale ipotesi \u00e8 rafforzata da una lettera della nobildonna datata 1887, nella quale peraltro sembra che i due fossero coinvolti anche in pratiche sado-masochiste.\nInizi della carriera politica.\nA parte la vita privata, nel 1874 Balfour venne eletto deputato nelle schiere del partito conservatore per la circoscrizione di Hertford e rimase a rappresentare questa costituente sino al 1885. Nella primavera del 1878 Balfour divenne Segretario Privato di suo zio, Lord Salisbury. Con questa carica egli accompagn\u00f2 Salisbury (poi Segretario di Stato per gli affari esteri e del Commonwealth) al Congresso di Berlino ed ebbe cos\u00ec le prime esperienze di politica internazionale in relazione soprattutto al conflitto russo-turco della Guerra di Crimea. Nel frattempo egli riusc\u00ec ad eccellere come letterato e nel 1879 pubblic\u00f2 il saggi\u00f2 filosofico \"Defence of Philosophic Doubt\".\nBalfour divise il suo tempo tra l'arena politica e gli incarichi accademici. Dopo aver rinunciato all'incarico di segretario privato dalle elezioni generali del 1880, inizi\u00f2 a dedicarsi pi\u00f9 attivamente agli incarichi parlamentari. Fu per un certo periodo associato politicamente a Lord Randolph Churchill, Sir Henry Drummond Wolff (1830-1908) e John Eldon Gorst (1835-1916). Questo quadrumvirato divenne noto col nome di \"Fourth Party\" e ottenne rilevanza in particolare grazie al criticismo del leader, Lord Randolph Churchill, essenzialmente rivolto a Sir Stafford Northcote (1818-1887), R. A. Cross, I visconte Cross (1823-1914) e ad altri membri anziani del partito.\nServizio nel governo di Lord Salisbury.\nNel 1885, lord Salisbury nomin\u00f2 Balfour \"President of the Local Government Board\"; l'anno successivo Balfour divenne Segretario di Stato per la Scozia, guadagnandosi quindi un seggio nel gabinetto di governo. Questi incarichi se da un lato gli offrirono l'opportunit\u00e0 di emergere nella compagine di governo, gli servirono anche come apprendistato in politica. All'inizio del 1887 Michael Hicks Beach (1837-1916), a quel tempo Capo Segretario per l'Irlanda, diede le proprie dimissioni per malattia e lord Salisbury nomin\u00f2 suo nipote al suo posto. La scelta stup\u00ec il mondo politico inglese e fece s\u00ec che il popolo coniasse il modo di dire \"Bob's your uncle!\" per indicare appunto una persona favorita. Balfour ad ogni modo riusc\u00ec a stupire chi lo criticava in maniera positiva rinforzando il \"Crimes Act\" al punto da guadagnarsi il soprannome di \"Bloody Balfour\" (\"Balfour il sanguinario\").\nIn parlamento Balfour fu in grado di resistere ad ogni apertura possibile al Partito Parlamentare Irlandese sulla questione dell'Home rule, e, alleatosi con Joseph Chamberlain e coi suoi unionisti liberali, incoraggi\u00f2 l'attivismo di questo partito in Irlanda. Balfour gett\u00f2 inoltre le basi per la prosperit\u00e0 dell'area con la creazione del \"Congested Districts Board for Ireland\" nel 1890. Fu durante questo periodo, dal 1886 al 1892, che egli mise in pratica le sue capacit\u00e0 oratorie ed ottenne la reputazione di uno tra i migliori oratori della sua epoca, in grado di convincere tanto i deputati quanto le masse.\nAlla morte di William Henry Smith (1825\u20131891) nel 1891, Balfour divenne First Lord of the Treasury \u2014 l'ultimo nella storia britannica a non essere nel contempo primo ministro ad occupare questa carica - e Leader della Camera dei Comuni. Dopo la caduta del governo nel 1892 egli trascorse tre anni all'opposizione. Quando i conservatori tornarono al potere in coalizione coi Liberali Unionisti, nel 1895, Balfour assunse nuovamente la carica di leader della Camera dei Comuni e di \"First Lord of the Treasury\".\nDurante la malattia di lord Salisbury nel 1898 e nuovamente durante l'assenza dello stesso marchese impegnato all'estero, Balfour ebbe incarichi al Ministero degli Esteri e condusse negoziati con la Russia per la questione delle ferrovie nel nord della Cina. Come membro del gabinetto responsabile dei negoziati per il Transvaal nel 1899 intervenne polemicamente e quando la Seconda guerra boera scoppi\u00f2 disastrosamente, fu il primo a realizzare la necessit\u00e0 di intervenire con forza, dimostrando di non sottovalutare lo scontro.\nPrimo Ministro.\nDopo le dimissioni di lord Salisbury l'11 luglio 1902, Balfour gli succedette alla carica di primo ministro, con l'approvazione di tutte le sezioni del partito Unionista. Il nuovo primo ministro giunse al potere praticamente tra l'incoronazione di Edoardo VII e la fine della seconda guerra boera. All'inizio il governo sembrava favorito dalla situazione politica generale: il partito liberale continuava ad essere profondamente disorganizzato sulla questione coi Boeri. I due cardini principali attorno ai quali era intenzionata a ruotare la nuova amministrazione erano l'estensione del nuovo Education Act a Londra e l'Irish Land Purchase Act, col quale il Cancelliere dello Scacchiere britannico avrebbe favorito un avanzo di capitale per permettere ai lords irlandesi di acquistare terreni. Un successo dell'amministrazione Balfour fu la fondazione del \"Committee on Imperial Defence\".\nSotto l'aspetto degli affari esteri, Balfour ed il suo ministro degli Esteri Lord Lansdowne furono presenti dinanzi alle sempre crescenti relazioni con la Francia che culminarono nell'Entente cordiale del 1904. Il periodo vide inoltre l'acuta crisi della Guerra russo-giapponese ove la Gran Bretagna era alleata dei giapponesi e fu sul punto di dichiarare guerra alla Russia nell'Incidente di Dogger Bank. Ad ogni modo, Balfour lasci\u00f2 la conduzione degli Esteri a Lansdowne, occupandosi prevalentemente degli affari interni.\nIl budget consentiva di presentare un surplus che avrebbe inoltre consentito di ridurre la tassazione. Le riduzioni operate da Charles Thomson Ritchie (1838-1906) e la crociata di Joseph Chamberlain in favore di una riforma delle tariffe imposte per creare un \"commercio di preferenza\" nell'Impero Britannico, tendevano a proteggere l'industria britannica dalla competizione, rafforzando l'impero contro la crescente potenza economica di Germania e Stati Uniti. Anche quest'ultima riforma, ad ogni modo, non fu sufficiente ai \"free traders\" per l'approvazione in quanto essi richiedevano una riforma pi\u00f9 estrema delle tariffe di modo da incoraggiare il libero commercio globale. Col consenso di Balfour, Chamberlain diede le proprie dimissioni dal gabinetto di governo sul finire del 1903. Nel contempo, Balfour tent\u00f2 di bilanciare le due fazioni accettando le dimissioni di due ministri \"free traders\" tra i quali si trovavano il cancelliere Ritchie e il duca di Devonshire, indebolendo notevolmente le azioni di governo.\nBalfour stesso, infine, si dimise dall'incarico di primo ministro nel dicembre del 1905 sperando invano che il leader liberale Henry Campbell-Bannerman, suo successore alla carica, sarebbe stato in grado di formare un governo pi\u00f9 forte.\nUltimi anni e morte.\nDopo il disastro delle elezioni del 1906, Balfour rimase a capo del partito e la sua posizione si rafforz\u00f2 ulteriormente con l'allontanamento spontaneo di Joseph Chamberlain dalla vita politica dopo il suo attacco cardiaco del luglio del 1906, ma non fu in grado di fare molto contro la maggioranza liberale alla camera dei Comuni. Il tracollo dell'opposizione si present\u00f2 nel 1911 quando con il passaggio del \"Parliament Act\".\nBalfour rimase un'importante figura del partito e quando gli unionisti aderirono alla coalizione del governo Asquith nel maggio del 1915, Balfour succedette a Winston Churchill alla carica di Primo Lord dell'Ammiragliato. Al collasso del governo di Asquith nel dicembre del 1916, Balfour, che sembrava essere un suo potenziale successore alla premiership, divenne invece ministro degli Esteri nel nuovo governo di David Lloyd George, ma non venne incluso nel Gabinetto di Guerra, e venne sovente lasciato al di fuori degli affari di governo. Il suo servizio per gli Esteri, ad ogni modo, si rivel\u00f2 notevole in particolare in merito alla Belfour Declaration del 1917, una lettera indirizzata a Lord Rothschild promettendo agli ebrei uno \"stato nazionale\" in Palestina, allora parte dell'Impero ottomano.\nBalfour diede le proprie dimissioni da Segretario di Stato per gli Affari Esteri a seguito del Trattato di Versailles del 1919, ma continu\u00f2 a rimanere nel gabinetto di governo col ruolo di Lord Presidente del Consiglio. Nel 1921-22 rappresent\u00f2 l'Impero Britannico alla Conferenza navale di Washington.\nNel 1922, assieme a gran parte della leadership dei conservatori, diede le proprie dimissioni dal governo dopo che alcuni avevano tentato di rompere la coalizione. Andrew Bonar Law divenne subito dopo primo ministro. Nel 1922 Balfour venne nominato Conte di Balfour. Non fece parte inizialmente del governo di Stanley Baldwin nel 1924, ma nel 1925 torn\u00f2 entr\u00f2 governo al posto di Lord Curzon come Lord Presidente del Consiglio sino alla fine del governo nel 1929. Nel 1925 si rec\u00f2 in visita in Terrasanta.\nA parte qualche leggera influenza, Balfour aveva goduto di ottima salute sino al 1928 e continu\u00f2 a praticare il tennis, sport che amava particolarmente al punto da divenire fondatore e primo presidente dell\"'International Lawn Tennis Club of Great Britain\". Alla fine del 1928 dovette perdere gran parte dei propri denti a causa di un problema circolatorio che poi porr\u00e0 fine alla sua stessa vita. In passato egli aveva sofferto occasionalmente di flebite ma dal 1929 questa l'aveva completamente immobilizzato. Infine, poco dopo aver ricevuto la visita dell'amico Chaim Weizmann, Balfour mor\u00ec a Fisher's Hill dove si era ritirato, il 19 marzo 1930. Secondo le sue ultime volont\u00e0 gli venne evitato il funerale di stato e venne sepolto il 22 marzo nella tomba di famiglia a Whittingehame."}
{"id": "220863", "revid": "1904508", "url": "https://it.wikipedia.org/wiki?curid=220863", "title": "Robert Gascoyne-Cecil, III marchese di Salisbury", "text": "Ha fatto parte del Partito Conservatore. \u00c8 stato primo ministro del Regno Unito tre volte: dal 23 giugno 1885 al 1\u00ba febbraio 1886, dal 3 agosto 1886 al 15 agosto 1892 e dal 12 giugno 1895 al 12 luglio 1902.\nBiografia.\nInfanzia ed educazione.\nLord Robert Cecil era il figlio secondogenito di James Gascoyne-Cecil, II marchese di Salisbury. Nel 1840 si rec\u00f2 all'Eton College, dove eccelse in francese, tedesco, materie classiche e teologia. Dovette per\u00f2 lasciare il college nel 1845 a causa di un forte episodio di bullismo. Nel dicembre del 1847 venne accolto al Christ Church di Oxford, ove ricevette la laurea ad honorem in matematica a causa del suo stato di salute e per privilegio della sua condizione nobiliare. A Oxford si associ\u00f2 al Movimento di Oxford.\nGiovinezza.\nNell'aprile del 1850 ader\u00ec al Lincoln's Inn, ma successivamente ne usc\u00ec. Il suo medico gli consigli\u00f2 di viaggiare per la sua salute e pertanto dal luglio del 1851 sino al maggio 1853 Cecil attravers\u00f2 la Colonia del Capo, l'Australia, la Tasmania e la Nuova Zelanda. Durante il suo primo viaggio ebbe modo di disprezzare i Boeri, scrivendo in una propria relazione che pareva impossibile dare libere istituzioni e un autogoverno funzionale alla Colonia del Capo, in quanto i Boeri erano presenti in numero tre volte superiore ai britannici e tale atto sarebbe stato unicamente \"un legarsi le mani e i piedi nel potere degli Olandesi, che ci odiano quanto un popolo conquistato possa odiare i propri conquistatori\".\nEgli descrisse i Kaffir come \"un bel genere di uomini \u2013 il cui linguaggio indica un'alta forma di civilizzazione\", simile all'italiano. Essi erano \"una razza intellettuale, con grande fermezza di volont\u00e0\" ma \"orribilmente immorali\" in quanto legati al deismo. Visitando la miniera d'oro di Bendigo in Australia, cos\u00ec la descrisse: \"qui non vi \u00e8 che la met\u00e0 del crimine e l'insubordinazione che ci sarebbe in un villaggio inglese con la stessa popolazione e la stessa ricchezza\". In quell'occasione ebbe infatti modo di vedere come 10.000 minatori erano sorvegliati da appena quattro uomini armati di carabine, mentre a Mount Alexander 30.000 persone venivano invece protette da 200 poliziotti, con un prodotto di oltre 30.000 once d'oro a settimana. Da questi suoi resoconti emerge ad ogni modo come egli fosse convinto del fatto che \"il governo spetta alla regina, non alla folla; dall'alto, non dal basso\", lasciando trasparire la propria legittimazione al potere regio e la propria futura politica incentrata sul conservatorismo. Cecil cos\u00ec descrisse il popolo M\u0101ori della Nuova Zelanda: \"I nativi sembrano essersi maggiormente convertiti ad essere cristiani che uomini bianchi\". Durante questa visita un capo Maori offr\u00ec a Cecil cinque acri di terreno presso Auckland, ma egli declin\u00f2 l'offerta.\nMatrimonio.\nLord Salisbury nel 1857 spos\u00f2 Georgina Alderson, figlia di Sir Edward Alderson, un giurista moderato di status sociale inferiore rispetto alla casata dei Cecil. Il matrimonio fu felice e la coppia ebbe otto figli.\nMembro del Parlamento.\nTornato in Patria, Robert Cecil entr\u00f2 alla Camera dei Comuni come membro del Partito Conservatore alle elezioni del 1853, quando venne eletto per la circoscrizione di Stamford nel Lincolnshire. Mantenne tale incarico sin quando non ebbe l'ingresso nella par\u00eca nobiliare. Durante la campagna per la sua elezione si oppose all'educazione secolare come una tendenza \"ultramontana\" della Chiesa d'Inghilterra che \"varia sensibilmente i principi della nostra costituzione\". Egli promise di opporsi a \"qualsiasi cosa che nel sistema rappresentativo possa turbare i reciproci poteri e la stabilit\u00e0 della nostra costituzione\".\nNel dicembre del 1856 Cecil inizi\u00f2 a pubblicare articoli sul \"Saturday Review\", al quale contribu\u00ec anonimamente per i successivi nove anni. Dal 1861 al 1864 pubblic\u00f2 422 articoli su un totale di 602 pubblicati settimanalmente. Il \"Quarterly Review\" era il maggiore tra i giornali intellettuali dell'epoca e anch'esso accolse gli articoli di Cecil, sempre scritti anonimamente tra il 1860 ed il 1866. Scrisse anche articoli per il giornale quotidiano Tory \"Standard\". Nel 1859 Cecil fu cofondatore del \"Bentley's Quarterly Review\", assieme a J. D. Cook ed al reverendo William Scott, ma il giornale chiuse dopo appena quattro numeri.\nIl Marchese di Salisbury critic\u00f2 la politica estera di lord John Russell, accusandolo di \"pretendere sempre sacrifici e niente per pace... colleghi, princ\u00ecpi, placiti... una portentosa mistura di parole senza base... debole, timido e poco incline alla forza\". Rassegnato comment\u00f2 in pi\u00f9 occasioni \"siamo destinati ad essere governati.. da una serie di banderuole, delicatamente posizionate, tese a modificarsi ad ogni minimo cambiamento dell'opinione pubblica\".\nSegretario di Stato per l'India.\nNel 1866 lord Robert, ora \"Visconte Cranborne\" dopo la morte del fratello maggiore, entr\u00f2 a far parte del terzo governo di Edward Smith-Stanley, XIV conte di Derby come Segretario di Stato per l'India.\nQuando nel 1867 John Stuart Mill propose un tipo di rappresentazione proporzionale governativa, il Visconte Cranborne disse: \"Non \u00e8 nelle nostre consuetudini, non \u00e8 adatto a noi, non ci appartiene. Sappiamo tutti che un provvedimento del genere non passerebbe mai\".\nIl 2 agosto, quando la Camera dei Comuni dibatt\u00e9 sulla carestia di Orissa in India, il Visconte Cranborne fece un intervento contro gli esperti di economia politica e del governo del Bengala. Utilizzando i Blue Books, lord Cecil critic\u00f2 gli ufficiali di \"camminare in un sogno... in una superba incoscienza, credendo che ci\u00f2 che dovesse essere fatto era stato compiuto, e che loro avessero tutto sommato fatto del loro meglio senza sbagliare, e che non avessero dispiaciuto i loro immediati superiori, e che avessero compiuto il loro dovere nella loro stazione di competenza\". Questi ufficiali, a sua detta, travisavano il senso della politica economica tramutandola in \"una sorta di \"feticcio\".. sembrano aver dimenticato che la vita umana \u00e8 di breve durata e che l'uomo non sopravvive senza cibo pi\u00f9 di qualche giorno\". Tre quarti degli abitanti, su una popolazione di un milione, morirono a causa del comportamento di questi ufficiali di governo, che preferirono \"correre il rischio di perdere delle vite umane piuttosto che il denaro o le loro carriere\". Il discorso pubblico tenuto dal Visconte Cranborne venne accolto con entusiasmo da entrambe le camere di governo e addirittura Mill attravers\u00f2 la Camera dei Comuni dal suo posto per congratularsi personalmente con lui.\nIl \"Reform Act\" del 1867.\nQuando le riforme parlamentari iniziarono per\u00f2 a farsi sentire pesantemente nella vita politica inglese, il Visconte Cranborne lavor\u00f2 alacremente alle statistiche elettorali, al punto da divenirne uno tra i maggiori esperti del Regno Unito. Quando il Reform Bill di ispirazione liberale venne dibattuto nel 1866, Robert Cecil studi\u00f2 i risultati dell'ultimo censimento per vagliare tutti gli effetti di ogni singolo punto della riforma sulle prospettive elettorali in ciascuna circoscrizione. Quando il Gabinetto di governo si riun\u00ec il 16 febbraio 1867, Disraeli diede voce alla sua volont\u00e0 di supportare l'estensione del suffragio, illustrando le statistiche compilate da Robert Dudley Baxter, che mostravano come 330.000 persone avrebbero potuto ottenere il voto e che tutti, ad eccezione di 60.000, gli avrebbero garantito il voto. Il Visconte Cranborne studi\u00f2 le statistiche di Baxter ed il 21 febbraio incontr\u00f2 Lord Carnarvon, il quale scrisse nel suo diario: \"Egli \u00e8 fermamente convinto che Disraeli ci stia ingannando, che sta tentando di convertirci alla sua visione dei fatti, che Lord Derby \u00e8 nelle sue mani e che l'atto che si sta proponendo sia stato attentamente pianificato da lui\". I due si accordarono per \"una sorta di alleanza offensiva e difensiva sulla questione nel Gabinetto di governo\" per \"prevenire che il Gabinetto di governo adotti delle leggi con conseguenze fatali per la nazione\".\nIl 23 febbraio il Visconte Cranborne protest\u00f2 nel Gabinetto di governo ed il giorno successivo confront\u00f2 i dati di Baxter con quelli del censimento, dimostrando come Disraeli avesse pianificato l'estensione del voto sulla base dell'aumento dei voti a proprio favore. Baxter infatti non aveva preso in considerazione le differenze tra i villaggi ed i quartieri pi\u00f9 piccoli sotto i 20.000 abitanti, dove la franchigia per i tassati avrebbe favorito di pi\u00f9 la classe lavoratrice che i proprietari terrieri, favorendo indirettamente dunque chi avesse cavalcato questa filosofia politica. Il Visconte Cranborne era intenzionato ad inviare a lord Derby le proprie dimissioni con i risultati dei suoi studi, ma su suggerimento di lord Carnarvon egli si risolse prima ad esporre le proprie idee al Gabinetto di governo, che venne convocato il 25 febbraio.\nQuando il Visconte Cranborne entr\u00f2 nell'incontro di Gabinetto il 25 febbraio \"con una montagna di carte tra le mani\", inizi\u00f2 a leggere i risultati delle statistiche, ma venne interrotto da lord Stanley che gli disse che il Gabinetto aveva gi\u00e0 sufficientemente analizzato la questione. Il giorno successivo si tenne un'altra riunione ove Cranborne si riserv\u00f2 di dire il minimo possibile nella sua posizione ed il Gabinetto si risolse ad adottare il documento di Disraeli e ad approvarlo nel giro di una settimana. Il 28 febbraio ebbe luogo un incontro del Carlton Club, con la maggioranza dei 150 membri presenti a supporto di Derby e Disraeli. A questo punto il Visconte di Cranborne \"annunci\u00f2 la propria intenzione di dimettersi... e a questo punto Carnarvon ed il generale Peel decisero di seguire con evidente riluttanza il suo esempio\". John Manners osserv\u00f2 come il Visconte Cranborne \"fosse rimasto irremovibile\". Derby accolse tale notizia dicendo \"il Partito \u00e8 rovinato!\" e fu a quel punto che Peel, rivolgendosi a Cranborne, disse: \"Lord Cranborne, sentite ci\u00f2 che dice Lord Derby?\", ma Cranborne ignor\u00f2 tale frase e con gli altri ministri dimissionari abbandon\u00f2 la stanza. Il discorso di commiato di lord Cecil venne accolto con molto sostegno e Carnarvon osserv\u00f2 come esso fosse stato \"moderato e di buon gusto - una giustificazione sufficiente per noi che abbiamo abbandonato i nostri incarichi in segno di rottura con la politica del Gabinetto di governo\".\nDisraeli introdusse l'atto il 18 marzo ed estese il suffragio a tutti quanti pagassero le rate nello stesso luogo per due anni consecutivi di residenza, ai laureati ed a quanti avevano una propria professione, o a quanti avessero almeno 50 sterline in fondi governativi o presso la Banca d'Inghilterra. Il 15 luglio di quell'anno ebbe luogo la lettura ufficiale in pubblico dell'atto ed il Visconte Cranborne fece il proprio primo discorso pubblico dopo l'approvazione che, a detta del suo biografo Andrew Roberts fu \"una delle pi\u00f9 grandi orazioni tra i discorsi parlamentari di tutti i tempi\". Nel discorso il visconte rimarc\u00f2 come Disraeli \"avesse ottenuto i voti che gli consentissero di giungere al suo incarico, opinione della quale appena raggiunta la sua sede si dimentic\u00f2 immediatamente... Egli si prodig\u00f2 per disertare queste opinioni nel momento cruciale per dare spazio al potere dei suoi campioni governativi\". Disraeli gli rispose con un discorso analogo, nel quale defin\u00ec il Visconte Cranborne \"un uomo molto intelligente che ha fatto un gran pasticcio\".\nPari d'Inghilterra all'opposizione.\nDopo il suo abbandono del governo, Robert Cecil pass\u00f2 all'opposizione e nel 1868, alla morte di suo padre, eredit\u00f2 il marchesato di Salisbury, divenendo membro della Camera dei Lords. Dal 1868 al 1871 gli fu consigliere della Great Eastern Railway.\nSegretario di Stato per l'India.\nEgli torn\u00f2 al governo nel 1874, prestando servizio ancora una volta come Segretario di Stato per l'India nel governo di Benjamin Disraeli, e come ambasciatore e ministro plenipotenziario alla Conferenza di Costantinopoli del 1876. Il Marchese di Salisbury gradualmente inizi\u00f2 a sviluppare buone relazioni con Disraeli, uomo che precedentemente gli era inviso.\nDurante una seduta del Gabinetto di Governo del 7 marzo 1878, si apr\u00ec la discussione sulla possibile occupazione di Mitilene. Lord Derby registr\u00f2 nel suo diario che \"Di tutti i presenti, il Marchese di Salisbury era il pi\u00f9 concretamente convinto dell'agire: egli parl\u00f2 della nostra posizione attuale e del rischio di venire umiliati\"\nSegretario degli Esteri.\nNel 1878, il Marchese di Salisbury succedette a lord Derby alla carica di Segretario degli Esteri, giusto in tempo per aiutare ad ottenere per il Regno Unito una \"pace con onore\" al Congresso di Berlino. Per questa sua opera di mediazione delicata venne ricompensato con l'Ordine della Giarrettiera.\nLeader dell'opposizione: 1881\u20131885.\nA seguito della morte di Disraeli nel 1881, i Conservatori entrarono in periodo di crisi interna. Il Marchese di Salisbury divenne il capo del Partito Conservatore alla Camera dei Lords, anche se non tenne le redini di tutto quanto il partito. Ebbe pertanto degli scontri col leader dei conservatori alla Camera dei Comuni, Sir Stafford Northcote, uno scontro dal quale il Marchese Salisbury usc\u00ec trionfatore.\nIl \"Reform Act\" del 1884.\nNel 1884 il primo ministro Gladstone introdusse un \"Reform Bill\" che avrebbe voluto espandere il suffragio a due milioni di lavoratori rurali. Il Marchese di Salisbury e sir Northcote si accordarono su una linea comune da adottare e cio\u00e8 che un qualsiasi Reform Bill sarebbe stato accettato solo qualora fosse stata introdotta una misura parallela di redistribuzione. In un discorso alla Camera dei Lords, il Marchese di Salisbury disse: \"Ora non ha senso consultare quelle persone, in quanto non avrebbero alcuna nozione di quanto sta succedendo alle prossime elezioni e personalmente sento che tendono a vederci come guardiani dei loro interessi, cos\u00ec che il popolo possa rivolgersi ancora al governo per vedere esaudite le proprie necessit\u00e0\". I Lords rigettarono pertanto il documento ed il parlamento lo prorog\u00f2 per altre dieci settimane. Scrivendo al canonico Malcolm MacColl, il Marchese di Salisbury credeva che le proposte di Gladstone di riforma senza ridistribuzione volessero indicare \"l'assoluto disfacimento del partito conservatore. Questa convinzione... mi rende molto facile individuare una posizione di grande rischio\". All'incontro del Carlton Club il 15 luglio, il Marchese di Salisbury annunci\u00f2 i propri piani per far introdurre al governo una legge di ridistribuzione sul documento, sottintendendo che questa sarebbe stata l'unica linea nella quale egli avrebbe proceduto e in caso di mancato supporto egli avrebbe abbandonato la guida del partito. Anche se non mancarono i dissensi, il Marchese riusc\u00ec ad avere con s\u00e9 il sostegno del partito.\nIl Marchese di Salisbury scrisse a lord John Manners il 14 giugno che egli non reputava rilevante la questione riguardante il suffragio universale \"ma quando ho detto che i miei uomini di fiducia sono cittadini capaci, mi sembra ridicolo non dire che le donne ben educate non siano altrettanto capaci\".\nIl 21 luglio si tenne un grande incontro pubblico sulla riforma ad Hyde Park. Il Marchese di Salisbury rilasci\u00f2 un'intervista al \"The Times\" dove riportava come \"l'impiego della folla come uno strumento di polizia pubblica \u00e8 una prova di tendenze di sinistra\". Il Marchese di Salisbury disse anche che le riforme che Gladstone era intenzionato a far approvare erano come un \"pianto\" per deflettere l'attenzione della popolazione alle prossime elezioni dai veri problemi del paese che si riscontravano in mancate politiche economiche e relazioni estere. Cecil ribad\u00ec che la Camera dei Lords col suo voto stava solo proteggendo la costituzione britannica: \"Non mi importa se questa Camera \u00e8 ereditaria o no, vedo che nel corso dei secoli questo organismo non ha mai alterato la forza del proprio potere e non \u00e8 influenzata dal partito di predominanza al momento\". Il 9 agosto di quell'anno a Manchester pi\u00f9 di 100.000 persone si recarono al discorso pubblico di lord Salisbury.\nGladstone a questo punto, spinto da una forte propaganda, decise di scendere ad un compromesso coi conservatori, introducendo una parziale ridistribuzione e quando anche la regina tent\u00f2 senza successo di persuadere lord Salisbury ad accettare il compromesso, egli scrisse al reverendo James Baker il 30 ottobre: \"I politici sono diversi dagli altri umani in questa caratteristica, che nessuno li vuole intenzionalmente compiacere, ma nessuno \u00e8 capace di lasciarli\". L'11 novembre avvenne la terza lettura alle camere del documento ed il giorno successivo, dopo un incontro dei capi del partito conservatore, lord Salisbury venne scavalcato dai suoi nell'accettare il compromesso. Il 13 febbraio il Marchese di Salisbury rigett\u00f2 l'idea di MacColl di incontrarsi con Gladstone, dal momento che egli credeva che Gladstone non fosse realmente ben disposto a negoziare. Il Carlton Club si riun\u00ec a discutere della situazione, e la figlia del Marchese di Salisbury scrisse a tal proposito:\nI tre arcieri Cairns, Richmond e Carnarvon dichiararono a gran voce che non avrebbero accettato alcun compromesso e che era assurdo persino che un governo pensasse di concedere un'immagine simile. La discussione, giunta a questo livello (un livello molto alto) entr\u00f2 Arthur [Balfour] con un esplicito discorso dettato da G.O.M. ad Hartington. Ottennero ci\u00f2 che volevano ed il sentimento di mio padre fu addirittura sopra le righe perch\u00e9 mai si sarebbe atteso di ottenere tanto.\nMalagrado le controversie passate, l'incontro tra Liberali e Conservatori che si tenne poco dopo a Downing Street fu amichevole. Lord Salisbury ed il liberale Sir Charles Dilke dominarono la discussione coi loro studi sui possibili effetti dell'approvazione delle riforme. Dopo uno degli ultimi incontri il 26 novembre, Gladstone disse al suo segretario che \"Lord Salisbury, il quale sembra monopolizzare tutto quanto viene detto dalla sua compagine politica, non ha rispetto per la tradizione. Comparato a lui potrei definirmi pi\u00f9 conservatore io. Essi hanno un sacco di questioni in sospeso, una minoranza in parlamento, difficolt\u00e0 nella questione irlandese e la questione va a ridursi a qualche membro della costituente\". L'atto venne infine approvato.\nPrimo Ministro: 1885\u20131886.\nRobert Gascoyne-Cecil divenne Primo Ministro di un'amministrazione di minoranza dal 1885 al 1886.\nNel novembre del 1883 al \"National Review\" il Marchese di Salisbury aveva scritto un articolo dal titolo \"Il duello dei lavoratori e degli artigiani\" nel quale evidenziava come le pessime condizioni degli insediamenti della classe lavoratrice fossero ingiuriosi alla loro moralit\u00e0 ed alla loro salute. Il Marchese di Salisbury evidenzi\u00f2 anche come il \"Laissez-faire\" sia un'ammirabile dottrina ma deve essere applicata da entrambe le parti\", dal momento che il Parlamento aveva avviato si dei nuovi progetti di costruzione (come ad esempio il Thames Embankment) per stabili ove accogliere la classe lavoratrice, ma nel contempo lo stesso parlamento doveva ritenersi responsabile di aver \"ammassato la popolazione ancora pi\u00f9 strettamente\": \"...centinaia di famiglia hanno una sola stanza in cui vivere dove dormire, mangiare, moltiplicarsi e dormire... \u00c8 difficile esagerare la miseria delle condizioni in cui essi vivono. La depressione del corpo e della mente portano a brutte idee\". La \"Pall Mall Gazette\" comment\u00f2 queste parole definendo il marchese di Salisbury come un nocchiero che naviga \"nelle torbide acque del socialismo statale\"; il \"Manchester Guardian\" comment\u00f2 l'articolo definendolo come una declamazione di \"socialismo statale puro e semplice\", mentre il \"The Times\" prese una posizione pi\u00f9 morbida definendo lord Salisbury come un politico \"in fgavore del socialismo statale\". Nel luglio 1885 Housing of the Working Classes Bill venne introdotta da Cross alla Camera dei Comuni e Salisbury la port\u00f2 a quella dei Lords. Quando Lord Wemyss critic\u00f2 l'atto definendolo come un \"sovvertire lo spirito di indipendenza e autogoverno del popolo, distruggere la fibra morale della nostra razza con l'anaconda del socialismo statale\", il Marchese di Salisbury rispose: \"Non ho intenzione di affiliarmi al socialismo, ma solo di agganciarmi a quei nobili principi che sono la filantropia e la religione\".\nMalgrado questa discussione la compagine di governo ebbe la maggioranza per breve tempo e si spacc\u00f2 notevolmente sulla questione dell'autogoverno dell'Irlanda, fatto che nel 1886 riport\u00f2 al governo i Liberali.\nPrimo Ministro: 1886\u20131892.\nDopo l'ennesimo ed immediato crollo dei liberali di Gladstone, nuove elezioni riportarono al governo il Marchese di Salisbury come Primo Ministro. Nel 1889 il Marchese convoc\u00f2 il London County Council e nel 1890 permise a quest'ultimo di costruire nuove case per i lavoratori. Ad ogni modo non mancarono gli scontri in quanto nel novembre del 1894 egli dichiar\u00f2 che il London County Council \"\u00e8 il luogo ove si tentano esperimento collettivisti e socialisti. \u00c8 il luogo ove il nuovo spirito rivoluzionario fraternizza con gli strumenti e con le braccia di tutti\".\nLord Salisbury caus\u00f2 nuove controversie nel 1888 dopo che Gainsford Bruce aveva vinto le elezioni suppletive nel collegio di Holborn per gli Unionisti, battendo il liberale conte Compton. Bruce aveva vinto le elezioni con una piccola maggioranza rispetto a quanto Francis Duncan aveva ottenuto per gli unionisti nel 1885. Lord Salisbury spieg\u00f2 la situazione in un discorso tenutosi ad Edimburgo il 30 novembre di quell'anno: \"Ma persino il colonnello Duncan si era opposto ai negri, e per quanti progressi possa fare la mente umana e quanti pregiudizi noi possiamo farci, dubito fortemente che avremo il coraggio di nominare in una costituente britannica un negro a rappresentarla... Sto parlando terra terra con un linguaggio colloquiale dal momento che immagino che non fosse solo un problema di colore della pelle, ma la questione \u00e8 che \u00e8 di un'altra razza\". Il \"negro\" in questione era Dadabhai Naoroji, un indiano. I commenti di lord Salisbury vennero criticati dalla Regina e dai Liberali i quali credevano si opponevano alla visione di Cecil il quale ribadiva fortemente che solo un uomo bianco e britannico possa essere chiamato a rappresentare una costituente britannica. Tre settimane dopo lord Salisbury tenne un discorso a Scarborough, dove disse che \"la parola \"nero\" non necessariamente implica un contenzioso. Cos\u00ec come una dottrina pu\u00f2 sembrare un insulto per una gran parte della razza umana.. la popolazione che ha combattuto a Suakin e quanti si sono sacrificati per averla ora sono irretiti di fronte a tali affermazioni. I conquistati sono tra le trib\u00f9 migliori al mondo, eppure molti di loro sono neri come il mio cappello\". Continu\u00f2 il marchese \"questo genere di candidature sono incongruenti e insensate. La Camera dei Comuni britannica, con le sue tradizioni \u00e8 una macchina troppo peculiare e troppo delicata per comprendere chi non sia nato in queste isole\". Naoroji venne eletto in rappresentanza di Finsbury nel 1892 e lord Salisbury gli propose subito di divenire Governatore dell'Imperial Institute per tenerlo al di fuori dalle questioni politiche. Naoroji accett\u00f2.\nIl governo del Marchese di Salisbury, inoltre, pass\u00f2 il Naval Defence Act 1889 che facilit\u00f2 la spesa di altri 20.000.000 di sterline per la Royal Navy da spalmarsi nei successivi quattro anni. Questa fu la pi\u00f9 grande espansione della marina in tempo di pace di tutti i tempi: vennero realizzate 10 nuove navi da battaglia, 38 nuovi incrociatori, 18 nuove torpediniere e quattro cannoniere. Tradizionalmente (sin dalla Battaglia di Trafalgar) l'Inghilterra aveva posseduto una grandiosa marina che le permetteva di tenere alto l'onore coloniale britannico. Si ha ragione di credere che tale necessit\u00e0 fosse dettata dal profilarsi di futuri conflitti che avrebbero coinvolto le maggiori potenze navali dell'epoca.\nLeader dell'opposizione: 1892\u20131895.\nDopo le elezioni generali del 1892, Balfour e Chamberlain si augurarono di riuscire a portare avanti il programma delle riforme sociali gi\u00e0 stilato al quale lord Cecil era contrario. Quanto i Liberali e i Nazionalisti Irlandesi (che erano la maggioranza nel nuovo parlamento) votarono con successo contro il nuovo governo, lord Salisbury rassegn\u00f2 le proprie dimissioni da premier il 12 agosto. Il suo segretario privato scrisse che lord Cecil \"aveva mostrato una gioia \"indecente\" per la cessione del suo incarico \".\nIl Marchese di Salisbury fin\u00ec dunque nuovamente all'opposizione e, in un articolo del novembre di quell'anno al \"National Review\" intitolato \u2018Revisione costituzionale\u2019, disse che il nuovo governo pur ottenendo la maggioranza dei voti in Inghilterra e Scozia, non aveva mandato per governare in quanto non poteva cambiare l'organico del governo surclassando il parere della Camera dei Lords. I Lords bocciarono l'Home Rule Bill con 419 voti contrari e 41 favorevoli nel settembre del 1893 e le elezioni generali del 1895 riportarono gli unionisti al governo.\nPrimo Ministro: 1895\u20131902.\nDopo il crollo del governo liberale, lord Salisbury torn\u00f2 nuovamente al governo con la carica di Primo Ministro ma la sua attenzione continu\u00f2 ad essere rivolta innanzitutto alla politica estera. Per gran parte del tempo che trascorse con la carica di Primo Ministro, infatti, egli non occup\u00f2 contestualmente anche la carica di First Lord of the Treasury, incarico tradizionalmente riservato ai primi ministri, ma prefer\u00ec invece quello di Segretario di Stato per gli affari esteri e del Commonwealth. Con questo incarico egli fu in grado di giostrare accuratamente gli affari di politica estera del Regno Unito, inaugurando la famosa politica nota come \"splendido isolamento\". Tra gli importanti eventi di questa sua premiership ricordiamo la partizione dell'Africa, culminata nella Crisi di Fashoda e nella Seconda guerra anglo-boera.\nNel 1892, inoltre, la Regina Vittoria offr\u00ec al Marchese di Salisbury il titolo di Duca (come gi\u00e0 aveva fatto nel 1886) ma egli rifiut\u00f2 l'offerta adducendo i costi proibitivi dello stile di vita di un Duca rispetto alle sue finanze.\nUltimi anni e morte.\nL'11 luglio 1902 la sua salute inizi\u00f2 a peggiorare a seguito della morte della moglie e pertanto il Marchese di Salisbury diede le proprie dimissioni. Gli succedette il nipote, Arthur James Balfour.\nIl Marchese di Salisbury mor\u00ec il 22 agosto 1903 nella sua residenza, lasciando agli eredi un patrimonio stimato in 310.336 sterline.\nDiscendenza.\nDal matrimonio tra Lord Salisbury e Georgina Alderson nacquero:"}
{"id": "220866", "revid": "44403", "url": "https://it.wikipedia.org/wiki?curid=220866", "title": "Serie B (pallavolo)", "text": ""}
{"id": "220871", "revid": "580", "url": "https://it.wikipedia.org/wiki?curid=220871", "title": "Aborigeni", "text": ""}
{"id": "220872", "revid": "6923", "url": "https://it.wikipedia.org/wiki?curid=220872", "title": "Horsaset", "text": "Biografia.\nLa figura di Horsaset, il cui nome compare pi\u00f9 volte nella lista dei Primi Profeti di Amon, \u00e8 stata interpretata in modo diverso da vari studiosi.\nSecondo l'egittologo Kenneth Kitchen, il sovrano dell'Alto Egitto (Horsaset A) ed il \"Primo Profeta di Amon\" Horsaset B sono da identificare come una sola persona, mentre gli esiti di una ricerca pubblicata nel 1995 da Karl Jansen-Winkeln distinguono nettamente tra le due figure. Secondo Jansen-Winkeln, Horsaset A fu un semplice sacerdote di Amon del tempio di Karnak, che approfittando dalla situazione di debolezza del potere reale esercitato da Tanis nel delta del Nilo, si attribu\u00ec rango e titolatura regali governando per alcuni anni l'Alto Egitto.\nCome prova delle sue affermazioni Jansen-Winkeln riporta che in nessuna iscrizione questo sovrano afferma di essere anche \"Primo Profeta di Amon\".\nHorsaset potrebbe essersi attribuito rango regale prima dell'anno 4 del regno di Osorkon II, che non avrebbe recuperato la sua influenza sulle regioni del sud prima del dodicesimo anno del suo regno. \u00c8 possibile che l'ascesa di Horsaset sia iniziata quando sul trono di Tanis sedeva ancora Takelot I, dando inizio ad una contesa in cui il clero di Tebe scelse di non schierarsi; infatti, nelle registrazioni del livello del Nilo riportate sul nilometro di Karnak durante i pontificati di Iuwlot e Nisubanebdjed, entrambi fratelli di Takelot I, il nome del sovrano non \u00e8 riportato.\nHorsaset venne sepolto a Medinet Habu, in un sarcofago realizzato per una delle figlie di Ramses II; della sua sepoltura ci sono pervenuti solamente i vasi canopi, alcuni \"ushabti\" ed il teschio, che presenta tracce di perforazione dovute ad un'operazione di trapanazione o ad una ferita."}
{"id": "220873", "revid": "123856747", "url": "https://it.wikipedia.org/wiki?curid=220873", "title": "Archibald Primrose, V conte di Rosebery", "text": "Ha fatto parte del Partito Liberale ed \u00e8 stato Primo ministro del Regno Unito dal 5 marzo 1894 al 25 giugno 1895.\nFronteggi\u00f2 la spinta russa in Asia e la penetrazione francese in Africa. Fu rovesciato dalla carica di primo ministro dagli unionisti contrari alla \"Home rule\" irlandese nel 1895.\nDopo essere stato per breve tempo leader dell'opposizione lasci\u00f2 la carica perch\u00e9 in disaccordo con William Ewart Gladstone nel 1896, disaccordo rinnovatosi nel 1906 quando i liberali tornarono al potere nei confronti dei programmi radicali di David Lloyd George. Allo scoppio della prima guerra mondiale si riconcili\u00f2 con il Governo.\nBiografia.\nInfanzia ed educazione.\nArchibald Philip Primrose nacque nella casa di famiglia in Charles Street, Londra, il 7 maggio 1847. Suo padre, erede del IV conte di Rosebery, era conosciuto col titolo di cortesia di Lord Dalmeny, ed era deputato per la circoscrizione di Stirling dal 1832 sino al 1847, avendo gi\u00e0 prestato servizio come Primo Lord dell'Ammiragliato nel governo di Lord Melbourne. Sua madre, Wilhelmina, era figlia di Philip Henry Stanhope, IV conte di Stanhope. Lord Dalmeny mor\u00ec il 23 gennaio 1851 ed il suo titolo di cortesia pass\u00f2 al figlio che divenne quindi anche erede al contado del nonno. Nel 1854 sua madre si rispos\u00f2 con Harry Powlett, IV duca di Cleveland, ma questo passo della vita di famiglia rimase indifferente ad Archibald il quale non aveva molti rapporti con la madre, mentre aveva ottimi rapporti con la sorella maggiore. Lord Dalmeny frequent\u00f2 le scuole preparatorie nell'Hertfordshire ed a Brighton.\nArchibald frequent\u00f2 poi il college di Eton dal 1860 al 1865 ove ebbe modo di mostrare il proprio rimarchevole intelletto nei dibattiti, attirando l'attenzione di William Johnson Cory col quale mantenne sempre stretti legami. Dal 1865 e fino al 1869, Archibald studi\u00f2 al Christ Church di Oxford. Il suo spirito per\u00f2 l'avrebbe presto condotto su altri lidi: egli decise infatti nel 1868 di acquistare un cavallo, cosa proibita agli studenti del college, e quando venne scoperto gli vennero offerte due possibilit\u00e0, vendere il cavallo o continuare i propri studi. Egli decise di optare per quest'ultima soluzione.\nAscesa alla Contea.\nAlla morte del nonno nel 1868, lord Dalmeny divenne Conte di Rosebery, sebbene questo titolo non gli consentisse di sedere alla Camera dei Lords in quanto parte della Par\u00eca di Scozia di cui solo 16 membri scelti venivano integrati nella Camera dei Lord inglese. Ad ogni modo, nel 1828, il nonno di Rosebery era stato creato anche I Barone Rosebery nella Par\u00eca del Regno Unito, il che consent\u00ec dunque a suo nipote di sedere tra i pari inglesi.\nRosebery si dedic\u00f2 dunque a viaggiare per gli Stati Uniti nel 1873 ove rimase sino al 1876. Tornato in patria venne costretto a sposarsi con Marie Fox, figlia illegittima di Lord Holland. Ad ogni modo, Marie aveva appena sedici anni all'epoca e Archibald decise di declinare l'offerta ed ella successivamente spos\u00f2 il Principe Aloisio del Liechtenstein.\nFu in questa occasione che Rosebery si lasci\u00f2 scappare con gli amici commenti divertenti sulla sua visione della vita. Per lui tre erano i punti essenziali per essere felici: vincere il Derby, sposare una ricca ereditiera e divenire primo ministro. Egli riuscir\u00e0 nella sua vita a raggiungere tutti e tre gli scopi.\nMatrimonio.\nNel 1878 Rosebery spos\u00f2 Hannah, unica figlia del banchiere ebraico Barone Mayer de Rothschild, una delle pi\u00f9 grandi ereditiere d'Inghilterra. Suo padre era morto nel 1874, lasciandole tutto il suo patrimonio e la sua residenza. Il matrimonio ebbe luogo alla Board of Guardians in Mount Street, Londra, il 20 marzo 1878, con lo sposo a 31 anni e lei 27. Successivamente, il matrimonio venne benedetto con cerimonia cristiana nella Christ Church, Down Street, Piccadilly. Nel gennaio di quell'anno, Rosebery scrisse a un amico \"\u00e8 una donna molto semplice, molto intelligente, di buon cuore e molto riservata... Non avrei potuto desiderare un carattere migliore per mia moglie.\" Alla cerimonia partecip\u00f2 il figlio della regina Vittoria, il Principe di Galles e il cugino, il comandante d'esercito Giorgio, duca di Cambridge. Hannah mor\u00ec nel 1890 di tifo.\nPrimi anni in politica.\nA Eton, Rosebery si prodig\u00f2 in un discorso nel quale attaccava lo storico re Carlo I d'Inghilterra per il suo dispotismo, giungendo invece a lodare l'operato del partito Whig di cui tra l'altro un suo antenato, James Stanhope, I conte Stanhope, era stato esponente e ministro di Giorgio I di Gran Bretagna.\nBenjamin Disraeli si incontr\u00f2 sovente con Rosebery negli anni settanta dell'Ottocento cercando di convincerlo a divenire membro del partito conservatore, ma ci\u00f2 fu inutile. Il principale rivale di Disraeli, William Ewart Gladstone, riusc\u00ec invece ad accaparrarsi la fiducia del giovane Rosebery che lo appoggi\u00f2 nelle sue azioni politiche., in particolare per l'elezione di Gladstone a parlamentare per la circoscrizione di Midlothian e poi nella sua campagna per divenire primo ministro.\nGrato dell'appoggio accordatogli e degli sforzi compiuti, Gladstone nella sua terza premiership nomin\u00f2 Rosebery al ruolo di segretario di Stato per gli affari esteri nel 1886, e fu anche primo consigliere del consiglio della Contea di Londra dal 1889.\nEgli prest\u00f2 servizio come presidente del Co-operative Congress dal primo giorno di apertura dello stesso nel 1890.\nNel secondo periodo di reggenza della carica di segretario di Stato per gli affari esteri da parte di Rosebery, furono evidenti i conflitti con la Francia sul territorio dell'Uganda. Citando il suo eroe di riferimento, Napoleone, Rosebery disse: \"il padrone dell'Egitto \u00e8 il padrone dell'India\" e pertanto port\u00f2 avanti una politica di espansione in Africa.\nRosebery sostenne anche il Second Home Rule Bill di Gladstone alla Camera dei Lords anche se questo venne bocciato nell'autonno del 1893.\nPrimo ministro.\nRosebery divenne leader della fazione imperialista del partito liberale e quando Gladstone si ritir\u00f2 nel 1894, Rosebery gli succedette come primo ministri, con gran dispiacere di Sir William Harcourt, Cancelliere dello Scacchiere e leader dei liberali pi\u00f9 di sinistra. La scelta ricadde su Rosebery essenzialmente per il fatto che la Regina Vittoria non era favorevole agli altri liberali.\nIl governo di Rosebery fu per la maggior parte di esso un fallimento acclarato. I disegni della sua politica estera, tra i quali figurava l'espansione della flotta, furono affossati dall'opposizione del partito liberale, mentre gli unionisti alla camera dei Lords si opposero alla sua politica interna.\nSecondo il suo biografo, Robert Rhodes James, Rosebery perse rapidamente interesse nella conduzione del governo. Nell'ultimo anno della sua premiership, egli inizi\u00f2 anche a soffrire di insonnia per le preoccupazioni che gli davano i continui dissensi col suo gabinetto di governo.\nIl 22 giugno 1895 decise coi propri ministri di rassegnare le proprie dimissioni alla regina la quale invit\u00f2 il leader degli unionisti, Lord Salisbury, a formare un nuovo governo che mantenne il potere per i successivi dieci anni.\nUltimi anni e morte.\nRosebery si dimise anche da leader del partito liberale il 6 ottobre 1896 e venne succeduto da Harcourt, e gradualmente si allontan\u00f2 dal partito. Egli support\u00f2 dall'esterno la seconda guerra boera e si oppose all'Home Rule irlandese, posizioni che gli impedirono di rientrare in politica quando i liberali tornarono al potere nel 1905. Negli ultimi anni si dedic\u00f2 alla scrittura realizzando biografie di William Pitt il Vecchio e William Pitt il Giovane, Napoleone e Lord Randolph Churchill. Un'altra delle sue passioni fu quella di collezionari libri.\nGli ultimi anni videro anche lord Rosebery divenire un profondo critico del governo liberale di Henry Campbell-Bannerman e di Asquith. La sua crociata \"per la liberazione dalla burocrazia, dalla tirannia democratica e dalla legislazione di classe, nonch\u00e9 dal socialismo\" lo lasci\u00f2 solitario tra i lords. Egli appoggi\u00f2 gli unionisti nell'attaccare il People's Budget di David Lloyd George del 1909. Questa crisi provoc\u00f2 la reazione negativa dei lords sul budget ed incoraggi\u00f2 a reintrodurre nuove soluzioni proposte dai lords, ma portarono alla dissoluzione del parlamento nel dicembre del 1910. Dopo aver giudicato come \"ingiudicabile, rivoluzionario e partigiano\" il 1911 Parliament Bill, - che propose di vietare il veto dei lords - il fallimento della sua contrariet\u00e0 pose fine alla sua vita pubblica, anche se fece altre apparizioni pubbliche in supporto della Prima guerra mondiale. Lloyd George a questo punto gli offr\u00ec \"un incarico di peso\" nella coalizione del 1916, ma lord Rosebery declin\u00f2 l'offerta.\nL'ultimo anno della guerra funest\u00f2 la famiglia di Primrose con due tragici eventi tra cui la morte del figlio Neil in Palestina nel novembre del 1917 e un infarto che colp\u00ec Rosebery stesso a seguito dell'armistizio con la Germania. Dopo poco, egli riprese le sue facolt\u00e0 mentali, ma non i movimenti, n\u00e9 l'udito n\u00e9 la vista. Sua sorella, Costanza, descrisse gli ultimi anni come \"una vita di totale inattivit\u00e0, nella pi\u00f9 totale cecit\u00e0 \"; John Buchan lo ricord\u00f2 nel suo ultimo mese di vita, \"sfiancato nel corpo e nell'anima\" e \"rimaneva in un tristo e meditante silenzio\". Rosebery mor\u00ec a The Durdans, Epsom, Surrey, il 21 maggio 1929 per poi venire sepolto nella piccola chiesa di Dalmeny.\nDiscendenza.\nRosebery e Hannah de Rothschild ebbero quattro figli:"}
{"id": "220874", "revid": "119464549", "url": "https://it.wikipedia.org/wiki?curid=220874", "title": "Lega Nazionale Pallavolo", "text": "La Lega Nazionale Pallavolo Serie B \u00e8 l'entit\u00e0 che, legata alla FIPAV da una convenzione che ne riconosce le rispettive responsabilit\u00e0 ed attribuzioni, raggruppa e rappresenta le societ\u00e0 partecipanti ai campionati nazionali maschili di Serie B e femminili di Serie B1 e B2. Ha sede a Burago di Molgora, in provincia di Monza e Brianza. Per il quadriennio 2013-2016 il consiglio direttivo della Lega vede Gaetano Dinghile nel ruolo di Presidente ed Antonio Romano e Roberto Puddu nel ruolo di Vicepresidenti Esecutivi. Dalla stagione 2016/2017, a seguito di una riforma, non esistono pi\u00f9 i campionati di Serie B1 e B2 maschili, ma \u00e8 stato creato un unico campionato di Serie B maschile.\nRegole.\nAl fine di promuovere il ruolo dei Campionati di Serie B a \"palestra di sviluppo\" per i futuri giocatori e giocatrici di serie A, \u00e8 fissato un limite di tre (3) giocatori/giocatrici \"over 30\" per formazione, ovvero ogni squadra non pu\u00f2 schierare tra i propri tesserati partecipanti ai campionati di B, pi\u00f9 di tre giocatrici che abbiano compiuto il trentesimo anno d'et\u00e0 al principio della stagione agonistica. Per lo stesso motivo alle societ\u00e0 che schierano in formazione solo giocatrici under 18 viene riservata la possibilit\u00e0 di \"ripescaggio\" in caso di retrocessione alla categoria inferiore\nCampionato maschile.\nSerie B.\nLa Serie B rappresenta la terza categoria della pallavolo maschile italiana. Dalla stagione 2016-17 ha sostituito i campionati di Serie B1 e Serie B2. \u00c8 un campionato nazionale al quale prendono parte 126 squadre, suddivise secondo criteri di vicinanza geografica in nove gironi da 14 squadre ciascuno.\nCome i campionati di Serie A, anche la B si articola in due fasi:\nCampionato femminile.\nSerie B1.\nLa Serie B1 rappresenta la terza categoria della pallavolo femminile italiana. \u00c8 un campionato nazionale al quale prendono parte 56 squadre, suddivise secondo criteri di vicinanza geografica in quattro gironi da quattordici squadre ciascuno.\nCome i campionati di Serie A, anche la B1 si articola in due fasi:\nSerie B2.\nLa Serie B2 rappresenta la quarta categoria della pallavolo femminile italiana. \u00c8 un campionato nazionale al quale, stagione 2013/2014, hanno preso parte 122 squadre, suddivise secondo criteri di vicinanza geografica in sette gironi da quattordici squadre ciascuno e da due gironi da dodici squadre ciascuno-\nCome la Serie B1, anche la Serie B2 si articola in due fasi:"}
{"id": "220875", "revid": "483325", "url": "https://it.wikipedia.org/wiki?curid=220875", "title": "Megatone", "text": "Il megatone (o megaton, simbolo Mt) \u00e8 un'unit\u00e0 di misura che non appartiene al Sistema internazionale di unit\u00e0 di misura (SI). Esso serve per indicare l'energia emanata da una esplosione ed \u00e8 frequentemente utilizzata per indicare l'energia liberata dall'esplosione di ordigni nucleari. Un'esplosione da 1 Mt sprigiona un'energia equivalente a quella liberata dall'esplosione di un milione di tonnellate di tritolo.\nIl megatone rappresenta un'unit\u00e0 di misura della sola forza meccanica dell'esplosione, e non comprende gli altri effetti collaterali, come ad esempio l'emissione di radiazioni.\nUn megatone equivale a 1.000 kt ovvero a 4,184 PJ ( J).\nA causa dell'assonanza con il termine inglese americano \"Megatons\" (in inglese britannico, \"Megatonne\"), multiplo del \"Metric Ton\" o \"tonnellata metrica\", il termine \"megatone\" viene talvolta scorrettamente usato per indicare un milione di tonnellate."}
{"id": "220876", "revid": "180559", "url": "https://it.wikipedia.org/wiki?curid=220876", "title": "William Ewart Gladstone", "text": "Ha fatto parte del Partito Liberale britannico.\n\u00c8 stato Primo ministro del Regno Unito quattro volte: dal 3 dicembre 1868 al 20 febbraio 1874, dal 23 aprile 1880 al 23 giugno 1885, dal 1\u00ba febbraio al 25 luglio 1886 e dal 15 agosto 1892 al 5 marzo 1894.\nBiografia.\nI primi anni (1809\u20131840).\nNato nel 1809 a Liverpool, al n.62 di Rodney Street, William Ewart Gladstone era il quarto figlio del mercante Sir John Gladstone di Leith (oggi sobborgo di Edimburgo), e della sua seconda moglie, Anne MacKenzie Robertson, di Dingwall. Era il prozio di William Gladstone, VII baronetto.\nWilliam Gladstone dal 1816 al 1821 alla scuola preparatoria del vicariato della St Thomas's Church a Seaforth, nei pressi della residenza della sua famiglia, Seaforth House. Nel 1821 William segu\u00ec le orme del suo fratello maggiore e frequent\u00f2 l'Eton College prima di immatricolarsi nel 1828 al Christ Church di Oxford dove ebbe l'occasione di studiare i classici e la matematica, materia quest'ultima nella quale a ogni modo non eccelleva particolarmente. \nNel dicembre del 1831 egli ottenne il tanto desiderato diploma. Gladstone prest\u00f2 servizio come Presidente della Oxford Union debating society, dove egli si distinse come oratore, fama che lo segu\u00ec anche alla Camera dei Comuni poi. All'universit\u00e0, Gladstone fu membro del conservatorismo attivista e denunci\u00f2 le proposte di riforma parlamentare degli whigs.\nDopo il diploma, William viaggi\u00f2 col fratello John in un Grand Tour in Europa, visitando Belgio, Francia, Germania e Italia. Al suo ritorno in Inghilterra, William venne eletto al parlamento nel 1832 nelle file dei conservatori per la costituente di Newark, in particolare per l'influenza del patrono locale, il Duca di Newcastle.\nAlla Camera dei Comuni, Gladstone fu inizialmente discepolo dell'Alto Torysmo, che si opponeva all'abolizione della schiavit\u00f9 e non intendeva immettere una legislazione nelle fabbriche. Nel dicembre del 1834 egli venne nominato Junior Lord of the Treasury nel primo ministero di Sir Robert Peel. Il mese successivo egli venne nominato Sottosegretario di Stato per la Guerra e le Colonie, incarico che mantenne sino alla caduta del governo nell'aprile del 1835.\nGladstone pubblic\u00f2 nel 1838 il suo primo libro dal titolo \"The State in its Relations with the Church\" (Lo Stato nelle sue Relazioni con la Chiesa), nel quale egli suggeriva che lo scopo dello Stato fosse quello di promuovere e difendere gli interessi della Chiesa d'Inghilterra. L'anno successivo egli spos\u00f2 Catherine Glynne, con la quale rimase sposato per tutti i 59 successivi anni.\nNel 1840 Gladstone inizi\u00f2 a recuperare e a riabilitare le prostitute di Londra, camminando per le strade della capitale personalmente e incoraggiando le donne a cambiare vita, pratica che malgrado le critiche di molti egli continu\u00f2 speranzoso anche quando venne eletto poi primo ministro.\nMinistro sotto il governo di Peel (1841\u20131846).\nGladstone venne rieletto nel 1841. Nel settembre del 1842 egli perse l'indice della sua mano sinistra durante un incidente mentre stava ricaricando la sua pistola, indossando per il resto della sua vita un guanto o un finto dito. Nel secondo governo di Robert Peel egli prest\u00f2 servizio come Presidente della Board of Trade (1843\u201344).\nGladstone si interess\u00f2 a questo punto della situazione dei \"coal whippers\" ovvero di quei lavoranti presenti nei porti di Londra che letteralmente spazzavano le navi che trasportavano carbone. Molti di questi si trovavano per gran parte del loro tempo senza lavoro e con salari bassi, infestando le taverne del porto e apparendo spesso ubriachi cos\u00ec da non essere pi\u00f9 assunti o dal venire licenziati. Gladstone s'impegn\u00f2 dunque per il passaggio del \"Coal Vendors Act 1843\" col quale egli fond\u00f2 un ufficio centrale d'impiego. Nel 1883, Gladstone scrisse che \"il mio Coalwhippers Act del 1843 fu la misura pi\u00f9 socialista dell'ultima met\u00e0 del secolo\".\nEgli diede le proprie dimissioni nel 1845, dopo la questione del Maynooth Seminary. Intenzionato a ripristinare le relazioni coi cattolici irlandesi, il governo di Peel propose l'incremento annuale della cifra garantita al Seminary per i sacerdoti cattolici. Gladstone, il quale in precedenza aveva espresso in un suo libro il parere contrario a che un paese protestante dovesse cedere denaro proprio ad altre chiese, sostenne invece la concessione al Maynooth e vot\u00f2 favorevolmente alla Camera dei Comuni. Accettando le dimissioni di Gladston Peel confess\u00f2 a un amico: \u00abHo avuto serie difficolt\u00e0 a capire perch\u00e9 l'abbia fatto\u00bb. Gladstone torn\u00f2 nel governo di Peel come Segretario di Stato per la Guerra e le Colonie nel dicembre di quell'anno.\nAll'opposizione (1846\u20131851).\nL'anno successivo il governo di Peel cadde sulla ripresa della questione delle Corn Laws e Gladstone segu\u00ec il suo capo nel corso della separazione dei conservatori. Dopo la morte di Peel nel 1850, Gladstone emerse quale capo dei Peeliti alla Camera dei Comuni e venne rieletto per la costituente dell'Universit\u00e0 di Oxford alle elezioni generali del 1847. Gladstone divenne quindi un critico costante di Lord Palmerston.\nIn giovent\u00f9 Gladstone risiedeva nella residenza paterna di Fasque, nella contea di Angus, a sudovest di Aberdeen, ma in quanto figlio ultrogenito sapeva di non poterla ereditare e pertanto dal suo matrimonio si spost\u00f2 nella residenza di famiglia della moglie, Hawarden, nel Galles del nord pur non divenendone mai il proprietario.\nNel 1848, inoltre, egli fond\u00f2 la Church Penitentiary Association for the Reclamation of Fallen Women. Nel maggio del 1849 egli riprese il suo \"lavoro di recupero\" sulle prostitute. Egli sostenne anche la Casa della Carit\u00e0 di Clewer, presso Windsor, e cerc\u00f2 di trovare alle ragazze prostituitesi un impiego alternativo.\nNel 1850/51 Gladstone si rec\u00f2 in visita a Napoli, dove accompagnava la figlia Mary, malata agli occhi, nella speranza di trarle giovamento. Giacomo Lacaita, consigliere dell'ambasciata inglese, si trovava a quel tempo imprigionato dal governo napoletano perch\u00e9 accusato di essere un dissidente politico. Gladstone colse l'occasione per interessarsi al caso specifico e a quello di molti altri imprigionati politici. Nel febbraio del 1851 il governo locale permise a Gladstone di fare visita alle prigioni e di giudicare le loro condizioni. Subito dopo egli pubblic\u00f2 le due \"Letters to the Earl of Aberdeen\" contro l'amministrazione del governo napoletano, che poi complet\u00f2 nel volume \"An Examination of the Official Reply of the Neapolitan Government\" del 1852. Gladstone defin\u00ec in una di queste lettere Napoli come \"la negazione di Dio eretta a sistema governativo\".\nCancelliere dello Scacchiere (1852\u20131855).\nNel 1852, a seguito della nomina di Lord Aberdeen al ruolo di primo ministro, capo della coalizione che riuniva Whigs e Peeliti, Gladstone divenne Cancelliere dello Scacchiere. Lo Whig Sir Charles Wood e il Tory Benjamin Disraeli avevano da poco dato prova della loro errata politica e questo fu il momento giusto per Gladstone per emergere.\nIl suo primo bilancio presentato nel 1853 complet\u00f2 il lavoro iniziato da Peel undici anni prima semplificando le tasse da pagare al governo. Gladstone era intenzionato a mantenere un corretto bilanciamento tra tasse dirette e indirette e voleva abolirne alcune, pur essendo conscio che tale mossa avrebbe ridotto il gettito allo Stato. Egli decise d'incrementare il numero di persone eleggibili al pagamento, abbassando per\u00f2 le tariffe. Con un numero maggiore di contribuenti, Gladstone credeva di riuscire meglio a spalmare il necessario diminuendo le tariffe. La linea di demarcazione venne fissata alla somma di 100 sterline \"al disotto della quale si trova la classe lavoratrice e al di sopra quella educata della comunit\u00e0\" e che l'elettorato e i contribuenti dovessero consistere nella medesima parte di popolazione, quella stessa che avrebbe potuto decidere se il governo era degno o meno di spendere il denaro che loro davano allo Stato.\nIl discorso che fece seguito all'esposizione del budget, di circa cinque ore, elev\u00f2 Gladstone \"al rango di finanzieri e oratori\". H. C. G. Matthew scrisse che Gladstone \"aveva fatto una bellissima figura in materia di finanza e aveva avuto successo nel costruire un budget epico per forma e performance nell'esposizione, talvolta con interludi lirici per variare la tensione e portare la Camera dei Comuni a un clima migliore\".\nA ogni modo la Gran Bretagna entr\u00f2 nella Guerra di Crimea nel febbraio del 1854 e Gladstone present\u00f2 un nuovo bilancio il 6 marzo di quell'anno. Gladstone dovette accrescere la spesa e vot\u00f2 un credito di sterline di cui sarebbero state riservate alla questione orientale. Il deficit per l'anno sarebbe stato di sterline (per entrare di di sterline e uscite per sterline). Gladstone a questo punto fu costretto ad alzare le tasse in generale promettendo che gli esiti della guerra avrebbero ripagato la popolazione dei sacrifici compiuti.\nEgli prest\u00f2 servizio in carica sino al 1855, alcuni mesi anche nel governo di lord Palmerston, per poi dimettersi assieme agli altri Peeliti, dopo che venne richiesta dal parlamento un'inchiesta sulla conduzione della guerra.\nAll'opposizione (1855\u20131859).\nIl \"leader\" dei conservatori Lord Derby divenne primo ministro nel 1858, ma il quale come altri Peeliti era nominalmente un conservatore - declin\u00f2 una posizione nel suo governo, non intendendo contravvenire ai principi del libero commercio.\nTra il novembre del 1858 e il febbraio del 1859, Gladstone, nel governo di Lord Derby, divenne Lord Alto Commissario delle Isole Ionie, recandosi dapprima a Vienna e poi da l\u00ec alla volta di Trieste, per imbarcarsi in una missione di dodici settimane nell'Adriatico per preparare il terreno al futuro protettorato britannico sulle isole ionie.\nNel 1858, Gladstone inizi\u00f2 l'\"hobby\" di fare il boscaiolo, esercizio che continu\u00f2 sino all'et\u00e0 di 81 anni. Egli divenne noto in Inghilterra per questa sua attivit\u00e0 portando Lord Randolph Churchill a osservare \"la selezione di alberi da tagliare crea divertimento come la politica, ma \u00e8 distruttiva. Ogni pomeriggio l'intero mondo \u00e8 chiamato ad assistere alla caduta di qualche olmo o quercia. La foresta si lamenta dell'hobby di Mr Gladstone\".\nAll'epoca, infatti, non era ancora in auge la pratica di ripiantare gli alberi tagliati.\nOltre a questo di Gladstone si pu\u00f2 dire che sia stato un bibliofilo di grande rilievo avendo letto in vita a suo parere circa libri e possedendo una biblioteca di volumi.\nCancelliere dello Scacchiere (1859\u20131866).\nNel 1859, lord Palmerston form\u00f2 un nuovo governo misto che includeva anche i radicali, e Gladstone ader\u00ec a tale governo venendo prescelto poi a ricoprire la carica di Cancelliere dello Scacchiere divenendo membro del nuovo partito liberale britannico assieme ad altri peeliti.\nGladstone aveva ereditato qui una non facile situazione finanziaria da gestire, con un deficit statale di quasi cinque milioni di sterline. Come Peel, Gladstone si rassegn\u00f2 subito all'idea di riuscire a saldare il deficit commentando \"In tempi di pace nessuna necessit\u00e0 pu\u00f2 indurci a saldare\". Gran parte dei soldi necessari vennero in realt\u00e0 trovati alzando le tasse, rimuovendo la linea divisoria imposta nel 1853 tra classi alte e basse.\nIl 12 settembre 1859 l'uomo d'affari Richard Cobden si rec\u00f2 in visita da Gladstone, e quest'ultimo sottoline\u00f2 nel suo diario: \"...successivamente convenni con Mr. Cobden sulle tariffe e sulle relazioni con la Francia. Trovammo facilmente un accordo con molta calma\". Cobden era stato inviato come rappresentante del Regno Unito ai negoziati con la Francia di Michel Chevalier per stabilire il libero commercio tra i due stati. Gladstone scrisse a Cobden: \"... la moralit\u00e0 e il significato politico dell'atto, nonch\u00e9 i suoi probabile e desiderati frutti porteranno i due Paesi a reciproco interesse e affezione. Ci\u00f2 a cui guard\u00f2 \u00e8 il beneficio nelle relazioni tra i due stati e l'effetto che questo avr\u00e0 sulla pace in Europa\".\nIl bilancio di Gladstone presentato nel 1860 venne introdotto il 10 febbraio assieme al Trattato Cobden-Chevalier tra Regno Unito e Francia, che riduceva appunto le tariffe doganali tra i due paesi. Questo budget \"segn\u00f2 l'adozione finale del principio del libero commercio che la tassazione avrebbe il pi\u00f9 possibile dovuto lasciare libero e ogni differenza o discriminazione avrebbe dovuto essere divelta\". All'inizio del 1859 vi erano 419 tasse attive, ma a partire dal budget del 1860 esse vennero ridotte al numero di 48 di cui effettivamente solo 15 rappresentavano il gettito maggiore.\nTra le tasse che Gladstone intendeva abolire nel 1860 vi era quella sulla carta in quanto essa andava a penalizzare tradizionalmente il costo e la pubblicazione dei giornali che pubblicavano poi le idee del popolo. Anche se Palmerston era favorevole alla continuazione in essere di diverse tasse, con l'intento di utilizzarle per sostenere gli armamenti, gran parte del gabinetto di governo si trov\u00f2 a sostenere Gladstone. Il decreto infine ebbe successo alla Camera dei Comuni, ma venne respinto alla Camera dei Lord e nessun decreto finanziario veniva pi\u00f9 bocciato da quest'ultima camera da almeno duecento anni. L'anno successivo, Gladstone incluse l'abolizione della tassa sulla carta nel consolidato \"Finance Bill\" in modo da costringere i \"Lord\" ad accettarlo ed ebbe successo.\nSignificativamente, Gladstone ebbe successo nella raccolta tasse durante il suo incarico di Cancelliere dello Scacchiere. Negli anni successivi al 1860 le tasse vennero ridotte progressivamente. Gladstone era sicuro che i contribuenti pagassero le tasse perch\u00e9 vedevano che il governo faceva fruttare il denaro pubblico rispettando poi la promessa di abbassare le tasse a tempo debito. Gladstone scrisse nel 1859 a suo fratello il quale era membro della Financial Reform Association di Liverpool: \"L'economia \u00e8 il primo e maggiore articolo (economia come la intendo io) del mio credo finanziario. La controversia tra tasse dirette e indirette ha trovato pace\". Il 14 gennaio 1860 scrisse alla moglie: \"Sono certo, per esperienza, che si potr\u00e0 avere grandi vantaggi nel marcare stretto un bilancio come il nostro. \u00c8 come imparare la grammatica, una volta imparata non ci si passa pi\u00f9 sopra\".\nL'economista austriaco Joseph Schumpeter descrisse la finanza gladstoniana nel suo \"Storia dell'Analisi Economica\":\n...vi era un uomo che non solo un\u00ec grande abilit\u00e0 con delle impareggiabili opportunit\u00e0 ma anche conosceva come far diventare un bilancio un trionfo politico e il quale \u00e8 inciso nella storia dei grandi finanzieri inglesi del liberalismo economico, Gladstone... La grande finanza gladstoniana fu l'ideale adeguato di civilizzazione e calcolo \"ex visu\" delle condizioni del paese per l'epoca, di modo da scegliere l'adeguata via per applicarlo; o per variarlo di poco, traslandolo in una visione sociale, politica ed economica, il che fu comprensibile e corretto a livello storico, coordinando tutte le misure fiscali... La finanza gladstoniana fu la finanza della 'libert\u00e0 naturale', del laissez-faire e del libero commercio... la cosa pi\u00f9 importante da fare fu la rimossione delle ostruzioni fiscali all'attivit\u00e0 dei privati. E per questo, in cambio, fu necessario mantenere bassa la spesa pubblica. Austerit\u00e0 fu il vittorioso slogan del giorno... ovvero riduzione delle funzioni dello stato al minimo... austerit\u00e0 voleva dire razionalizzare le rimanenti funzioni dello stato, il che tra le altre cose voleva dire ridurre le spese e gli interventi militari al minimo possibile. Il conseguente sviluppo economico fu importante sotto l'aspetto dell'eguaglianza, un gesto importante per \"tutte\" le classi, in particolare per coloro per i quali la tassazione poteva rappresentare un'interferenza all'attivit\u00e0.\nPer queste sue azioni come Cancelliere dello Scacchiere, Gladstone si guadagn\u00f2 la reputazione di liberatore del commercio britannico schierato dalla parte dei lavoratori, l'uomo responsabile dell'emancipazione della stampa popolare dalle \"tasse sulla conoscenza\" avendo nel contempo introdotto anche una tassa di successione per le classi pi\u00f9 ricche.\nQuando Gladstone in un primo momento ader\u00ec al governo Palmerston del 1859, egli si oppose alla riforma elettorale, ma cambi\u00f2 poi opinione durante il secondo mandato di Palmerston e nel 1865 egli si dimostr\u00f2 fermamente favorevole nel rinfrancare le classi lavoratrici dei villaggi. Queste sue opinioni gli crearono delle frizioni con Palmerston, il quale era favorevole alla riforma ma contrario all'emancipazione dei lavoratori.\nCome Cancelliere, Gladstone tenne un discorso a Newcastle il 7 ottobre 1862 nel quale pubblicamente diede il proprio appoggio all'indipendenza della Confederazione americana nell'ambito della Guerra civile americana, affermando che Jefferson Davis aveva \"dato vita a una nazione\". La Gran Bretagna era ufficialmente neutrale all'epoca nel conflitto, e Gladstone si trov\u00f2 successivamente a dover ritrattare il discorso di Newcastle. Nel maggio del 1864, Gladstone afferm\u00f2 di non vedere ragioni del perch\u00e9 ogni uomo abile nella mente non potesse godere dei diritti di voto, indipendentemente dalla classe sociale. La Regina Vittoria non fu particolarmente compiaciuta da questa presa di posizione da parte di Gladstone e addirittura Palmerston consider\u00f2 il discorso un incitamento sedizioso all'agitazione pubblica.\nIl supporto di Gladstone alla riforma elettorale e al dissesto della Chiesa d'Irlanda lo aveva alienato dalla sua costituente elettorale dell'Universit\u00e0 di Oxford e l\u00e0 perse alle elezioni generali del 1865. Il mese successivo, a ogni modo, egli si candid\u00f2 per il South Lancashire, dove venne eletto. Egli comment\u00f2 questo successo con queste parole: \"Alla fine, miei amici, sono tornato tra voi\".\nAlla morte di lord Palmerston nell'ottobre di quell'anno, il conte Russell form\u00f2 un nuovo governo. Russell e Gladstone tentarono di condurre al meglio gli affari ma lord Russell si ritir\u00f2 nel 1867 e Gladstone divenne \"leader\" del partito liberale inglese.\nLa prima \"premiership\" (1868\u20131874).\nAlle elezioni generali del 1868, la circoscrizione del South Lancashire venne spezzata dal \"Second Reform Act\" e divisa in due: South East Lancashire e South West Lancashire. Gladstone si propose per il South West Lancashire e per Greenwich, il che era possibile e molto comune per un candidato proporsi per due collegi contemporaneamente. Egli venne sconfitto nel Lancashire ma vinse per Greenwich. Egli divenne quindi primo ministro per la prima volta e rimase in carica sino al 1874. Evelyn Ashley descrisse quel momento:\n\u00abUn pomeriggio del novembre del 1868, al parco di Hawarden, mi trovavo al fianco di Mr. Gladstone mentre gli tenevo il cappotto sul braccio nel frattempo che egli tagliava un albero. Improvvisamente pervenne un messaggero di telegrammi. Egli port\u00f2 un telegramma, Gladstone lo apr\u00ec e lo lesse, quindi lo pass\u00f2 a me, dicendo solo due parole \"Molto significativo\" e quindi riprese il suo lavoro. Il messaggio diceva solamente che il generale Grey sarebbe arrivato quella sera da Windsor. Questo, di certo, implicava il fatto che fosse in arrivo un mandato dalla regina per Mr. Gladstone per la formazione di un nuovo governo. Non dissi nulla, ma attesi mentre risuonavano nell'aria i colpi regolari dell'accetta. Dopo alcuni minuti i colpi cessarono e Mr. Gladstone, appoggiandosi al manico della sua ascia, mi guard\u00f2 e con voce profonda e con grande intensit\u00e0 esclam\u00f2: \"La mia missione \u00e8 pacificare l'Irlanda.\" Quindi riprese il suo compito e non disse alcuna parola fino a quando l'albero non cadde.\u00bb\nNegli anni sessanta-'70 dell'Ottocento, il liberalismo gladstoniano venne caratterizzato da un gran numero di politiche tese a migliorare la libert\u00e0 individuale e a mantenere in secondo piano la politica e l'economia. Dapprima si provvide a minimizzare la spesa pubblica con la premessa che l'economia e la societ\u00e0 fossero il miglior aiuto che avrebbe permesso alla popolazione di spendere se avesse visto risultati. In secondo luogo la politica estera che avrebbe promosso la pace avrebbe aiutato a ridurre le spese e la tassazione e avrebbe aumentato il commercio. In terzo luogo vennero riformate le leggi che impedivano ai singoli di commerciale liberamente.\nLa prima \"premiership\" di Gladstone istitu\u00ec riforme anche nell'esercito e nel servizio civile nonch\u00e9 nel governo locale. Il \"Local Government Board Act 1871\" mise la supervisione delle Poor Law sotto il Local Government Board (a capo della quale stava G. J. Goschen) e l'amministrazione Gladstone \"pot\u00e9 ottenere successi spettacolari nel rinforzare con la Charity Organization Society i valori vittoriani di autoprevidenza, visione futuristica e autodisciplina\".\nEgli promosse l'abolizione delle commissioni di vendita nell'esercito cos\u00ec come la riorganizzazione dei tribunali militari. Negli affari esteri egli si produsse per promuovere la pace e la comprensione tra i popoli. Egli istitu\u00ec anche le Cardwell Reforms nel 1869, che portarono a soluzioni pacificatrici e nel 1870 introdusse l'\"Irish Land Act\" e il \"Forster's Education Act\". Nel 1871 emise l'\"Universities Tests Act\". Nel 1872 egli assicur\u00f2 il passaggio del \"Ballot Act\", che autorizzava la legalit\u00e0 agli scrutini segreti nelle due camere.\nGladstone inaspettatamente sciolse il parlamento nel gennaio del 1874 e richiese nuove elezioni, giustificando cos\u00ec tale atto in un discorso tenuto il 23 gennaio di quell'anno:\n\u00abDopo una revisione delle finanze degli ultimi cinque anni, siamo in grado di dire che abbiamo un'eccedenza di di sterline e che il debito nazionale \u00e8 stato ridotto di oltre sterline; le tasse sono state abbassate o abolite; che durante l'anno attuale si addiverr\u00e0 a una soluzione della Guerra Ashantee e che si stima che del prossimo bilancio si possa avere un surplus di di sterline. Non esito nell'affermare dunque che ora sono necessarie elezioni per portare alla luce non pi\u00f9 un governo tecnico ma un governo politico\u00bb\nLa dissoluzione venne riportata dal \"The Times\" il 24 gennaio e la vittoria dei conservatori appariva evidente e si concretizz\u00f2 il 9 febbraio successivo. George Howell scrisse a Gladstone il 12 febbraio: \"C'\u00e8 una lezione che abbiamo imparato da queste elezioni ed \u00e8 l'organizzazione... Abbiamo perso non per il cambio di sentimento ma per la volont\u00e0 di avere un potere organizzato\".\nAll'opposizione (1874\u20131880).\nAlla vittoria di Benjamin Disraeli, Gladstone si ritir\u00f2 dalla guida del partito liberale e rimase di sede nella propria abitazione.\nNel novembre del 1874 Gladstone pubblic\u00f2 il pamphlet \"The Vatican Decrees in their Bearing on Civil Allegiance\", diretto al Concilio Vaticano Primo che dogmatizzava l'infallibilit\u00e0 papale nel 1870, fatto che personalmente egli riteneva impensabile. Gladstone riteneva che tale decreto non facesse altro che porre i cattolici britannici di fronte a un dilemma, se dare fedelt\u00e0 alla Corona o al Papa. Gladstone chiese dunque ai cattolici inglesi di rigettare il dogma dell'infallibilit\u00e0 papale come si erano opposti all'Invincibile Armata nel 1588. Il \"pamphlet\" vendette oltre copie gi\u00e0 sul finire del 1874 e nel febbraio del 1875 Gladstone pubblic\u00f2 un secondo \"pamphlet\" in difesa del primo e che replicava alle critiche ricevute, dal titolo: \"Vaticanism: an Answer to Reproofs and Replies\". Egli descrisse la chiesa cattolica come \"una monarchia asiatica: niente di pi\u00f9 che un dispotismo e un mortale essere asserviti alla religione\". Egli riteneva che il papa volesse distruggere la legge e rimpiazzarla con una tirannia arbitraria \"soffocando la libert\u00e0 sotto una fitta coltre di incenso\".\nNel settembre del 1876 egli pubblic\u00f2 un nuovo \"pamphlet\" dal titolo \"Bulgarian Horrors and the Question of the East\", col quale attacc\u00f2 il governo di Disraeli per la sua indifferenza nella violenta repressione operata dall'Impero ottomano nei confronti della rivolta d'aprile della Bulgaria.\nDurante la campagna per le elezioni del 1879, egli nuovamente si scagli\u00f2 contro la politica estera di Disraeli dopo lo scoppio della seconda guerra anglo-afghana in Afghanistan. Egli vide quella guerra come un \"grande disonore\" e critic\u00f2 anche la condotta degli inglesi nella Guerra Zulu. Successivamente egli critic\u00f2 anche le spese presentate dal governo e l'utilizzo del denaro pubblico da parte dell'amministrazione conservatrice:\n\u00ab...il Cancelliere dello Scacchiere dovrebbe scendere pi\u00f9 nel dettaglio in economia; e qui \u00e8 il punto... quando egli diminuisce i dettagli economici. Egli, senza dubbio, si rende ridicolo ancor pi\u00f9 per la posizione sociale che poi egli di fatto ricopre. Secondo me il Cancelliere dello Scacchiere \u00e8 il pi\u00f9 esposto alla confidenza col suo pubblico. Egli ha il sacro obbligo di spendere il denaro pubblico con riguardo.\u00bb\nLa seconda \"premiership\" (1880\u20131885).\nNel 1880 i liberali vinsero nuovamente le elezioni e il capo del partito, Lord Hartington (\"leader\" del movimento alla Camera dei Comuni) e Lord Granville, si ritirarono dalle proposte di \"premiership\" per favorire il rientro di Gladstone. Gladstone vinse le elezioni alle circoscrizioni di Midlothian e Leeds.\nLa regina Vittoria chiese inizialmente a lord Hartington di formare un nuovo governo, ma egli la persuase a far ricadere la scelta su Gladstone. La seconda amministrazione Gladstone \u2014 primo ministro e cancelliere dello scacchiere sino al 1882 \u2014 dur\u00f2 dal giugno del 1880 al giugno del 1885. Egli originariamente intendeva ritirarsi spontaneamente alla fine del 1882, al cinquantesimo anniversario della sua entrata in politica, ma ci\u00f2 non accadde. Gladstone si oppose al colonialismo che stava portando allo \"scramble for Africa\". Egli a ogni modo ebbe l'occasione di condurre la fine della seconda guerra anglo-afghana, della prima guerra boera e della guerra contro Muhammad Ahmad in Sudan.\nL'11 luglio 1882 Gladstone ordin\u00f2 il bombardamento di Alessandria, dando inizio alla seconda guerra anglo-egiziana, che port\u00f2 alla definitiva occupazione dell'Egitto. Il ruolo di Gladstone nella decisione di invadere il paese venne descritta da molti non come responsabilit\u00e0 dell'interessato, ma piuttosto come una decisione generale del gabinetto di governo e di personaggi come Spencer Cavendish, Segretario di Stato per l'India, Thomas Baring, I conte di Northbrook, Primo Lord dell'Ammiragliato, Hugh Childers, Segretario di Stato per la Guerra, e Granville Leveson-Gower, II conte Granville, come Segretario di Stato per gli Affari Esteri. Le ragioni di questa guerra, a ogni modo, sono ancora oggi oggetto di dibattito storiografico. Alcuni ritengono infatti che tale invasione fosse motivata dalla necessit\u00e0 di proteggere il Canale di Suez e prevenire l'anarchia derivata dalla Rivolta di 'Orabi e di Alessandria nel giugno del 1882. Altri storici invece ritengono che l'invasione fosse motivata dalla necessit\u00e0 da parte dell'Inghilterra di proteggere i propri interessi e gli interessi di quanti avevano investito nell'Egitto, molti dei quali erano liberali.\nNel 1881 Gladstone inoltre aveva emesso l'\"Irish Coercion Act\", che permetteva al Lord Luogotenente d'Irlanda d'imprigionare delle persone \"per il tempo che ritenesse necessario\" per sedare le rivolte in Irlanda dopo la depressione agricola degli anni settanta. Cavendish, Segretario di Stato per l'Irlanda, era stato inoltre pugnalato a morte mentre passeggiava nel Phoenix Park di Dublino.\nEgli estese inoltre la franchigia ai lavoratori agricoli col \"1884 Reform Act\", che diede alle contee la medesima giurisdizione dei \"boroughs\" (ove i maschi adulti che avessero una rendita media di 10 sterline potessero essere ammessi al voto). La riforma parlamentare continu\u00f2 con il \"Redistribution of Seats Act 1885\".\nGladstone diveniva col tempo sempre pi\u00f9 coriaceo verso la direzione nella quale la politica britannica andava muovendosi. In una lettera a Lord Acton dell'11 febbraio 1885, Gladstone critic\u00f2 la democrazia \"tory\" ritenendola pura \"demagogia\" che \"si cela dietro quel senso di rispettabilit\u00e0 che nobilita il vecchio conservatorismo\" ma \"continua, in segreto, a mantenere i privilegi di casta in maniera ostinata\". Egli a ogni modo riteneva che anche il liberalismo non fosse la soluzione perfetta, ma almeno potesse essere ritenuta \"la meno peggio\" in quanto \"unisce i concetti di governo dello stato e rispetto dei diritti individuali\".\nLa morte del generale Gordon a Khartoum, nel Sudan, nel 1885 fu la goccia che fece traboccare il vaso in quanto molti accusarono Gladstone di non dare il giusto peso alla morte dei valorosi uomini che combattevano per la patria e che egli anzi, per la sua negligenza negli affari militari, non avesse concesso al generale Gordon l'aiuto di cui necessitava durante l'assedio di Khartoum. Egli diede le proprie dimissioni da primo ministro nel 1885 e declin\u00f2 l'offerta della regina Vittoria di nominarlo conte.\nLa terza \"premiership\" (1886).\nLa conversione di Gladstone a una politica di \"Home Rule\" sul finire del 1885 provoc\u00f2 il risultato della caduta del governo di lord Salisbury. I nazionalisti irlandesi, guidati da Charles Parnell, votarono contro i \"tory\" e il loro \"Land Bill\", e il cambiamento di idee di Gladstone li aveva convinti a sostenere il governo liberale utilizzando in questo senso gli 86 seggi che controllavano in parlamento al fine di sconfiggere il governo di Lord Salisbury. Gladstone riottenne dunque la sua posizione come primo ministro mantenendo per s\u00e9 anche la carica di Lord Privy Seal. Durante la nuova amministrazione Gladstone, egli introdusse innanzitutto l'\"Home Rule Bill\" per l'Irlanda, il che spacc\u00f2 il partito liberale in due (andando a creare i Liberali Unionisti) e questo fatto port\u00f2 alla caduta del governo dopo alcuni mesi e il trionfo successivo di lord Salisbury.\nAll'opposizione (1886\u20131892).\nGladstone appoggi\u00f2 i lavoratori del porto di Londra durante il loro sciopero del 1889. Dopo la loro vittoria egli tenne un discorso a Hawarden il 23 settembre nel quale disse: \"Nel comune interesse dell'umanit\u00e0, questo grande sciopero e il risultato a cui ha portato, ha rafforzato le condizioni dei lavoratori di fronte al capitale ed \u00e8 la base per il principio dell'equa ridistribuzione del fatturato industriale\".\nGladstone scrisse il 16 luglio 1892 nella sua autobiografia che \"Nel 1834 il governo...si era fatto grande onore con l'approvazione del nuovo Poor Law Act che aveva recuperato i contadini inglesi da una totale perdita della loro indipendenza\".\nLa quarta \"premiership\" (1892\u20131894).\nAlle elezioni generali del 1892, venne a formarsi un governo di minoranza liberale guidato da Gladstone come primo ministro.\nIl nuovo indirizzo dell'amministrazione Gladstone fu ispirato non solo dalla politica dell'\"Home Rule\" ma anche dal dissesto delle chiese di Scozia e Galles. Nel febbraio del 1893 egli introdusse il \"Second Home Rule Bill\", che venne approvato dalla Camera dei Comuni ma non da quella dei Lord.\nNel dicembre del 1893 una mozione dell'opposizione proposta da Lord George Hamilton proponeva un'espansione della Royal Navy. Gladstone si oppose come era ormai tradizione della sua politica a nuove spese per gli ambienti militari, a ogni modo tutto il suo gabinetto di governo era concorde con questa proposta ed egli alla fine dovette accettare tale decreto, spuntando per\u00f2 l'obbligo di portare ogni anno i conti di spesa al parlamento. Nel gennaio del 1894 Gladstone scrisse: \"non voglio spezzare le azioni continuative della mia vita politica\" al fine di supportare l'ampliamento della marina. Gladstone si oppose anche alla proposta del cancelliere Sir William Vernon Harcourt di estendere l'uso della tassa di successione.\nGladstone ebbe il proprio ultimo incontro con la regina il 28 febbraio e tenne la sua ultima riunione di gabinetto il 1\u00ba marzo, ultima delle 556 che aveva convocato. Quello stesso giorno egli tenne il suo ultimo discorso alla Camera dei Comuni. Egli diede le proprie dimissioni da primo ministro il 2 marzo successivo e la regina scelse Lord Rosebery quale suo successore.\nGli ultimi anni (1894\u20131898).\nAlcuni giorni dopo aver abbandonato l'incarico di primo ministro, Gladstone scrisse a George William Erskine Russell il 6 marzo 1894:\n\u00abSono contento di aver dato vita all'emancipazione dei lavoratori, ma non posso non denotare anche i problemi che si sono manifestati in questi ultimi anni. In questi anni a ogni modo, e ne sono sempre stato convinto, ho imparato che non \u00e8 lo stato a formare l'uomo ma l'uomo a modellare lo stato con le sue idee.\u00bb\nNel 1895, all'et\u00e0 di 85 anni, Gladstone don\u00f2 sterline e gran parte della propria personale biblioteca alla St Deiniol's Library di Hawarden, nel Galles.\nNei primi mesi del 1897 Gladstone e la moglie soggiornarono a Cannes e per la prima volta in cinquant'anni ebbe modo, incontrando la regina, di stringerle amichevolmente la mano. I Gladstone fecero poi ritorno al castello di Hawarden sul finire del marzo di quell'anno dove egli ricevette anche i rappresentanti coloniali in visita per il giubileo della regina. Su consiglio del suo medico, il dottor Samuel Habershon, dopo un attacco di nevralgia facciale, Gladstone torn\u00f2 a Cannes dalla fine del novembre del 1897 rimanendovi sino a met\u00e0 febbraio del 1898. Gladstone si rec\u00f2 dunque a Bournemouth dove gli venne diagnosticato un cancro, ritirandosi quindi al castello di Hawarden e continuando a ricevere le visite di uomini illustri del tempo.\nGladstone mor\u00ec il 19 maggio 1898 al Castello di Hawarden all'et\u00e0 di 88 anni, alla presenza della figlia Helen. Nel pomeriggio la notizia giunse alla Camera dei Comuni che richiese alla regina la sepoltura nell'Abbazia di Westminster. Ai funerali di Stato parteciparono anche il principe di Galles (futuro Edoardo VII) e il duca di York (futuro Giorgio V) come portabara, a dimostrazione della predominanza della figura di Gladstone nella politica britannica.\nMatrimonio e figli.\nWilliam Ewart Gladstone spos\u00f2 nel 1839 Catherine Glynne, sua unica moglie per quasi sessant'anni, dalla quale ebbe otto figli:\nGladstone e l'Italia.\nIn Italia, Gladstone divenne noto per le due lettere che invi\u00f2, nel 1851, a Lord Aberdeen e nelle quali espresse giudizi molto negativi sul governo dei Borbone, definito come la \u00abnegazione di Dio\u00bb.\nIn sostanza, Gladstone, dopo aver soggiornato, per circa quattro mesi tra l'autunno del 1850 e l'inverno del 1851, a Napoli, dove si era recato a causa di una malattia agli occhi della figlia ed essere rientrato in patria nel febbraio di quell'anno, scrisse le due missive, sostenendo di aver visitato alcune carceri napoletane, rimanendo scioccato dalle condizioni in cui versavano i detenuti. Il politico britannico, intenzionato a dimostrare che lo Stato borbonico si trovasse in una terribile situazione sociale, si espresse con parole molto dure:\nTali assunti ebbero larga eco in tutta Europa, contribuendo in modo sensibile al sentimento antiborbonico e filorisorgimentale. Le accuse di Gladstone, tuttavia, suscitarono immediatamente forti dubbi ed ebbero anche diversi tentativi di confutazione in Italia e in Europa. Nel 1852, Gladstone ritratt\u00f2 molte delle sue affermazioni e ammise di essere stato in parte abbindolato; nel 1863, incalzato, in Parlamento, da Lord Henry Lennox, rivel\u00f2 di aver costruito le proprie dichiarazioni sulla base delle tesi sostenute da alcuni degli esponenti liberali napoletani. Lo stesso Lord Aberdeen \"istruito del come Mr Gladstone avesse scritte quelle lettere, ne fu indignato, si confess\u00f2 ingannato, e ne rigett\u00f2 la solidit\u00e0 con una pubblica dichiarazione\". Inoltre, fu da pi\u00f9 parti sostenuto che la visita di Gladstone alla citt\u00e0 partenopea fosse frutto di un complotto ordito da Lord Palmerston ai danni della Corona Borbonica. Giuseppe Butt\u00e0 scrisse che Gladstone era una creatura di Palmerston e che aveva ricevuto, da quest'ultimo, il compito di travisare la realt\u00e0 napoletana e \u00abinventare spudoratamente de' mali che qui non esistevano\u00bb. Butt\u00e0 afferm\u00f2 anche che Gladstone non visit\u00f2, veramente, i penitenziari borbonici e si circond\u00f2 immediatamente dei liberali della citt\u00e0. Al riguardo, infatti, il Cognetti riport\u00f2 che, al suo arrivo, l'inglese fu condotto da Sir William Temple, fratello di Palmerston e rappresentante del governo britannico a Napoli, che lo introdusse agli ambienti antiborbonici. Anche Giacinto de' Sivo in \"Storia delle Due Sicilie\" sostenne che Gladstone fosse stato inviato a Napoli \"col segreto onorevole ufficio\", conferitogli da Palmerston, di divulgare calunnie riguardanti lo stato delle cose nel reame di Sua Maest\u00e0 Siciliana. Pi\u00f9 in particolare, Domenico Razzano, nell'opera \"La Biografia che Luigi Settembrini scrisse di Ferdinando II\", riport\u00f2 che Gladstone, tornato a Napoli tra il 1888 e il 1889, avrebbe confessato di non essere mai stato in alcun carcere e di aver scritto le due missive dietro incarico di lord Palmerston, basando, quindi, i suoi assunti sulle affermazioni dei rivoluzionari antiborbonici. Per contro, Maria Gaia Gajo, considerando che Gladstone, conservatore, si era dimostrato in passato un tenace oppositore della linea politica di Palmerston, liberale, sostiene che la possibilit\u00e0 di un'intesa tra i due fosse da ritenersi assurda.\nLe dichiarazioni di Gladstone mandarono su tutte le furie il re Ferdinando II, che licenzi\u00f2 il primo ministro Giustino Fortunato per non averlo informato sull'accaduto.\nAmante dell'Italia e della sua lingua, a partire dal 23 dicembre 1893 Lord Gladstone fu socio corrispondente dell'Accademia della Crusca.\nGladstone nella cultura di massa.\nGladstone occupa un posto di rilievo nella storia della \"Tetralogia di Bartimeus\", in cui il governo britannico \u00e8 guidato da maghi. Gladstone \u00e8 noto all'interno dei libri per essere il pi\u00f9 potente mago a esser mai diventato Primo ministro e, sebbene non compaia mai nella scena, diversi suoi oggetti, e in particolare il suo Bastone, sono importantissimi per lo svolgersi degli eventi. Il libro offre una storia alternativa di Gladstone, nella quale egli ha ucciso in duello Disraeli e ha guidato le forze britanniche in espansione coloniale.\nNei recenti film di Sherlock Holmes, diretti da Guy Ritchie, il celebre investigatore e il suo collega dottor Watson hanno un bulldog di nome Gladstone.\nDa lui deriva anche una particolare borsa da viaggio denominata appunto Gladstone bag, simile a quelle che era solito utilizzare."}
{"id": "220878", "revid": "1776051", "url": "https://it.wikipedia.org/wiki?curid=220878", "title": "Hagenbuch", "text": "Hagenbuch (toponimo tedesco) \u00e8 un comune svizzero di 1\u00a0095 abitanti del Canton Zurigo, nel distretto di Winterthur.\nStoria.\nNel 1928 ha inglobato il comune soppresso di Schneit.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (con Schneit):\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "220880", "revid": "110157", "url": "https://it.wikipedia.org/wiki?curid=220880", "title": "Uesslingen-Buch", "text": "Uesslingen-Buch (toponimo tedesco) \u00e8 un comune svizzero di 1\u00a0075 abitanti del Canton Turgovia, nel distretto di Frauenfeld.\nGeografia fisica.\nNel territorio comunale si trova parte del lago di H\u00fcttwilen.\nStoria.\nIl comune di Uesslingen-Buch \u00e8 stato istituito nel 1995 con l'aggregazione di comuni soppressi di Buch bei Frauenfeld e Uesslingen; capoluogo comunale \u00e8 Uesslingen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (fino al 1990 con Warth):"}
{"id": "220881", "revid": "106686424", "url": "https://it.wikipedia.org/wiki?curid=220881", "title": "Macchina ciclica", "text": "In termodinamica per macchina ciclica si intende una macchina termica capace di subire una trasformazione ciclica, cio\u00e8 un processo che abbia come stato finale lo stesso stato iniziale, formando quindi un ciclo che pu\u00f2 ripetersi per un numero finito di volte. \nPer esempio tutte quelle macchine che utilizzando energia fornita dall'esterno possono generare un lavoro dall'energia ricevuta come il motore alternativo a combustione interna, la turbina a vapore, la pompe di calore e i cicli frigoriferi."}
{"id": "220884", "revid": "339392", "url": "https://it.wikipedia.org/wiki?curid=220884", "title": "Artaserse V", "text": ""}
{"id": "220886", "revid": "108442835", "url": "https://it.wikipedia.org/wiki?curid=220886", "title": "Warth-Weiningen", "text": "Warth-Weiningen (toponimo tedesco) \u00e8 un comune svizzero di 1\u00a0252 abitanti del Canton Turgovia, nel distretto di Frauenfeld.\nStoria.\nIl comune di Warth-Weiningen \u00e8 stato istituito nel 1995 con l'aggregazione di comuni soppressi di Warth e Weiningen; capoluogo comunale \u00e8 Warth.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:"}
{"id": "220888", "revid": "36426", "url": "https://it.wikipedia.org/wiki?curid=220888", "title": "Odessa (Ucraina)", "text": ""}
{"id": "220890", "revid": "729019", "url": "https://it.wikipedia.org/wiki?curid=220890", "title": "Herdern", "text": "Herdern (toponimo tedesco) \u00e8 un comune svizzero di 1\u00a0023 abitanti del Canton Turgovia, nel distretto di Frauenfeld.\nStoria.\nIl comune di Herdern, istituito nel 1816 per scorporo da quello di Pfyn, nel 1998 ha inglobato il comune soppresso di Lanzenneunforn.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nFino al 2010 ha fatto parte del distretto di Steckborn. Ogni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "220892", "revid": "599013", "url": "https://it.wikipedia.org/wiki?curid=220892", "title": "Roberto Chiacig", "text": "Alto 2,10 m, gioca nel ruolo di centro. \u00c8 soprannominato \"Ghiaccio\".\nCarriera.\nClub.\nCresciuto cestisticamente alla Benetton, nella stagione 1994-95 viene prestato in A2 alla Floor Padova per maturare esperienza sul parquet. Viste le ottime prestazioni, nella citt\u00e0 patavina, la dirigenza della squadra trevigiana decide, nel 1995, di farlo rientrare dal prestito. Rester\u00e0 a Treviso soltanto un anno.\nNel 1996-97, a seguito della sentenza Bosman, viene ingaggiato dall'AEK Atene. L'anno successivo ritorna in Italia nelle file della Fortitudo Bologna, contribuendo in maniera fondamentale alla vittoria della prima Coppa Italia per la squadra felsinea.\nNel gennaio 1999 passa, con la formula del prestito, alla Zucchetti Reggio Emilia. Nel 1999-2000 \u00e8 nel roster della Zucchetti Montecatini, squadra neopromossa in Serie A1.\nNel 2000 approda alla Montepaschi Siena, con cui vince un scudetto nella stagione 2003-04, una Supercoppa italiana nel 2004 e l'ultima edizione della coppa Saporta nella stagione 2001-02.\nNell'estate 2006 passa al Pamesa Valencia nel campionato spagnolo. La nuova esperienza all'estero dura pochi mesi, e nel febbraio 2007 si trasferisce alla Lottomatica Roma, che lo ha preso in prestito dalla squadra iberica.\nNella stagione 2007-08 ha giocato nella Virtus Bologna.\nIl 26 aprile 2009 conquista con le V Nere l'EuroChallenge contribuendo alla vittoria sullo Cholet Basket.\nNel febbraio 2011 viene ingaggiato dalla Pallacanestro Reggiana. Alla distanza di 12 anni torna cos\u00ec in maglia biancorossa, contribuendo a riportare la squadra nella massima serie.\nNel mese di agosto 2012, lasciato libero da Reggio Emilia, viene aggregato, soltanto per gli allenamenti, all'Olimpia Milano.\nIl 15 settembre 2012 viene aggregato all'Angelico Biella, che lo tessera ufficialmente il 26 settembre per poi rilasciarlo due mesi pi\u00f9 tardi. Nel gennaio 2013 torna a Siena accordandosi con il Costone, squadra militante in Divisione Nazionale B (quarta serie nazionale), con un accordo che gli permetteva di accasarsi altrove in caso di altre offerte. Il 26 febbraio dello stesso anno si trasferisce alla Fortitudo Agrigento. Nell'agosto 2013 si aggrega alla Pallacanestro Cant\u00f9 per il precampionato, ma la stagione la inizia a Scafati dove aveva gi\u00e0 militato, con la societ\u00e0 che nel frattempo \u00e8 scesa dalla Legadue alla DNB per via della mancanza di partecipazione da parte della citt\u00e0.\nNell'estate 2014 ritorna a Siena vestendo la maglia della Mens Sana 1871, nuova societ\u00e0 sorta sulle ceneri della vecchia Mens Sana Basket dichiarata fallita, militante in serie B nella stagione 2014-15.\nPer la stagione 2015-16 torna nuovamente in serie B nella Virtus Cassino. Dopo due mesi rescinde il contratto con il club e a dicembre si accasa sempre in serie B alla Pallacanestro Orzinuovi.\nNel mese di agosto del 2016 firma un contratto con la CUS Jonico Basket Taranto, militante in serie B.\nDopo un iniziale periodo da svincolato, nel mese di ottobre del 2017, viene messo sotto contratto dalla Libertas Livorno, militante nel girone A di serie B.\nPer la stagione 2018-19, milita in serie C gold lombarda con la squadra Gilbertina Soresina, con la quale vince il campionato e viene promosso in serie B.\nIl 29 febbraio 2020 fa ritorno sul parquet di gioco all'et\u00e0 di 45 anni, venendo tesserato dopo un mese di prova per la terza volta nella sua lunga carriera dalla Mens Sana 1871, giocando in Promozione del girone toscano.\nNazionale.\nCon la nazionale italiana ha vinto la medaglia d'oro agli Europei del 1999, quella di bronzo agli Europei del 2003 e quella d'argento alle Olimpiadi di Atene 2004."}
{"id": "220900", "revid": "100191955", "url": "https://it.wikipedia.org/wiki?curid=220900", "title": "Topologia discreta", "text": "Uno spazio topologico formula_1 ha la topologia discreta quando tutti i sottoinsiemi di formula_1 sono aperti. Le seguenti sono altre definizioni equivalenti:\nLa topologia discreta \u00e8 la pi\u00f9 fine fra le topologie di un insieme. All'estremo opposto troviamo la topologia banale che \u00e8 la meno fine. La topologia discreta pu\u00f2 essere considerata come la \"topologia naturale\" di un insieme, in cui i punti sono tutti \"staccati\" l'uno dall'altro.\nPropriet\u00e0.\notteniamo cos\u00ec uno spazio metrico con topologia discreta (questa metrica si chiama metrica discreta). Quindi la topologia discreta \u00e8 metrizzabile, ovvero indotta da una metrica."}
{"id": "220912", "revid": "2730", "url": "https://it.wikipedia.org/wiki?curid=220912", "title": "Truman Capote", "text": "Molte delle sue opere sono oggi riconosciute come classici della letteratura, fra questi il romanzo \"Colazione da Tiffany\" (1958) e il romanzo ispirato a una storia vera \"A sangue freddo\" (1966), che l'autore stesso defin\u00ec un \"romanzo verit\u00e0\". Almeno 20 film e episodi di serie TV sono basati sui romanzi, racconti e opere teatrali di Capote. \nCapote super\u00f2 un'infanzia segnata dal divorzio dei genitori, una lunga assenza da parte della madre e diversi traslochi. Scopr\u00ec la sua vocazione alla scrittura all'et\u00e0 di otto anni, e fino alla fine dell'infanzia affin\u00f2 la sua abilit\u00e0 di scrittore. Il successo di critica ottenuto dal racconto \"Miriam\" (1945) attrasse l'attenzione dell'editore della Random House Bennett Cerf, che gli offr\u00ec un contratto per scrivere il romanzo \"Altre voci, altre stanze\" (1948). \nCapote raggiunse l'apice della notoriet\u00e0 con \"A sangue freddo\", un reportage giornalistico sull'omicidio di una famiglia di agricoltori del Kansas avvenuto nella loro abitazione. Capote impieg\u00f2 sei anni per scrivere il libro aiutato dall'amica di tutta una vita, Harper Lee, scrittrice anch'essa e autrice del romanzo \"Il buio oltre la siepe\" (1960). Divenuto un classico nella cultura popolare, \"A sangue freddo\" fu il punto massimo della carriera letteraria di Capote; fu anche l'ultimo libro completo da lui pubblicato. Negli anni '70 mantenne il suo status di celebrit\u00e0 apparendo in talk show televisivi.\nBiografia.\nFiglio di Archulus Persons e Lillie Mae, dopo il divorzio dei genitori, dall'et\u00e0 di sei anni, crebbe a Monroeville, in Alabama, in casa di parenti. La madre gli faceva visita occasionalmente e capitava che lo portasse con s\u00e9 durante gli incontri con i propri amanti, chiudendolo a chiave, al buio, in una stanza d'albergo. Il padre, uno sconclusionato sempre alla ricerca di una facile ricchezza, non diede pi\u00f9 sue notizie, facendo la sua ricomparsa solo molti anni dopo, quando Truman era gi\u00e0 lo scrittore pi\u00f9 famoso degli Stati Uniti, chiedendo soldi e regali. Il piccolo Truman visse una terribile infanzia, con l'unico conforto dell'affetto della cugina Sook e dell'amica Harper Lee, che diventer\u00e0 famosa con la pubblicazione del libro \"Il buio oltre la siepe\", vincitrice del Premio Pulitzer, romanzo in cui Truman appare ritratto nel bambino Dill.\nStudente molto dotato, Truman venne sistematicamente isolato e deriso a causa dei suoi modi effeminati e della sua prorompente fantasia, caratteristiche certamente poco apprezzate in uno stato del Sud, con l'unica eccezione della sua insegnante di inglese del college. Leggeva qualsiasi cosa gli capitasse tra le mani e all'et\u00e0 di dodici anni aveva gi\u00e0 una conoscenza letteraria degna di un adulto colto, vincendo tutti i premi letterari scolastici esistenti.\nTrasferitosi a New York in seguito al secondo matrimonio della madre, che disprezzava apertamente, e assunto per dispetto il cognome del patrigno, Joe Capote, Truman si impieg\u00f2 come fattorino presso la nota rivista letteraria \"New Yorker\" pur di cominciare a frequentare il mondo del giornalismo. Presentatosi ad un convegno come inviato della rivista, provoc\u00f2 involontariamente l'ira del famoso poeta Robert Frost che, protestando con il direttore del \"New Yorker\", fece licenziare in tronco Truman.\nPubblic\u00f2 alcuni racconti su \"Harper's Bazaar\" e cominci\u00f2 a scrivere per il \"Southern Gothic Novelist\", che contribu\u00ec a costruirne il mito, alimentando la sua fama di personaggio contemporaneamente piacevole e arrogante. Il racconto \"Miriam\", pubblicato su una rivista femminile, gli decret\u00f2 un insperato successo. Da allora inizi\u00f2 a frequentare i salotti mondani di New York, vestendo i panni dell'intellettuale dandy e divenendo ben presto amico di famosi personaggi, tra cui Jackie Kennedy, Humphrey Bogart, Ronald Reagan, Andy Warhol e Tennessee Williams. Un carattere difficile ed irriverente aggravato, agli occhi della societ\u00e0, da una mai nascosta omosessualit\u00e0, lo portarono per tutta la vita sempre ai limiti dell'eccesso.\nA imporlo definitivamente come scrittore furono il primo romanzo, \"Altre voci, altre stanze\" (1948), storia gotica sull'ambiguit\u00e0, descritta da Capote come \"tentativo di esorcizzare i demoni\", e il secondo romanzo \"Colazione da Tiffany\". Nel 1954 scrisse, assieme al musicista Arold Harlen, la sceneggiatura e i testi delle canzoni per il musical \"House of Flowers\".\nUn fatto di cronaca nera, l'assassinio di un'intera famiglia avvenuto nelle campagne del Kansas, lo colp\u00ec tanto da spingerlo a fare lunghe ricerche e a lavorare per sei anni a quella che sarebbe diventata la pi\u00f9 celebre delle sue opere, \"A sangue freddo\" (1966), uscita a puntate sul \"New Yorker\". Lo scritto voleva essere, nelle intenzioni dell'autore, il capostipite di un nuovo genere letterario, il \"romanzo verit\u00e0\", e la sua stesura incise su Truman Capote al punto da fargli dire che \"nella mia vita nulla sar\u00e0 pi\u00f9 come prima\".\nIn una famosa intervista successiva, Capote afferm\u00f2 che in uno dei due giovani assassini protagonisti del fatto egli aveva intravisto chi sarebbe stato se non avesse intrapreso una vita diversa, uscendo dalla propria triste infanzia dalla porta principale piuttosto che da quella sul retro, come invece accadde per l'omicida, accomunato allo scrittore da molti aspetti: la madre alcolizzata, il padre assente, la solitudine, l'abbandono affettivo e il disprezzo della gente. Il ballo in maschera al Plaza Hotel, il \"Ballo in Bianco e Nero\", con cui Capote festeggi\u00f2 l'ultima puntata del romanzo, venne riportato in prima pagina da tutti i giornali e divenne subito un evento-icona; per diverso tempo lo scrittore tenne banco sulle prime pagine dei quotidiani, fianco a fianco agli articoli sui summit Usa-Urss e alle principali notizie di cronaca mondiale.\nNel 1971 il poeta Kenwald Elmslie e il musicista Claibe Richardson sceneggiarono il romanzo autobiografico \"L'arpa d'erba\" in un musical, con Barbara Cook, Carol Brice, Karen Morrow e Nancy Polignani, riscuotendo per\u00f2 un magro successo. Per anni Capote lavor\u00f2 ad un nuovo romanzo, \"Preghiere esaudite\", che sarebbe rimasto incompiuto: nell'intento dell'autore esso avrebbe dovuto condensare tutto ci\u00f2 che aveva osservato vivendo a contatto col jet set. \nSe \"A sangue freddo\" resta l'opera pi\u00f9 nota di Capote, \"Preghiere esaudite\" ne rappresenta significativamente la parabola discendente. Concepito come un'opera di ispirazione proustiana, un grande affresco del \"regno del nulla\" rappresentato dalle vicende meschine e fin troppo umane dei divi del jet set newyorchese, in realt\u00e0 il romanzo cost\u00f2 a Truman l'amicizia di tutti i suoi ricchi amici, eccetto pochissime eccezioni. Da quel momento Capote scivol\u00f2 in una spirale senza via d'uscita di alcolismo e tossicodipendenza.\n\"Sono un alcolizzato. Sono un tossicomane. Sono un omosessuale. Sono un genio\". Questa dichiarazione appartiene all'ultimo capitolo, \"Rigiramenti notturni ossia l'esperienza sessuale di due gemelli siamesi\", del libro: Musica per Camaleonti. La sua esistenza estetizzante e distruttiva ne fa un Oscar Wilde contemporaneo o, come ha scritto James Michener: \"Il Thomas Chatterton moderno: senza dubbio brillante, senza dubbio incandescente, senza dubbio maledetto\".\nL'ultimo periodo della sua vita fu contrassegnato da relazioni fallimentari con uomini che ebbero come unico fine il suo denaro; Truman, ormai intossicato dai sonniferi, svilupp\u00f2 una grave forma di epilessia, che unita all'abuso di superalcolici ne compromise velocemente la salute. Ritiratosi dal bel mondo, rinnegato dai divi della \"high society\", sfruttato dagli amanti e abbandonato da Jack Dunphy, il compagno di sempre, Capote passava intere settimane a letto, a bere e dormire. Venne ricoverato varie volte in ospedale a New York e intraprese due percorsi di disintossicazione che non sortirono effetti apprezzabili a lungo termine. \nTruman Capote mor\u00ec per una cirrosi epatica il 25 agosto 1984, mentre si trovava a Bel Air, ospite della fedele amica Joanne Carson (ex moglie di Johnny Carson), poco pi\u00f9 di un mese prima del suo sessantesimo compleanno. Dopo la cremazione, seguendo le volont\u00e0 dello stesso Capote, che adorava fare una vita in entrambe le \"coasts\" degli Stati Uniti, le ceneri vennero divise in conservazione privata tra Joanne Carson, a Los Angeles, e il compagno Jack Dunphy, a New York. Nel 1988, dopo un misterioso furto con spontanea restituzione, Joanne Carson acquist\u00f2 un loculo di colombario al Westwood Memorial Park, e vi depose la maggior parte della sua quantit\u00e0 di ceneri, conservandone per\u00f2 ancora una parte. Nell'estate del 1994, con Dunphy morto da poco pi\u00f9 di due anni, la parte newyorchese delle ceneri di Capote venne sparsa da alcuni amici, assieme alle ceneri del compagno, nel lago Crooked Pond di Southampton (in loco vi \u00e8 una lapide dedicata ai due). \nJoanne Carson invece custod\u00ec fino alla morte, nel maggio 2015, la sua parte rimanente delle ceneri di Capote, in una teca di legno intarsiata alla giapponese (le sue ceneri sono poi state tumulate al Westwood nello stesso loculo di Capote). Nell'agosto 2016 la parte di ceneri nella teca intarsiata fu messa all'asta a Los Angeles con una base di dollari: il compratore, un collezionista anonimo, se l'aggiudic\u00f2 per dollari.\nNella cultura di massa.\nAlla travagliata e controversa stesura di \"A sangue freddo\" \u00e8 dedicato il film \"Truman Capote - A sangue freddo\" (2005) di Bennett Miller, nel quale lo scrittore \u00e8 impersonato da Philip Seymour Hoffman che, per la sua interpretazione, ha ricevuto numerosi premi, tra cui il Golden Globe e il Premio Oscar.\nNel 2006 \u00e8 stato presentato un altro film su Truman Capote: \"Infamous - Una pessima reputazione\" di Douglas McGrath con Toby Jones nel ruolo di Capote, il premio Oscar Sandra Bullock nel ruolo di Harper Lee, Sigourney Weaver nel ruolo di Babe Paley, Daniel Craig come Perry Smith e il premio Oscar Gwyneth Paltrow nel ruolo della cantante Dean Kitty."}
{"id": "220913", "revid": "140509", "url": "https://it.wikipedia.org/wiki?curid=220913", "title": "Soundtrack from the Film More", "text": "Soundtrack from the Film More (noto anche come More) \u00e8 il terzo album in studio del gruppo musicale britannico Pink Floyd, pubblicato nel 1969 dalla Columbia Graphophone Company.\nDescrizione.\nL'album raccoglie re-incisioni della colonna sonora del film \"More - Di pi\u00f9, ancora di pi\u00f9\" diretto da Barbet Schroeder, a volte in forme molto diverse. Fu la prima esperienza del gruppo con una colonna sonora.\nFu anche il primo disco del gruppo senza Syd Barrett, il quale fu allontanato dal gruppo all'inizio del 1968 durante le registrazioni del precedente lavoro.\nE raggiunse il 9\u00ba posto nel Regno Unito e il 153\u00b0 negli Stati Uniti.\nNel 1987 l'album venne ripubblicato in formato CD. Una versione rimasterizzata digitalmente venne pubblicata nel 1995 in Europa e nel 1996 in Nord America.\nOuttakes.\nEsistono altre due canzoni, presenti nel film ma escluse dall'album per motivi di spazio: la strumentale \"Hollywood\" composta da David Gilmour (della durata di 38 secondi) e \"Seabirds\", scritta da Roger Waters (dura 3 minuti e 50 secondi). Non sono mai state incluse in nessuna raccolta ufficiale e neanche nella ristampa su CD dell'album. Sono reperibili soltanto su alcuni \"bootlegs\" tratti per\u00f2 direttamente dall'audio del film: in essi, oltre alla musica, sono presenti anche i dialoghi delle relative scene."}
{"id": "220921", "revid": "110157", "url": "https://it.wikipedia.org/wiki?curid=220921", "title": "H\u00fcttwilen", "text": "H\u00fcttwilen (toponimo tedesco) \u00e8 un comune svizzero di 1\u00a0701 abitanti del Canton Turgovia, nel distretto di Frauenfeld.\nGeografia fisica.\nIl territorio del comune comprende i laghi di H\u00fcttwilen e di Nussbaumen.\nStoria.\nIl comune, istituito nel 1851 per scorporo da quello di Eschenz, nel 1997 ha inglobato i comuni soppressi di Nussbaumen e Uerschhausen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nFino al 2010 ha fatto parte del distretto di Steckborn. Ogni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "220926", "revid": "919135", "url": "https://it.wikipedia.org/wiki?curid=220926", "title": "Topologia banale", "text": "Uno spazio topologico \"X\" ha la topologia banale quando gli unici aperti di \"X\" sono l'insieme vuoto e \"X\" stesso.\nLa topologia banale \u00e8 la meno fine fra tutte le topologie che possono essere assegnate ad un insieme. All'estremo opposto, la topologia discreta \u00e8 la pi\u00f9 fine di tutte.\nUn simile spazio \u00e8 caratterizzato da una pseudometrica del tipo:"}
{"id": "220928", "revid": "892776", "url": "https://it.wikipedia.org/wiki?curid=220928", "title": "Henry Purcell", "text": "Biografia.\nFra i grandi compositori della musica barocca, di Henry Purcell si hanno scarse notizie biografiche. La sua stessa opera \u00e8 sprofondata nell'oscurit\u00e0 per lungo tempo e solo nel XX secolo \u00e8 stata riscoperta contribuendo a donare nuovo vigore alla scuola compositiva britannica.\nAnni giovanili.\nHenry Purcell nacque probabilmente a Londra il 10 settembre del 1659. Suo padre, Henry Purcell il Vecchio, era un Gentiluomo della Cappella Reale e cant\u00f2 all'incoronazione di re Carlo II d'Inghilterra. Fu maestro del coro dell'Abbazia di Westminster per tre anni, ricoprendo anche vari incarichi nell'Orchestra Reale e condividendo il ruolo di \u201c\"liuto e voce\"\u201d con Angelo Notari. Alla morte di quest'ultimo, avvenuta probabilmente nel 1663, Purcell il Vecchio si fece carico anche delle mansioni lasciate inadempiute dal collega, morendo per\u00f2 anch'egli l'anno successivo, nel 1664. Secondo alcune fonti biografiche dell'epoca, il giovane Henry doveva avere circa 6 anni alla morte del padre, cosa che farebbe perci\u00f2 risalire la sua nascita al 1658 anzich\u00e9 al 1659. La questione sembra al giorno d'oggi ancora lungi dall'essere risolta.\nDopo la morte del padre nel 1664, anno della nascita di suo fratello Daniel, anch'egli in seguito compositore, il giovane Henry venne seguito da suo zio Thomas Purcell (1682\u2020), il quale gli dimostr\u00f2 sempre grande affetto e gentilezza. Anch'egli Gentiluomo della Cappella Reale, succedette ad Henry Lawes come liutista di corte, ottenendo anche altri incarichi di rilevanza, probabilmente in virt\u00f9 del favore e dell'influenza che deteneva presso la Corona. Grazie al prestigio dello zio, il giovane Henry divenne cos\u00ec corista nella Cappella Reale sotto la guida del Capitano Cook, un valente musicista che ottenne il rango militare combattendo per la causa dei Realisti durante la Guerra Civile. Secondo quanto attestano i diari di Samuel Pepys, Cooke aveva uno straordinario assortimento di fanciulli sotto di s\u00e9 che istru\u00ec con grande rigore e dedizione. Quando qualcuno di loro si accingeva per la prima volta a scrivere qualche composizione, egli lo incoraggiava vivamente. Proprio in questo ambiente cos\u00ec fecondo il giovane Henry Purcell pass\u00f2 la sua infanzia, sviluppando abilit\u00e0 sorprendenti.\nLeggende narrano che Purcell componesse musica gi\u00e0 dall'et\u00e0 di 9 anni, ma la prima opera che pot\u00e9 essere attribuita a lui fu un'ode per il compleanno del Re, risalente al 1670. Cooke mor\u00ec nel 1672 e Pelham Humphreys venne nominato nuovo maestro di cappella. Esperto musicista, Humphreys aveva lavorato sotto la guida di Jean-Baptiste Lully. Non \u00e8 noto se egli abbia avuto anche altri maestri a Parigi o in Italia, ma probabilmente apprese molta della tecnica di Palestrina, Carissimi e Monteverdi, assai in voga in quel periodo. Pur non avendo n\u00e9 la ricca immaginazione, n\u00e9 la genialit\u00e0 compositiva di Purcell, egli ebbe comunque il merito di aver introdotto nuovi stili compositivi e un nuovo metodo d'insegnamento, aprendo vie ancora sconosciute alla scuola barocca britannica. Fu una sfortuna per l'Inghilterra che egli fosse morto cos\u00ec prematuramente. Humphreys aveva indubbiamente talento, dimostrandosi meno artificioso rispetto a John Blow, che gli succedette nel 1674. Questi in seguito si vant\u00f2 di essere stato il maestro di Purcell e, siccome il giovane Henry fu certamente il suo pupillo, non ci sono ragioni di dubitarne. Henry Purcell aveva circa sedici anni quando Humphreys mor\u00ec, ormai era troppo cresciuto per essere un semplice corista. Sui registri dell'Orchestra Reale, il 10 giugno 1673 \u00e8 annotata \u00ab\"l'autorizzazione per ammettere Henry Purcell nelle funzioni di custode, fabbricante, riparatore, accomodatore ed accordatore di organi, virginali, flauti e tutti gli altri qualsivoglia strumenti a fiato di Sua Maest\u00e0, ed assistente di John Higston\"\u00bb. Nel 1683, quando Purcell era ormai divenuto organista dell'Abbazia di Westminster, fu nominato \u00ab\"fabbricante e custode di organi al posto di Mr. Hingston, deceduto\"\u00bb.\nSi pu\u00f2 immaginare che l'istruzione ricevuta dal Dr. Blow sia stata principalmente nel suonare l'organo, arte nella quale Blow era un maestro assai stimato. Nel contempo non devono essere dimenticate anche le parole dello stesso Purcell, che riteneva Blow \u00abil pi\u00f9 grande maestro di composizione al mondo\u00bb. Purcell lod\u00f2 molto l'abilit\u00e0 e la perizia tecnica di Blow, alle quali amava attenersi e fare costante riferimento. \u00c8 verosimile che Blow possa aver insegnato a Purcell qualcosa dello stile pi\u00f9 antico, quello di Lully e della scuola barocca italiana, certamente appreso da Humphreys. John Blow era nato nel 1648, ed era un anno pi\u00f9 giovane di Humphreys e dieci pi\u00f9 vecchio di Purcell. Nel 1669 era divenuto organista dell'Abbazia di Westminster. Egli, come Humphreys e, a dire il vero, come la maggior parte dei musicisti del periodo, aveva numerosi incarichi, ottenendone in seguito sempre di pi\u00f9 alto profilo. Si dice che egli rassegn\u00f2 la carica presso Westminster nel 1680 per favorire la carriera di Purcell. Che la rinuncia del posto di organista sia stata volontaria oppure no non \u00e8 possibile saperlo con certezza, ma senza dubbio Purcell assunse il suo nuovo ufficio in quella data. Dopo la morte di Purcell nel 1695, Blow riprese nuovamente l'incarico, mantenendolo sino alla morte avvenuta nel 1708.\nLa maturit\u00e0.\nPurcell compose opere teatrali famose tra cui \"The Libertin\". Nel 1679 compose un inno per la Chapel-Royal. Durante il periodo nel quale occup\u00f2 la carica di organista presso l'Abbazia di Westminster si dedic\u00f2 quasi esclusivamente alla scrittura di musica sacra, e per sei anni non si dedic\u00f2 pi\u00f9 al teatro. Nonostante ci\u00f2, probabilmente prima di diventare organista compose due importanti opere teatrali, quali la musica per \"Theodosius\" e per \"Virtuous Wife\".\nLa composizione della sua opera \"Didone ed Enea\", che rappresenta un'importante tappa nella storia della musica drammatica inglese, \u00e8 attribuita a questo periodo. Questo capolavoro \u00e8 considerato il primo autentico d'Inghilterra. Poco dopo il matrimonio con Frances nel 1682, Purcell venne promosso ad organista della Cappella Reale, una posizione che pot\u00e9 tenere simultaneamente a quella che ricopriva presso l'abbazia. Negli anni seguenti si occup\u00f2 della produzione di musica sacra, odi per il re e la famiglia reale, ed altre simili composizioni. Purcell riprese il suo lavoro in ambito teatrale nel 1687, fornendo la musica per \"Tyrannic Love\", di Dryden. Tre anni dopo compose la musica di scena per \"The Tempest\" di Shakespeare, ripresa da Dryden e nei mesi ed anni a venire ne scrisse molte altre per diverse opere teatrali.\nIl Te Deum and Jubilate di Purcell fu scritto per il giorno di Santa Cecilia, nel 1693. Fu il primo \"Te Deum\" con accompagnamento d'orchestra. Questo capolavoro veniva suonato annualmente alla cattedrale di St. Paul, fino al 1712, quando fu alternato con quello di H\u00e4ndel.\nDurante l'ultimo anno della sua vita (1695) scrisse la semi-opera \"La Tempesta\", uno dei suoi pi\u00f9 grandi capolavori.\nPurcell mor\u00ec nella propria casa nel Dean's Yard, a Westminster, nel 1695, all'apice della gloria. Sua moglie e tre dei sei figli gli sopravvissero. Ella mor\u00ec nel 1706, dopo aver curato la pubblicazione di numerose sue opere, tra cui l'ormai famoso \"Orpheus britannicus\".\nLa causa di morte di Purcell \u00e8 tuttora incerta: esistono due teorie. Una di queste narra che sia morto di polmonite, essendo rimasto chiuso fuori casa in una sera particolarmente fredda e umida dopo essere rientrato tardi da un'opera. Secondo l'altra, pi\u00f9 bizzarra, si afferma che sia stato avvelenato tramite cioccolata. Forse la pi\u00f9 credibile \u00e8 che sia morto di tubercolosi, una malattia assai diffusa all'epoca.\nDopo la morte, Purcell fu onorato da molti suoi contemporanei: H\u00e4ndel lo prese a modello in molti lavori musicali ed in uno scritto di R.J.S. Stevens risalente al 1775 si racconta che al tempo in cui H\u00e4ndel era gi\u00e0 cieco, in una sera in cui stava assistendo ad una esecuzione del suo oratorio Jephta, il maestro dello stesso Stevens, William Savage seduto al fianco del vecchio compositore sassone si avvicin\u00f2 dicendo: \"Questo movimento mi ricorda la musica del nostro vecchio Purcell!\", e H\u00e4ndel rispose: \"Va' al diavolo! Se qui oggi ci fosse Purcell, avrebbe composto qualcosa di molto migliore!\". In Gran Bretagna sono stati fondati numerosi circoli ed associazioni in sua memoria.\nThomas Tudway dir\u00e0 di lui: \"Il pi\u00f9 grande genio che la storia abbia mai visto\".\nComposizioni.\nPurcell si ciment\u00f2 sia in opere teatrali nel nascente genere dell'opera lirica, che in composizioni strumentali. Nei suoi brani incorpora elementi stilistici italiani e francesi, e crea un particolare stile di musica barocca inglese.\nAvendo un enorme talento ebbe l'onore di comporre musica per gli anniversari di compleanno, e infine per i funerali della Regina Maria II (questo lavoro \u00e8 stato rielaborato da Wendy Carlos per la colonna sonora di \"Arancia meccanica\" di Stanley Kubrick col titolo \"Beethoviana\"). La \"Music for the Funeral of Queen Mary\" \u00e8 formata da una marcia, una canzone e un inno per coro e orchestra e fu eseguita in occasione appunto dei funerali della regina Maria nel 1695, ed in parte alla cerimonia funebre del compositore stesso.\nNella sua carriera ha inoltre composto 42 duetti ed oltre 100 canzoni, inni ed odi. Molti di questi furono scritti per la voce del Basso profondo, il quale \u00e8 noto per il suo timbro cavernoso. Per lungo tempo fu a lui erroneamente attribuita la composizione del \"trumpet tune\" \"The Prince of Denmark's March\" scritto in realt\u00e0 da Jeremiah Clarke, compositore suo contemporaneo e collaboratore di suo fratello minore Daniel.\nPurcell \u00e8 uno dei compositori barocchi che hanno avuto una diretta influenza sui compositori inglesi moderni, quali Benjamin Britten, Tavener, Nyman e persino musicisti rock odierni come Pete Townshend degli Who si sono ispirati ai suoi capolavori."}
{"id": "220929", "revid": "842", "url": "https://it.wikipedia.org/wiki?curid=220929", "title": "Dpi", "text": ""}
{"id": "220930", "revid": "121645708", "url": "https://it.wikipedia.org/wiki?curid=220930", "title": "Omocisteina", "text": "L'omocisteina \u00e8 un amminoacido solforato di peso molecolare 135,186 che si forma in seguito a perdita di un gruppo metilico da parte della metionina, un amminoacido essenziale nell'uomo, ossia da introdurre con la dieta.\nUn'elevata concentrazione di omocisteina nel sangue (iperomocisteinemia) viene oggi considerata un fattore di rischio cardiovascolare.\nVitamina B6, vitamina B12 e acido folico hanno un ruolo nel metabolismo dell'omocisteina:"}
{"id": "220932", "revid": "79227", "url": "https://it.wikipedia.org/wiki?curid=220932", "title": "A Saucerful of Secrets", "text": "A Saucerful of Secrets \u00e8 il secondo album in studio del gruppo musicale britannico Pink Floyd, pubblicato nel 1968 dalla Columbia Graphophone Company.\nDescrizione.\nLa nascita dell'album coincise con il declino dello stato mentale di Syd Barrett, frontman e chitarra solista del gruppo fino all'ingresso di David Gilmour nei Pink Floyd. Questo \u00e8 l'ultimo lavoro dei Pink Floyd a cui Barrett prese parte prima di essere allontanato definitivamente dal gruppo. \u00c8 proprio in questo periodo che Barrett cominci\u00f2 ad accusare problemi di carattere psichiatrico e psicologico (recenti studi ipotizzano una sindrome di Asperger). In sua presenza le registrazioni risultarono lunghe e difficoltose e divenne impossibile per il gruppo continuare con lui. Le uniche apparizioni di Barrett in quest'album furono la chitarra su \"Remember a Day\" (originariamente intitolato \"Sunshine\" e pensato per \"The Piper at the Gates of Dawn\"), \"Set the Controls for the Heart of the Sun\", \"Corporal Clegg\" e \"Jugband Blues\", quest'ultimo unico brano dell'album da lui scritto e cantato. La versione del brano \"Set the Controls for the Heart of the Sun\" contenuta in quest'album, in particolare, \u00e8 l'unica nella loro discografia suonata da tutti e cinque i membri della band. Il brano che d\u00e0 il titolo al disco nacque come una riscrittura della jam strumentale \"Nick's Boogie\".\nRealizzazione.\nL'album venne registrato tra l'agosto 1967 ed il maggio 1968 presso gli EMI Studios di Abbey Road e ai Sound Techniques Studios di Chelsea, ma missato interamente agli Abbey Road. La produzione dell'album fu affidata a Norman Smith. La copertina e le foto sono dell'Hipgnosis di Storm Thorgerson, che realizz\u00f2 molte delle copertine dei Pink Floyd; \u00e8 formata da un collage di 13 immagini tra cui figurano alcuni frammenti del fumetto basato sul Dottor Strange, l'immagine di un alchimista, immagini di ampolle e bottiglie, una ruota con i segni zodiacali, il sole, alcuni pianeti e una piccola foto del gruppo sulle rive di un fiume fuori Londra. Sulla copertina si pu\u00f2 leggere anche la scritta \"y d pinkfloyd p\". Prima della pubblicazione venne rimosso l'articolo \"The\" dal nome Pink Floyd.\nTour.\nPer promuovere l'album, il gruppo intraprese il \"World Tour 1968\", durato per tutto il 1968."}
{"id": "220940", "revid": "1855442", "url": "https://it.wikipedia.org/wiki?curid=220940", "title": "Carlo Felice di Savoia", "text": "Era il quinto figlio maschio di Vittorio Amedeo III di Savoia e Maria Antonietta di Spagna. Ebbe come nonni materni Filippo V di Spagna ed Elisabetta Farnese.\nBiografia.\nInfanzia e giovinezza.\nCarlo Felice, quale fratello minore di Carlo Emanuele e Vittorio Emanuele, non era destinato alla successione al trono. Egli trascorse la sua infanzia con la sorella Maria Carolina e il fratello minore Giuseppe Benedetto Placido, conte di Moriana, nella residenza paterna di Moncalieri.\nSin da giovane Carlo Felice mostr\u00f2 un carattere assai complesso: da un lato, coerente e inflessibile, chiuso, diffidente, impulsivo se non suscettibile e vendicativo, dall'altro onesto, sincero, capace di commozione e di tenerezza; era di mente perspicace, a tratti anche ironico, ma privo di duttilit\u00e0. Possedeva una concezione quasi sacrale della monarchia.\nNegli anni a cavallo tra la Rivoluzione francese e la campagna napoleonica d'Italia, Carlo Felice fece parte insieme ai fratelli Vittorio Emanuele, duca d'Aosta, alla di lui moglie Maria Teresa d'Asburgo-Este, Maurizio Giuseppe, duca del Monferrato, e Giuseppe Placido, conte di Moriana, di una vera e propria \"corte parallela\" che si contrapponeva alla cerchia riunita attorno al Principe di Piemonte, Carlo Emanuele.\nIn questo periodo, infine, Carlo Felice inizi\u00f2 la compilazione del suo diario personale, importante fonte primaria sulle vicende e sui contrasti in seno alla corte dei Savoia.\nCampagna d'Italia.\nScoppiata la guerra con la Francia, pur avendo ricevuto una certa educazione militare, Carlo Felice non si distinse, tuttavia, n\u00e9 come soldato n\u00e9 come trascinatore. Infatti, nel 1792, dopo l'occupazione francese del ducato di Savoia e del contado di Nizza, segu\u00ec le truppe a Saluzzo e nel 1793 accompagn\u00f2 il padre (che in concomitanza con gli Austriaci del generale J. De Vins dirigeva le operazioni per la riconquista di Nizza e Savoia) nella Valle di Susa, a Pinerolo, a Cuneo e a Tenda.\nIn ogni caso, il principe si mantenne assai distante dal fronte: l'8 settembre segu\u00ec il combattimento del colle di Rauss, nella primavera del 1794, dopo aver raggiunto ad Aosta il fratello duca del Monferrato, si diresse, accompagnato dal fratello conte di Moriana, a Morgex, allo scopo di riconquistare alcune posizioni di rilevante importanza strategica, ma non ottenne alcun risultato.\nMinacciato all'interno dal pericolo della rivoluzione (nel 1794 furono scoperte due congiure giacobine) e compromesso sul piano estero dal disastroso trattato di Valenciennes (23 maggio 1794), il Piemonte fu infine travolto dall'armata napoleonica.\nIl 28 aprile del 1796 Vittorio Amedeo III di Savoia fu, infine, costretto a firmare l'armistizio di Cherasco e poi la pace di Parigi (15 maggio), sanzionante la cessione alla Francia di Nizza, Savoia, Genevese e di alcune fortezze (di conseguenza, Carlo Felice cambi\u00f2 il ducato del Genevese con il titolo di marchese di Susa).\nVittorio Amedeo III mor\u00ec nell'ottobre dello stesso anno e gli succedette il principe di Piemonte come Carlo Emanuele IV di Savoia. \nI rapporti di Carlo Felice con il fratello, ora re, mai stati cordiali, peggiorarono ancor di pi\u00f9, dal momento che il sovrano teneva i fratelli all'oscuro dei principali affari di Stato.\nDopo due anni di regno, Carlo Felice assistette agli eventi culminati nella forzata rinuncia di Carlo Emanuele IV all'esercizio dell'autorit\u00e0 regia sopra gli Stati sardi di terraferma. Con il re e con tutta la famiglia reale, la sera del 9 dicembre 1798 lasci\u00f2 Torino e all'alba del 3 marzo 1799, sempre al seguito della corte, sbarc\u00f2 a Cagliari.\nVicer\u00e9 di Sardegna.\nQuando Carlo Emanuele IV di Savoia abdic\u00f2, non avendo avuto figli, il 4 giugno 1802 lasci\u00f2 il trono a Vittorio Emanuele, il quale tuttavia non prese possesso dei domini in Sardegna e prefer\u00ec affidarli a Carlo Felice, in qualit\u00e0 di vicer\u00e9.\nIl governo di Carlo Felice in Sardegna \u00e8 ricordato nell'isola come alquanto rigido ed autoritario: infatti, l'isola, dopo i moti rivoluzionari sardi, aveva conosciuto un periodo di disordine, acuito dalla forte povert\u00e0, che aveva generato come conseguenza un aumento della delinquenza, che il vicer\u00e9 represse con notevole durezza tanto da scrivere al fratello, re, \"Ammazza, ammazza, per il bene del genere umano\".\nInstaur\u00f2 un vero e proprio regime militare, al punto che i sudditi sardi lo soprannominarono \"Carlo Feroce\", di cui fu espressione la magistratura speciale della Vice-Regia Delegazione per l'istruttoria dei processi politici, la quale si attiv\u00f2 immediatamente contro il \"capopolo\" Vincenzo Sulis, colpevole di nient'altro che di essersi sostituito all'inetto vicer\u00e9 nel domare i moti rivoluzionari, mortificando per\u00f2, cos\u00ec, l'autorit\u00e0 costituita; quando il Sulis fu condannato a venti anni di carcere, il vicer\u00e9 la giudic\u00f2 mite; inoltre, nel perseguire i \"rei di stato\", legittim\u00f2 l'adozione di procedure militari ed ogni arbitrio di polizia, dallo spionaggio alla censura epistolare e alle taglie sugli indiziati.\nNella sua opera di riorganizzazione, tuttavia, spieg\u00f2 una notevole energia, riuscendo ad imbrigliare l'autonomia della magistratura e della burocrazia locale, di cui parimenti ferm\u00f2 la assimilazione, che alienava non pochi consensi tra i sudditi e riusc\u00ec a correggere alcuni abusi del regime feudale.\nInfatti, quando lo Stamento, il parlamento del regno, vot\u00f2 una contribuzione di 400.000 lire, il vicer\u00e9 esercit\u00f2 non poche pressioni affinch\u00e9 fossero esentati i ceti pi\u00f9 deboli, regol\u00f2 le contestazioni in merito alla giurisdizione feudale tra feudatari e vassalli a vantaggio dei secondi; tuttavia, allo scoppio della rivolta antifeudale contro il duca dell'Asinara, che pure aveva rifiutato di conformarsi agli ordini del vicer\u00e9, Carlo Felice decise di punire sia il nobile, che fu privato dei beni, sia gli artefici della rivolta.\nNonostante un quadro politico e sociale assai precario, il vicer\u00e9 fu in grado di apportare alcune migliorie allo sviluppo agricolo ed economico dell'isola; in questo periodo, infatti, fu istituita una societ\u00e0 agraria ed un ufficio per l'amministrazione delle miniere e dei boschi appartenenti alla corona. Fu inoltre incentivata la raccolta delle olive e stipulati trattati commerciali allo scopo di creare sbocchi alla produzione locale; infine, Carlo Felice diede inizio a progetti di sistemazione della rete stradale.\nMatrimonio e rientro a Torino.\nIl 7 marzo 1807, nella Cappella Palatina del Palazzo Reale di Palermo, spos\u00f2 Maria Cristina di Napoli (17 gennaio 1779 - 11 marzo 1849), figlia di Ferdinando di Borbone re di Napoli e di Sicilia (che dopo il Congresso di Vienna assumer\u00e0 il titolo di re delle Due Sicilie) e di Maria Carolina d'Austria.\nIl matrimonio, che in origine aveva incontrato l'opposizione dell'interessato, era stato arrangiato per impellenti necessit\u00e0 dinastiche. Infatti, poich\u00e9 n\u00e9 Carlo Emanuele n\u00e9 Vittorio Emanuele avevano avuto figli maschi (l'erede del secondo era morto in Sardegna per una malattia), mentre il duca del Monferrato ed il conte di Moriana erano deceduti, Carlo Felice diveniva l'erede presuntivo e pertanto era necessario che avesse almeno lui dei figli maschi.\nTuttavia, sebbene il matrimonio con Maria Cristina fosse armonioso, la di lei sterilit\u00e0 imped\u00ec tali progetti ed obblig\u00f2 Vittorio Emanuele a considerare la successione di Carlo Alberto, principe di Carignano, discendente da un ramo collaterale di Casa Savoia\nDopo la caduta di Napoleone ed il rientro di Vittorio Emanuele a Torino (20 maggio 1814), Carlo Felice lo segu\u00ec per un breve periodo, per poi ritornare l'anno seguente in Sardegna con la moglie, mantenendo formalmente la carica di vicer\u00e9 sino al 1821, sebbene facesse rientro alla corte di Torino dopo breve tempo.\nRivoluzione del 1821.\nPremessa.\nA seguito dei moti di Cadice del 1820, re Ferdinando VII di Spagna fu costretto a riconcedere la costituzione del 1812 ed in molti Stati europei si accese cos\u00ec la speranza di ottenere analoghe concessioni dai rispettivi sovrani. Moti insurrezionali scoppiarono a Napoli e Palermo.\nI primi segnali di crisi si verificarono l'11 gennaio del 1821, quando a Torino, durante una recita a teatro, quattro studenti furono fermati dalla polizia poich\u00e9 portavano berretti rossi con fiocco nero, simbolo della Carboneria. I giovani opposero resistenza e furono arrestati provocando un grosso tafferuglio.\nL'indomani tutti gli studenti e molti docenti, sdegnati per l'accaduto, protestarono, reclamarono la scarcerazione dei fermati e, non avendola ottenuta, si chiusero dentro l'Universit\u00e0 ed il governo fu costretto ad inviare l'esercito. Sebbene non ci fossero stati morti, i feriti furono assai numerosi e gli eventi precipitarono.\nNacque, infatti, un collegamento tra le proteste e la societ\u00e0 segreta dei \"Federati\", i cui esponenti Santorre di Santarosa, Giacinto Provana di Collegno, Carlo Emanuele Asinari di San Marzano e Guglielmo Moffa di Lisio (tutti militari, funzionari o figli di ministri) e Roberto d'Azeglio incontrarono il 6 marzo Carlo Alberto: pronti ad agire, avevano identificato nel principe l'uomo nuovo di Casa Savoia, colui che avrebbe rotto con un passato di assolutismo.\nProgramma dei congiurati non era quello di mettere in discussione la dinastia sabauda, ma anzi quello di indurla ad attuare riforme di natura politica e sociale per poi attuare la guerra all'Austria, che si riteneva possibile anche alla luce dei sentimenti profondamente anti-austriaci del sovrano, Vittorio Emanuele I.\nPer fare ci\u00f2, i congiurati, approfittando dell'assenza di Carlo Felice che, ritenevano, avrebbe potuto indurre il fratello Vittorio ad opporsi ai loro disegni, intendevano sollevare l'esercito, circondare il castello di Moncalieri dove dimorava il re e imporgli di concedere la costituzione, nonch\u00e9 di dichiarare guerra all'Austria. Il ruolo di Carlo Alberto sarebbe stato quello di mediatore fra i congiurati e il sovrano; egli, tuttavia, la mattina seguente ebbe un ripensamento e tent\u00f2 di sganciarsi dalla congiura che, tuttavia, non disconobbe.\nInizio della rivolta.\nI congiurati per\u00f2 si insospettirono e diedero disposizioni per annullare l'insurrezione che doveva scoppiare il 10: lo stesso giorno Carlo Alberto, completamente pentito, corse a Moncalieri da Vittorio Emanuele I svelandogli ogni cosa e chiedendo perdono; nella notte la guarnigione di Alessandria, comandata da uno dei cospiratori (Guglielmo Ansaldi), si ribell\u00f2 e occup\u00f2 la citt\u00e0. I rivoluzionari a questo punto, bench\u00e9 abbandonati dal principe, decisero di agire.\nAbdicazione di Vittorio Emanuele e reggenza di Carlo Alberto.\nDomenica 11 marzo 1821 il re Vittorio Emanuele I riun\u00ec il Consiglio della Corona, del quale faceva parte anche Carlo Alberto; tuttavia, data l'indecisione del monarca, non venne assunta alcuna decisione.\nIl 12 la cittadella di Torino cadde nelle mani degli insorti: Vittorio Emanuele I invi\u00f2 allora Carlo Alberto e Cesare Balbo a trattare con i Carbonari, che rifiutarono ogni contatto con i due. Cos\u00ec, la sera, il re, di fronte al dilagare della sollevazione militare, abdic\u00f2 in favore del fratello Carlo Felice e, poich\u00e9 quest'ultimo si trovava a Modena, fu nominato reggente Carlo Alberto.\nL'abdicazione del sovrano, cui seguirono le dimissioni dei ministri di stato, provoc\u00f2 il caos, non solo poich\u00e9 creava una crisi dinastica di cui le potenze non potevano disinteressarsi, ma anche perch\u00e9 divise l'esercito e la burocrazia, impedendo ogni possibilit\u00e0 di mantenere l'ordine interno.\nIl reggente prov\u00f2 a reagire nominando un nuovo governo (l'avvocato Ferdinando Dal Pozzo (1768-1843) al Ministero dell'Interno, il generale Emanuele Pes di Villamarina alla Guerra e Lodovico Sauli d'Igliano agli Esteri) e cerc\u00f2 di trattare con i ribelli, ma non ottenne nulla.\nNell'impossibilit\u00e0 di prendere ogni decisione senza il consenso del nuovo re, Carlo Alberto invi\u00f2 a Carlo Felice una relazione sugli avvenimenti, chiedendogli istruzioni, ma la lettera giunse al destinatario troppo tardi.\nInfatti, nel timore di diventare oggetto del furore popolare, la sera del 13 marzo 1821, Carlo Alberto firm\u00f2 il proclama che annunciava la concessione della costituzione spagnola, con riserva dell'approvazione del re.\nIl giorno dopo, il reggente decise di formare una Giunta che avrebbe dovuto fare le veci del parlamento, davanti alla quale, due giorni dopo, giur\u00f2 di osservare la costituzione di Spagna, la cui versione sabauda era stata emendata con alcune clausole pretese dalla consorte di Vittorio Emanuele I, Maria Teresa d'Asburgo-Este.\nIntervento di Carlo Felice.\nA questo punto, Carlo Felice, che aveva appena ricevuto la lettera di Carlo Alberto con la notizia dell'abdicazione del fratello, decise di reagire. Sbatt\u00e9 la missiva in faccia al messo, ingiungendogli di non chiamarlo \"Maest\u00e0\", poi afferm\u00f2 che l'abdicazione, essendo stata estorta con la violenza, era da considerarsi nulla ed infine comand\u00f2 a questi: \u00abRiferite al principe che, se nelle sue vene c'\u00e8 ancora una goccia del nostro sangue reale, parta subito per Novara e attenda l\u00e0 i miei ordini\u00bb.\nQuanto alla costituzione spagnola, dichiar\u00f2 nullo qualunque atto di competenza sovrana fatto dopo l'abdicazione del fratello e, senza muoversi da Modena, eman\u00f2 il seguente proclama:\nCarlo Alberto, soverchiato dallo scoramento, fece quanto Carlo Felice gli aveva ordinato e, giunto a Novara, eman\u00f2 un proclama con cui rinunciava alla reggenza ed invitava tutti a sottomettersi a Carlo Felice che, il 29 del mese, gli fece giungere un dispaccio con cui gli ordinava di partire con la famiglia per Firenze.\nEsautorato Carlo Alberto, il re indirizz\u00f2 diverse lettere a Francesco I d'Austria per sollecitare l'invio di un corpo di spedizione allo scopo di stroncare la rivolta.\nIl 3 aprile Carlo Felice eman\u00f2 un secondo proclama in cui, con rigido rigore, prometteva perdono ai soldati e forti sanzioni agli ufficiali ribelli; ci\u00f2, in ultima analisi, imped\u00ec ogni possibilit\u00e0 di compromesso. Lo stesso Cancelliere Metternich, in un colloquio con Francesco IV di Modena, rifer\u00ec che il memoriale era imprudente essendo stato scritto \"avec animosit\u00e9 et passion et \u00e0 la h\u00e2te\"\nI ribelli, infatti, consci che non restavano altre vie, marciarono su Novara, dove si erano radunate le truppe fedeli al re sotto la guida del generale Vittorio Sallier de La Tour e, inevitabilmente, convinsero Metternich ad intervenire.\nL'8 aprile si arriv\u00f2 allo scontro (a Novara-Borgo Vercelli) con le truppe del La Tour e poi con quelle del generale austriaco Ferdinando Bubna, che occuparono Vercelli e Alessandria (11 aprile), mentre il La Tour, che aveva ottenuto i pieni poteri da parte del sovrano, occupava Torino il 10 aprile.\nIl 19 aprile, nonostante le contrarie pressioni rivoltegli per ragioni diverse dagli imperatori di Russia e d'Austria, dal Metternich, da Carlo Alberto, da Francesco IV e dallo stesso Carlo Felice (che aborriva all'idea di ritrovarsi re \"grazie\" a una rivoluzione), Vittorio Emanuele I ratific\u00f2 la rinuncia al trono.\nPertanto, il 25 aprile, Carlo Felice assunse la dignit\u00e0 ed il titolo di re.\nRepressione.\nUna volta ripreso il controllo della capitale, Carlo Felice, rimasto ancora a Modena, intavol\u00f2 trattative con l'imperatore d'Austria al fine di ottenere il riconoscimento, nella sede del Congresso di Lubiana, del fatto che il re sarebbe potuto rientrare nel pieno possesso dei suoi stati come monarca assoluto e che gli austriaci sarebbero stati esclusi da ogni ingerenza nell'amministrazione dei territori in cui si erano stanziati.\nIn vista poi del congresso di Verona, temendo pressioni per modifiche costituzionali, ribad\u00ec nelle istruzioni ai propri rappresentanti all'estero che la repressione de \"l'esprit r\u00e9volutionnaire\" invocata dal congresso di Lubiana spettava esclusivamente a lui e che egli era fermamente convinto di tale necessit\u00e0 ed obbligo.\nPoi, avendo deciso di restare a Modena, nomin\u00f2 luogotenente generale del Regno Ignazio Thaon di Revel, conte di Pralungo e chiese che lo raggiungessero i responsabili degli Affari Esteri e degli Affari Finanziari, G. Piccono della Valle e il marchese G. C. Brignole.\nInfine, diede inizio alla repressione, i cui termini sono descritti dal seguente stralcio dell'opera di Guido Astuti:\nInfatti, il sovrano istitu\u00ec tre differenti giurisdizioni: un tribunale misto di militari e civili con il nome di Regia Delegazione e con attribuzioni penali, una Commissione militare per indagare sulla condotta degli ufficiali e dei sottufficiali, e una Commissione di scrutinio per indagare sulla condotta di tutti gli impiegati del regno.\nLa Regia Delegazione emise, dal 7 maggio al primo ottobre, 71 condanne a morte, 5 condanne alla galera perpetua, 20 condanne a pene tra i 5 e i 20 anni. Dopo il suo scioglimento, i Senati pronunciarono altre 24 condanne a morte, altre 5 all'ergastolo e 12 a detenzioni da 15 a 20 anni. La Commissione militare alla fine di ottobre aveva destituito 627 ufficiali.\nLa Commissione di scrutinio, articolata in una commissione superiore e in sette giunte divisionali di scrutinio, oper\u00f2 numerose destituzioni e sospensioni di impiegati civili e di professori di ogni ordine di scuola, che furono particolarmente colpiti.\nInfatti, anche per le istruzioni del ministro degli Interni, conte Roget de Cholex, fu chiusa l'universit\u00e0 di Torino e molti professori subirono severe ammonizioni anche perch\u00e9, scrisse il sovrano in una lettera al fratello Vittorio Emanuele (9 maggio 1822): \"Tutti quelli che hanno studiato all'Universit\u00e0 sono del tutto corrotti: i professori sono da detestare, ma non c'\u00e8 modo di sostituirli perch\u00e9 tutti coloro che sanno qualcosa non valgono pi\u00f9 di loro. Insomma, i cattivi sono tutti istruiti e i buoni sono tutti ignoranti\"..\nIn ogni caso, sebbene al clima plumbeo instaurato si accompagnasse l'abitudine alla delazione, e la diversit\u00e0 di idee politiche divenisse pretesto per vendette private, generando forti lacerazioni sociali e familiari, le autorit\u00e0 regie, specie il governatore di Genova, ammiraglio Giorgio Des Geneys, non ostacolarono affatto la fuga dei compromessi, tanto che furono solo due le condanne a morte effettivamente eseguite.\nInoltre, da un rapporto del conte di Agli\u00e8, risulta che Carlo Felice non smise mai di passare segretamente dei sussidi agli esuli che aveva fatto condannare in contumacia e Brofferio attesta che, quando il re seppe che uno di questi sussidi andava ai congiunti di uno dei due patrioti che il tribunale aveva fatto giustiziare nel 1821, raddoppi\u00f2 la somma.\nLa repressione ebbe finalmente termine il 30 settembre del 1821 quando Carlo Felice eman\u00f2 un indulto in favore di quanti erano stati implicati nei moti, escludendo, per\u00f2, da tale beneficio capi e promotori, fiancheggiatori e quanti si fossero resi colpevoli di omicidio o estorsione; pochi giorni dopo, il sovrano rientrava a Torino.\nRegno.\nPolitica interna.\nNon avendo mai aspirato al trono e non amando particolarmente i torinesi che, ai suoi occhi, si erano macchiati di tradimento verso la dinastia appoggiando prima Napoleone e poi i moti costituzionali, Carlo Felice non fu molto presente come re n\u00e9 partecip\u00f2 alla vita sociale della capitale.\nIn effetti, risiedeva a Torino solo quando era aperta la stagione teatrale ed il resto del tempo lo trascorreva in continui soggiorni in Savoia, nel nizzardo, a Genova, una delle sue residenze favorite, e nei castelli di Govone e Agli\u00e8, che aveva ricevuto in eredit\u00e0 dalla sorella Maria Anna.\nA causa di ci\u00f2, il re preferiva delegare ampi compiti ai suoi ministri, in particolar modo al conte Roget de Cholex, Ministro degli Interni, riservandosi un compito di supervisione; quanto al suo governo, questo \u00e8 il giudizio che diede Massimo d'Azeglio:\nCiononostante, il re non fu del tutto insensibile alle esigenze di riforme e certamente si distinse nella difesa dello stato piemontese dalle ingerenze pontificie o straniere.\nInfatti, limit\u00f2 i privilegi e le esenzioni della Chiesa che apparivano lesivi dell'autorit\u00e0 dello Stato: abol\u00ec (quasi completamente) il diritto d'asilo nei luoghi sacri, ammise la citazione degli ecclesiastici come testimoni davanti ai tribunali laici ed impose il visto civile per catechismi, pastorali, libri sacri.\nQuanto al problema dei beni ecclesiastici secolarizzati nel 1792 (con il consenso del Papa) e poi dai Francesi (con iniziativa unilaterale), il re affid\u00f2 il compito ad una consulta straordinaria composta da funzionari ed esponenti del clero. \nLe proposte, recate nel dicembre 1827 a papa Leone XII dall'ambasciatore straordinario Filiberto Avogadro di Collobiano, furono esaminate da una congregazione di cardinali che, per\u00f2, respinse alcuni aspetti finanziari ed il principio della disponibilit\u00e0 da parte dello stato dei beni. Pertanto, il 1\u00ba aprile del 1828, il re convoc\u00f2 un nuovo congresso al quale raccomand\u00f2 flessibilit\u00e0 sulle questioni finanziarie e rigidit\u00e0 sulle proposte di principio; l'accordo raggiunto venne approvato il 14 maggio 1828 dalla Santa Sede.\nImportante fu, inoltre, l'attivit\u00e0 di riforma legislativa che ebbe inizio con gli editti del 16 luglio 1822 per il riordino delle ipoteche, del 27 agosto 1822, che unific\u00f2 il diritto penale militare, e del 27 settembre 1822 per la riforma del sistema giudiziario e che si concluse con le \"Leggi civili e criminali pel Regno di Sardegna\", 16 gennaio 1827, che sostituivano le normative per il regno di Sardegna ormai datate alla Carta de Logu.\nInfatti, se anche Vittorio Emanuele aveva attuato una rigida controrivoluzione abrogando acriticamente tutte le disposizioni compiute dai francesi dopo la abdicazione di Carlo Emanuele IV, riteneva che lo Stato, tuttavia, non poteva rimanere sordo alle voci della maggioranza dei suoi sudditi, i quali chiedevano leggi conformi alla ragione e alle esigenze dei tempi. Si poneva, quindi, la necessit\u00e0 di una qualche riforma che colmasse le lacune.\nCos\u00ec il 27 settembre 1822 Carlo Felice, dopo aver ristabilito la pubblicit\u00e0 delle ipoteche e codificato il diritto penale militare, promulg\u00f2 l'editto sulla riforma dell'ordinamento giudiziario civile che, per\u00f2, escluse la Sardegna.\nL'editto aboliva gran parte delle giurisdizioni speciali (come quella per i delitti di gioco d'azzardo o quella portuale), istituiva 40 tribunali collegiali di prefettura (da cui dipendevano 416 \"giudicature di mandamento\"), competenti in primo grado, divisi in quattro classi, secondo l'importanza dei luoghi e affidando a speciali membri di questi tribunali l'istruzione dei processi; veniva mantenuta la giurisdizione penale e civile del Senato di Torino e quella fiscale della Corte dei Conti.\nInoltre, si adottava il doppio grado di giurisdizione, eliminando la pluralit\u00e0 degli appelli e veniva istituita la figura dell'avvocato fiscale con funzioni di pubblico ministero.\nInfine, rese gratuito il diritto di azione, almeno tendenzialmente: sostituiva all'antico sistema delle sportule, tasse giudiziarie assai gravose, computate al valore della causa, che costituivano la retribuzione dei magistrati, con un regolare sistema di stipendi a carico del bilancio dello Stato..\nAltra importante innovazione fu il Corpo delle leggi civili e criminali del Regno di Sardegna promulgato il 16 gennaio 1827 e che \u00e8 dovuto principalmente all'azione del conte de Cholex; preparato a Torino dal Consiglio supremo di Sardegna, il progetto fu poi esaminato da un'apposita commissione sarda e poi dalla Reale Udienza di Sardegna e fu il risultato di una selezione delle fonti insulari e delle continentali, tanto nazionali quanto straniere..\nGli aspetti pi\u00f9 nuovi riguardavano il campo del diritto penale, con l'abolizione del \"guidatico\" (impunit\u00e0 a delinquenti che avessero catturati altri delinquenti) e delle \"esemplarit\u00e0\" (atroci esacerbazioni della pena capitale, come lo squartamento dei cadaveri e la dispersione delle ceneri), con le restrizioni nella comminazione della pena di morte, con l'affermazione del concetto di proporzionalit\u00e0 della pena al reato e la distinzione tra reato tentato e reato commesso.\nInfine, fu abolita la tratta degli schiavi e fu stabilito che qualunque persona si fosse trovata in cattivit\u00e0 su una nave battente bandiera sarda ottenesse la libert\u00e0.\nIniziative economiche.\nPur afflitto da difficolt\u00e0 economico-finanziarie e caratterizzato da un rigido protezionismo, il regno di Carlo Felice non fu privo di iniziative nel campo dei servizi e delle opere pubbliche.\nInfatti fu potenziata la rete statale delle infrastrutture grazie alla costruzione della strada da Cagliari a Porto Torres, oggi Strada statale 131 Carlo Felice, e della Genova-Nizza oltre che ai ponti sul Bormida e sul Ticino (quest'ultimo completato nel 1828).\n&lt;br&gt;Nel 1823 furono conclusi anche i lavori della strada per collegare Genova a La Spezia.\nImportanti furono gli interventi edilizi cittadini: il porto di Nizza fu ampiamente restaurato, Genova ottenne il teatro, intitolato a Carlo Felice, mentre Torino pot\u00e9 vantare un imponente progetto di sistemazione urbanistica di cui \u00e8 esempio il ponte sulla Dora, piazza Carlo Felice, canali sotterranei, i portici di piazza Castello e diversi sobborghi.\nInoltre, Carlo Felice non trascur\u00f2 il settore siderurgico di cui si era gi\u00e0 occupato in qualit\u00e0 di vicer\u00e9 e neppure quello creditizio e assicurativo il cui sviluppo fu assicurato con la creazione nel 1827 della Cassa di Risparmio di Torino e con la costituzione nel giugno del 1829 della Societ\u00e0 Reale Mutua d'assicurazioni.\nInfine, non mancarono interventi nel settore agricolo e manifatturiero che furono incoraggiati con la concessione di diverse esenzioni e benefici fiscali e con la creazione di mostre espositive come quella del 1829 che vide la partecipazione di 500 espositori.\nPolitica estera.\nIn politica estera, Carlo Felice, bench\u00e9 prendesse in considerazione l'ipotesi di ingrandimenti territoriali, di fatto, non coltiv\u00f2 alcuna mira espansionistica e prefer\u00ec dedicarsi agli interessi economici e commerciali dei suoi stati.\nInfatti, nel 1821, mediatrici l'Austria e l'Inghilterra, stipul\u00f2 con la Sublime porta un vantaggioso trattato di commercio.\nNel settembre del 1825, per indurre il baldanzoso bey di Tripoli all'osservanza del trattato firmato nel 1816 sotto gli auspici dell'Inghilterra, e al rispetto della bandiera sarda lungo le coste dell'Africa settentrionale, non rifugg\u00ec neppure da una dimostrazione di forza. Verso la fine del mese due fregate, \"Commercio\" e \"Cristina\", una corvetta, \"Tritone\", e un brigantino, \"Nereide\", al comando del capitano di vascello Francesco Sivori, comparvero davanti a Tripoli.\nFallito un estremo tentativo di pressione sul bey, nella notte del 27 settembre 10 scialuppe sarde penetrarono nel porto e, incendiati un brick e due golette tripoline e sbaragliate o massacrate le truppe accorse in aiuto, costrinsero il nemico a venire a pi\u00f9 miti consigli.\nNel 1828 termin\u00f2 la costruzione di un ponte sul fiume Ticino all'altezza di Boffalora, opera iniziata dal fratello Vittorio Emanuele I qualche anno prima sulla base di un trattato con l'imperatore d'Austria, che regnava sull'altra sponda del fiume nel Regno Lombardo-Veneto.\nNel 1830 ordin\u00f2 la ricostruzione del forte di Bard, potente baluardo antifrancese in Valle d'Aosta.\nMecenatismo.\nInnamorato dell'arte e della cultura, nel 1824 acquist\u00f2 l'abbazia di Altacomba, dove erano sepolti molti dei suoi antenati e ne cur\u00f2 il progetto di restauro che affid\u00f2 all'architetto Ernesto Melano.\nSar\u00e0 sempre lui poi, nello stesso anno, ad acquistare buona parte della collezione che attualmente costituisce il Museo Egizio di Torino, ricevendo i reperti direttamente dal barbaniese Bernardino Drovetti, in quegli anni Console Generale di Francia in Egitto. La collezione venne poi destinata al palazzo dell'Accademia delle Scienze, ancora oggi sede del museo.\nInfine, nel 1827 istitu\u00ec anche la camera di commercio e la Scuola di Paleografia e Diplomatica, affiliata all'accademia di pittura e scultura.\nUltimi giorni, morte e successione.\nNell'aprile 1831 Carlo Felice scongiur\u00f2 un\u2019ulteriore cospirazione, ordita dagli appartenenti alla societ\u00e0 segreta d'impronta massonica e liberale dei Cavalieri della Libert\u00e0.\nMor\u00ec il 27 aprile 1831 a Torino, presso Palazzo Chiablese e volle essere sepolto nell'abbazia di Altacomba in Savoia, dove nel 1849 verr\u00e0 sepolta anche la moglie. Con Carlo Felice, senza eredi dal proprio matrimonio, si estingue il ramo principale dei Savoia. La corona reale passer\u00e0 al ramo dei Savoia-Carignano con Carlo Alberto, suo successore.\nLa scelta di Carlo Alberto quale suo successore fu, almeno in un primo momento, una scelta non facile per Carlo Felice, soprattutto perch\u00e9 il cugino si era dimostrato particolarmente incline al liberalismo e ad amicizie filo-carbonare; tuttavia detta successione al ramo dei Savoia-Carignano, oltre a essere un passaggio obbligato, smise di essere motivo di fastidio e dispiacere per il re: accord\u00f2 il suo perdono al principe di Carignano, che del resto aveva fatto di tutto per meritarlo, e sul letto di morte disse a costui: \"Je meurs content de vous\", indicandolo e benedicendolo poi come suo successore.\nGiudizio.\nAl suo nome \u00e8 intitolato il Teatro Carlo Felice di Genova, per il quale lo stesso re aveva composto alcune pi\u00e8ces teatrali. A Cagliari, in Piazza Yenne, \u00e8 presente una sua statua monumentale in abiti da generale romano. A lui sono dedicate la Strada Statale 131 in Sardegna, Piazza Carlo Felice a Torino e una piazza a Nizza, dove si trova anche una statua, eretta a ricordo delle opere da lui commissionate per la realizzazione del nuovo porto. Suoi ritratti sono conservati a Cagliari e Sassari (Biblioteca Universitaria e Convitto Nazionale Canopoleno).\nCos\u00ec, Indro Montanelli descrisse il Re:"}
{"id": "220950", "revid": "834", "url": "https://it.wikipedia.org/wiki?curid=220950", "title": "Dots per inch", "text": ""}
{"id": "220954", "revid": "124082752", "url": "https://it.wikipedia.org/wiki?curid=220954", "title": "Ascanio in Alba", "text": "Ascanio in Alba (K 111) \u00e8 una \"festa o serenata teatrale\" in due parti di Wolfgang Amadeus Mozart su libretto di Giuseppe Parini, eseguita per la prima volta il 17 ottobre 1771 su commissione del governatore generale di Milano, il conte Carlo Giuseppe di Firmian, in occasione dei festeggiamenti per le nozze tra l'arciduca Ferdinando, uno dei figli dell'imperatrice Maria Teresa d'Austria, e Maria Ricciarda Beatrice d'Este, nipote del duca di Modena Francesco III. L'opera fu allestita presso il Teatro Regio Ducale di Milano.\nIl libretto celebra i coniugi e il loro casato, descrivendo l'unione tra Ascanio e Silvia favorita da Venere. La loro virt\u00f9 trionfa sull'inquietudine, sulle paure e sull'irrazionalit\u00e0 dell'amore.\nI recitativi accompagnati sono percorsi da una trepida palpitazione. Le arie raggiungono un intenso patetismo, che si risolvono in festosi cori finali.\nTrama.\nLa dea Venere mostra a suo nipote Ascanio il paesaggio ameno dove sorger\u00e0 la citt\u00e0 di Alba, in uno scenario bucolico popolato da Ninfe e Pastori, dove ella \u00e8 venerata e su cui Ascanio dovr\u00e0 regnare dopo aver sposato Silvia, la Ninfa della stirpe di Ercole, che gli \u00e8 stata promessa.\nAscanio \u00e8 preoccupato perch\u00e9 Silvia non lo conosce; la madre gli rivela che da quattro anni Amore appare in sogno alla Ninfa con le fattezze dello stesso Ascanio e ne ha conquistato il cuore. Ascanio potr\u00e0 parlare alla Ninfa senza per\u00f2 rivelarsi.\nIl sacerdote Aceste intanto sta facendo i preparativi per le nozze; Fauno e i Pastori cantano le lodi a Venere. Silvia vede Ascanio e rimane profondamente turbata: lo desidera ma pensa di essere promessa ad un altro. Aceste la tranquillizza.\nSilvia e i Pastori si preparano ad accogliere la dea con cori e ghirlande di fiori. Venere compie un miracolo: tramuta gli alberi in colonne. Silvia viene condotta da Fauno al Sacro Monte.\nDal momento che Ascanio ancora non pu\u00f2 rivelarsi, Silvia si convince di essere stata ingannata. Ascanio cerca di parlarle ma lei fugge via.\nPastori, Ninfe e Pastorelle, e in seguito anche Aceste e Silvia, intonano magnifici cori in onore della dea. Le nubi si squarciano e la dea appare in tutto il suo splendore accompagnata da Grazie e Geni. Ascanio rivela la sua identit\u00e0 e con Silvia e Aceste espongono i loro sentimenti e ringraziano Venere. Al loro si aggiunge il coro solenne di Grazie, Geni, Pastori e Ninfe.\nOrganico orchestrale.\nLa partitura di Mozart prevede l'utilizzo di:\nPer i recitativi secchi: clavicembalo e violoncello"}
{"id": "220955", "revid": "1904508", "url": "https://it.wikipedia.org/wiki?curid=220955", "title": "Vittorio Amedeo III di Savoia", "text": "Figlio di Carlo Emanuele III e di Polissena d'Assia-Rheinfels-Rotenburg, spos\u00f2 nel 1750 Maria Antonietta di Spagna (1729-1785), figlia pi\u00f9 giovane di Filippo V di Spagna e Elisabetta Farnese. Sal\u00ec al trono nel 1773 e, per quanto di spirito conservatore, port\u00f2 avanti nel suo regno numerose riforme amministrative sino alla dichiarazione di guerra alla Francia rivoluzionaria nel 1792.\nFu il padre degli ultimi tre re di Sardegna del ramo principale dei Savoia (Carlo Emanuele IV, Vittorio Emanuele I e Carlo Felice); nel 1831 i Savoia-Carignano succedettero al ramo principale in mancanza di eredi.\nBiografia.\nInfanzia ed educazione.\nVittorio Amedeo III era il figlio secondogenito, ma il primo tra i sopravvissuti, del re Carlo Emanuele III di Sardegna (1701-1773) e della sua seconda moglie, la langravia Polissena d'Assia-Rheinfels-Rotenburg (1706-1735).\nPer parte di padre era nipote del duca e re Vittorio Amedeo II e discendente per parte di sua nonna Anna Maria di Borbone-Orl\u00e9ans (1663-1728) dalla casata reale francese e di quella inglese. Attraverso sua madre, invece, Vittorio Amedeo era imparentato coi langravi d'Assia, nel Sacro Romano Impero: suo nonno era il langravio Ernesto Leopoldo d'Assia-Rheinfels-Rotenburg (1684-1749) e sua nonna la contessa Eleonora Maria di L\u00f6wenstein-Wertheim-Rochefort (1686-1753), figlia di Massimiliano Carlo di L\u00f6wenstein-Wertheim-Rochefort, governatore militare del ducato di Milano sotto gli austriaci. Suo cugino Vittorio Amedeo d'Assia-Rotenburg verr\u00e0 cos\u00ec chiamato in suo onore.\nDi indole buona, spesso ingenua, Vittorio Amedeo III si fece amare dai suoi sudditi per la sua prodigalit\u00e0, spesso rimproveratagli dal padre Carlo Emanuele III il quale, ad ogni modo, fece di tutto per tenerlo lontano dalla vita politica e dalle questioni di stato del suo regno, individuando forse quel germe di scarsa maturit\u00e0 politica che emerger\u00e0 negli anni della sua maturit\u00e0 al governo.\nLa sua educazione venne seguita, come quella di tutti i principi reali dell'epoca, da Giacinto Sigismondo Gerdil (futuro cardinale) e segnata dalla formazione militare: questa rimase fortemente nella persona di Vittorio Amedeo, al punto che, una volta re di Sardegna, am\u00f2 circondarsi sempre dei suoi soldati, sentendosi punto nell'orgoglio se qualche visitatore straniero avesse avuto da criticare il suo esercito. Amava nondimeno circondarsi di intellettuali e ministri del calibro del savoiardo marchese Vicardel di Fleury (che era stato uno dei suoi insegnanti), il che faceva ben presagire per il suo futuro governo.\nL'ascesa al trono e i primi provvedimenti.\nAppena ottenuto lo scettro del regno di Sardegna dopo la morte di suo padre nel 1773, ad ogni modo, Vittorio Amedeo prese alcuni provvedimenti personali che ebbero poi pesanti conseguenze sul suo governo. Da subito licenzi\u00f2 il ministro Lascaris e il conte Bogino, che tanto avevano realizzato sotto il regno del re suo padre, preferendo invece affidarsi alla guida del barone di Chiavarina e del marchese d'Aigueblanche, persone mediocri e senza alcuna esperienza di governo. L'Aigueblanche fu per i primi anni del regno di Vittorio Amedeo il primo ministro. Ripose fiducia anche in Giuseppe Baretti. Fermamente deciso a perseguire su questa linea, Vittorio Amedeo III rimase chiuso ad ogni tentativo di rinnovamento dei suoi Stati, come del resto stava facendo anche la monarchia francese (alla quale era saldamente legato da vincoli matrimoniali e ideali).\nProprio per questi motivi, in Sardegna scoppiarono sanguinose rivolte contro il governo sabaudo, mentre sia nel Piemonte che nella stessa Savoia si manifestavano sintomi rivoluzionari.\nA questi gravi errori si aggiunse la riforma dell'esercito, gi\u00e0 perfezionato da Carlo Emanuele III per renderlo pi\u00f9 simile a quello prussiano. Sfortunatamente l'operazione venne eseguita in malo modo, al punto che risult\u00f2 necessario ricominciare tutto da capo.\nPolitica interna.\nDurante la prima parte del suo regno, Vittorio Amedeo III svilupp\u00f2 un'attitudine in politica interna ad affidarsi sostanzialmente al governo dei suoi ministri, investendo invece molte forze personali nella politica estera. La sua principale preoccupazione fu sempre e comunque quella di evitare lo scoppio di malumori all'interno del suo regno, ed in particolare tra le classi pi\u00f9 agiate che favor\u00ec in maniera indiscriminata.\nNel campo delle arti e delle scienze, istitu\u00ec un primo osservatorio astronomico a Torino, ripristin\u00f2 le scuole di pittura e scultura (1778) e dot\u00f2 l'accademia delle scienze di Torino.\nNel 1786 Vittorio Amedeo III decise di spostare i resti della maggior parte dei suoi antenati e dei suoi parenti nella Basilica di Superga dove anch'egli riposa tutt'oggi. Il 21 maggio 1793 istitu\u00ec la medaglia d'oro al valor militare, adottata successivamente anche dal regno d'Italia. Vittorio Amedeo III incoraggi\u00f2 l'estensione dell'Orto Botanico dell'Universit\u00e0 di Torino come pure della Societ\u00e0 Agraria di Torino che egli stesso aveva creato nel 1785.\nProvvedimenti urbanistici.\nInteressato da sempre all'architettura, quando Vittorio Amedeo sal\u00ec al trono piemontese fece subito apportare migliorie a diverse strutture pubbliche dei suoi domini come ad esempio il rifacimento del porto di Nizza, la costruzione delle dighe sull'Arce e la costruzione della strada della \"C\u00f4te d'Azure\", dirigendo inoltre personalmente la nuova espansione della citt\u00e0 di Torino a partire dal 1773; noto per la sua prodigalit\u00e0, ebbe a cuore il benessere dei cittadini e si ricordano numerose iniziative da lui portate avanti, come quella dell'illuminazione notturna della citt\u00e0 di Torino tramite lampade ad olio, vera novit\u00e0 per l'epoca: gli stranieri in visita alla capitale sabauda rimasero profondamente colpiti da questa novit\u00e0.\nPolitica estera.\nUno dei primi obiettivi in campo di politica estera per Vittorio Amedeo salito al trono fu un'alleanza con la Prussia: si stava assistendo ad un inusuale avvicinamento tra Austria e Francia, cosa che avrebbe nuovamente stretto il piccolo Stato sabaudo in una morsa fatale e per questo al sovrano piemontese la scelta della Prussia, nemica giurata di entrambe le potenze, pareva la strada pi\u00f9 sicura da percorrere. Secondo i progetti del primo ministro Perrone, Vittorio Amedeo avrebbe potuto stringere legami solidi con Federico II di Prussia cos\u00ec da comunicare chiaramente al sovrano prussiano che, in caso di attacco all'Austria, i sabaudi sarebbero stati pronti ad invadere nuovamente gli stati austriaci.\nIl Piemonte, ad ogni modo, prosegu\u00ec quasi parallelamente una politica di stretto apparentamento con la corona borbonica di Francia, e questo torn\u00f2 utile, in particolare quando i propositi di alleanza con la Prussia (e, conseguentemente, con l'Inghilterra) vennero meno con la successione a Berlino del mediocre Federico Guglielmo II che nulla aveva da spartire con suo padre. Due principesse sabaude (su consiglio del vicer\u00e9 Filippo Ferrero della Marmora) sposarono rispettivamente i conti di Provenza e d'Artois, fratelli di Luigi XVI e, il 5 settembre 1775, vennero celebrate ufficialmente le nozze tra il principe di Piemonte, erede al trono, e Maria Clotilde di Borbone-Francia, sorella del re, non senza aver prima stipulato (il 20 gennaio 1775) un patto politico segreto di garanzia difensiva per lo stato sabaudo in caso di aggressioni esterne.\nSullo scacchiere europeo, intanto, andava profilandosi la crisi politica che insanguin\u00f2 la Francia. Con la caduta delle teste degli aristocratici durante la Rivoluzione, caddero anche le speranze che Vittorio Amedeo aveva nutrito nell'imparentarsi con i Borboni per prevenire il crescente avvicinamento della corona francese all'Austria asburgica: seriamente unite le potenze europee sulla necessit\u00e0 di reprimere i moti rivoluzionari francesi, il regno di Sardegna si schier\u00f2 senza indugi in questa direzione; Torino fu meta di numerosi nobili scampati ai massacri di Parigi. Quando Vittorio Amedeo seppe che molti savoiardi e nizzardi si erano uniti ai rivoluzionari a Parigi, prese provvedimenti drastici, raddoppiando la vigilanza su tutti gli scritti pubblicati nel suo regno, chiudendo la loggia massonica di Chamb\u00e9ry e ritirando nel 1790 l'ambasciatore sabaudo a Parigi, marchese di Cordon.\nIl declino dello Stato piemontese.\nAlleatosi con l'Austria, per contrastare l'avanzata delle idee rivoluzionarie francesi, Vittorio Amedeo III affid\u00f2 il suo esercito a comandanti incompetenti. Cercando di sfruttare i fermenti contro-rivoluzionari di Tolone, Lione e Marsiglia, il re decise di marciare in Savoia e su Nizza per congiungersi con gli insorti di quelle citt\u00e0: la divisione delle armate fu la causa della disfatta. Ceduti i territori del novarese all'Austria (in cambio degli 8000 uomini ricevuti per il savoiardo) ed uscito dalla guerra, Vittorio Amedeo III vide sorgere in Piemonte \"club\" giacobini analoghi a quelli francesi, verso i quali provava profonda avversione.\nAnche in questo frangente, la poca abilit\u00e0 diplomatica del suo governo si manifest\u00f2 quando il generale francese Charles Fran\u00e7ois Dumouriez gli propose un'alleanza anti-austriaca che avrebbe concesso agli stati sardi di emanciparsi finalmente dalla decennale morsa nella quale si trovavano stretti, ma il conservatorismo del re e la diffidenza dei suoi ministri nei confronti della Francia non monarchica valsero unicamente al fallimento del progetto.\nIntanto nel 1794 anche la Sardegna era insorta sulla spinta dei rivoluzionari guidati da Giovanni Maria Angioy contro il governo sabaudo. Vittorio Amedeo III decise comunque di proseguire ostinatamente la lotta, giungendo addirittura a impegnare i gioielli della corona per ottenere, nell'inverno del 1795, un esercito austriaco comandato dal generale Johann Peter Beaulieu, affiancato dal generale Michelangelo Alessandro Colli-Marchini, i quali progettarono un piano di guerra che intendeva aggirare il nemico tagliandogli le vie di comunicazione con la Francia.\nAd ogni modo, nell'aprile 1796 il generale Napoleone Bonaparte, all'inizio della prima Campagna d'Italia, riusc\u00ec a sconfiggere i piemontesi nella battaglia di Millesimo e nella battaglia di Mondov\u00ec ed il 23 aprile entr\u00f2 in Cherasco a seguito della resa del generale Colli, che chiese l'armistizio. Il generale Bonaparte, pur sostenendo di non essere autorizzato a trattare in nome del Direttorio, impose dure condizioni che Vittorio Amedeo, dopo la pesante sconfitta, dovette firmare il 28 aprile. L'armistizio di Cherasco implicava la cessione temporanea delle fortezze di Cuneo, Ceva, Alessandria e Tortona, la cessione definitiva alla Francia della Savoia, di Nizza, Breglio e Tenda, concedeva il libero passaggio delle truppe francesi attraverso l'Italia, imponeva al regno di Sardegna l'obbligo di rifiutare l'attracco nei propri porti a navi nemiche della Repubblica francese e l'asilo agli emigrati monarchici francesi, con l'espulsione di quelli gi\u00e0 presenti sul territorio sabaudo.\nIl 15 maggio la pace di Parigi confermava sostanzialmente i termini dell'armistizio; a favore del regno di Sardegna veniva invece nuovamente riconosciuta la sovranit\u00e0 sulla citt\u00e0 di Alba, costituitasi nel frattempo in autonoma repubblica rivoluzionaria.\nNelle campagne piemontesi, intanto, stava succedendo il finimondo. Contadini che da sempre si erano schierati dalla parte della monarchia, protestando per le pessime condizioni delle campagne, soggette alle devastazioni della guerra, alle tasse sempre maggiori ed alle angherie delle cattive annate, diedero vita a vere e proprie bande armate che saccheggiarono a pi\u00f9 riprese il territorio sabaudo, proclamando effimere repubbliche e venendo respinti con ferocia dai soldati inviati dal re, ormai incapace di gestire una situazione del tutto sfuggita di mano.\nUltimi anni e morte.\nVittorio Amedeo III, isolato e condannato da tutti, anche dai suoi pi\u00f9 fedeli sostenitori di un tempo, colpito da apoplessia, mor\u00ec settantenne nel 1796 nel castello di Moncalieri. Lasciava un regno allo sfascio economico, con le casse completamente svuotate, mutilato di due province fondamentali - la Savoia e Nizza - e devastato dalle correnti rivoluzionarie. Carlo Emanuele, il principe di Piemonte, era debole ed incapace di mantenere la situazione sotto controllo.\nVittorio Amedeo III fece parte della massoneria.\nGiudizio storico.\nIl regno di Vittorio Amedeo III viene ricordato da molti storici per i negativi risultati degli ultimi anni del suo regno, quando cio\u00e8 il Piemonte era ormai divenuto un campo di battaglia per le forze giacobine e le campagne erano in un pietoso stato di rivolta. A tal proposito, il poeta piemontese Carlo Botta gli dedic\u00f2 un impietoso epitaffio:\nAndrebbe in realt\u00e0 distinto il suo regno in due parti, con lo spartiacque nella Rivoluzione francese. Negli anni precedenti al 1789, infatti, Vittorio Amedeo III fu un monarca lodato per la sua magnanimit\u00e0, prodigalit\u00e0 e intelligenza, ma circondato sostanzialmente da ministri inaffidabili che portarono lo Stato al crollo.\nMatrimonio e figli.\nVittorio Amedeo III spos\u00f2 l'infanta Maria Antonietta di Spagna, la pi\u00f9 piccola delle figlie di re Filippo V di Spagna e di sua moglie, Elisabetta Farnese. Il matrimonio tra Vittorio Amedeo III e Maria Antonietta venne celebrato il 31 maggio 1750 a Oulx, in Val di Susa, e fu molto felice per tutta la vita che trascorsero insieme, ma fu all'epoca altrettanto impopolare tra la popolazione del regno sardo: esso era infatti stato organizzato dal fratellastro maggiore di Maria Antonietta, Ferdinando, come mezzo per rafforzare i rapporti diplomatici tra Madrid e Torino, dal momento che entrambi i regni avevano combattuto su fronti opposti durante la guerra di successione austriaca. L'infanta giungeva a Torino dopo essere stata in precedenza respinta dal delfino Luigi di Francia. A Torino, Maria Antonietta non riusc\u00ec mai ad avere una forte influenza sul marito, ma prefer\u00ec vivere con lui una vita tranquilla, in compagnia di pensatori e politici di spirito moderno.\nLa coppia ebbe insieme dodici figli:\nMaria Carolina Antonietta Adelaide (17 gennaio 1764 - 28 dicembre 1782), spos\u00f2 nel 1781 Antonio di Sassonia, che divenne re di Sassonia nel 1827, dopo la di lei morte, col nome di Antonio I;"}
{"id": "220958", "revid": "110157", "url": "https://it.wikipedia.org/wiki?curid=220958", "title": "Altikon", "text": "Altikon (toponimo tedesco) \u00e8 un comune svizzero di 658 abitanti del Canton Zurigo, nel distretto di Winterthur.\nStoria.\nNel 1884 le localit\u00e0 di Feldi e Herten, fino ad allora frazioni di Ellikon an der Thur, furono assegnate ad Altikon.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "220959", "revid": "1573940", "url": "https://it.wikipedia.org/wiki?curid=220959", "title": "Nimlot II", "text": "R8-U36-D1*Q3:n-i-mn:n-N5:Z1\nhm ntr tpi n imn r\u055a\nn:U1-r:V13\nnmlt\nHem netjer tepi en Amon-Ra Nimlot - \"Primo Profeta di Amon-Ra, Nimlot\"\nFiglio di Osorkon II, venne designato dal padre ad occupare il seggio di Primo Profeta dopo aver ricoperto incarichi militari nella regione di frontiera di el-Hiba.\nNimlot ebbe tre figli: Takelot che regger\u00e0 in seguito il soglio del padre, Djedptahiefankh che regner\u00e0 su Heracleopolis Magna e Karoma che sposer\u00e0 suo zio Takelot II."}
{"id": "220962", "revid": "104721342", "url": "https://it.wikipedia.org/wiki?curid=220962", "title": "Prestampa", "text": "Il termine prestampa identifica tutte le operazioni antecedenti la stampa vera e propria. Solitamente il processo di prestampa si divide in quattro fasi:\nIl concetto di prestampa ha assunto nell'ultimo decennio, con la nascita della stampa digitale, aspetti di grande rilevanza sia legati alla produttivit\u00e0 quanto all'ampliamento dell'offerta dei prodotti grafici attraverso i nuovi canali mediatici (siti internet, DVD multimediali etc.). \nDa un punto di vista della produttivit\u00e0 infatti, le macchine offset a foglio hanno raggiunto velocit\u00e0 di stampa di 18.000 copie/ora per fogli da 70x100 cm e le rotative hanno raggiunto le 65.000 copie/ora e oltre, permettendo altissime tirature in brevissimi tempi, la necessit\u00e0 di cambiare lavoro e di realizzare basse tirature in tempi ragionevoli si \u00e8 scontrata con i tempi piuttosto lunghi di tutto quello che precedeva la stampa vera e propria. Soprattutto la realizzazione della pellicola fotografica nella formatura tradizionale, ed il successivo sviluppo della lastra con processi chimici richiedeva lunghi periodi di tempo costringendo spesso gli stampatori ad inutili e dispendiosi fermi macchina. Il processo di cambio lastra poi su macchine con quattro, sei, otto o addirittura dieci lastre richiedeva tempi ancora pi\u00f9 lunghi. L'esigenza di potere ottenere le forme da stampare a partire da un file elaborato al computer e di installarle in macchina nel minore tempo possibile ha portato alla nascita di dispositivi automatizzati. In un primo tempo si \u00e8 passati alla formatura CtF (\"Computer to Film\"), che ha ridotto i tempi di montaggio ed esposizione della lastra (la \"forma\") creando una pellicola direttamente tramite strumenti dedicati capaci, tramite la procedura di \"imposition\", di realizzare al computer il montaggio della pellicola, successivamente stampata. Quindi in un secondo momento sono stati creati i sistemi CtP (\"Computer-to-plate\"), un dispositivo in grado di incidere direttamente la lastra da computer (in pratica una sorta di stampante che anzich\u00e9 stampare su carta, incide la lastra per mezzo di un dispositivo laser).\nGli ultimi sviluppi della prestampa hanno portato alla nascita di macchine con un caricatore interno di lastre vergini che vengono cambiate ed in seguito incise da un laser direttamente all'interno della macchina che ha anche la capacit\u00e0 di registrare i calamai automaticamente in base all'immagine da stampare (sistema Cpc).\nSul piano della comunicazione attraverso i nuovi canali mediatici, la prestampa si concentra nelle due fasi iniziali del processo sopradescritto, in quanto il prodotto grafico non sar\u00e0 necessariamente un prodotto fisico (libro, rivista, brochure etc.) ma rester\u00e0 un prodotto digitale distribuito attraverso internet piuttosto che per mezzo di memorie di massa (DVD, chiavette elettroniche etc.)."}
{"id": "220963", "revid": "9", "url": "https://it.wikipedia.org/wiki?curid=220963", "title": "Prepress", "text": ""}
{"id": "220964", "revid": "33921", "url": "https://it.wikipedia.org/wiki?curid=220964", "title": "Ummagumma", "text": "Ummagumma \u00e8 il quarto album in studio del gruppo musicale britannico Pink Floyd, pubblicato il 7 novembre 1969 nel Regno Unito e il 10 novembre negli Stati Uniti dalla Harvest Records.\n\u00c8 un album doppio costituito da un disco registrato dal vivo e un secondo registrato in studio. Si tratta di una delle pubblicazioni pi\u00f9 sperimentali della discografia del gruppo, nonch\u00e9 uno dei primi a presentare influenze tratte dal rock progressivo.\nQuando venne pubblicato, l'album raggiunse la quinta posizione delle classifiche di vendita nel Regno Unito e la 74\u00aa negli Stati Uniti d'America, facendo entrare per la prima volta il gruppo nella top 100 della Billboard 200 statunitense; l'album venne certificato disco d'oro il 28 febbraio 1974 e disco di platino l'11 marzo 1994.\nDescrizione.\nPubblicato dall'allora neonata etichetta discografica Harvest della EMI, gestita da Malcolm Jones e da Norman Smith, con la caratteristica etichetta gialla/verde senza logo EMI a sinistra, l'album venne ritenuto da molti appassionati, critici e addetti ai lavori uno dei capolavori del gruppo, quello pi\u00f9 sfaccettato e multiforme, che anticipa le tendenze e i percorsi artistici che la band avrebbe successivamente intrapreso. Ciononostante, gli stessi Pink Floyd non si ritennero mai soddisfatti del lavoro, criticandolo a pi\u00f9 riprese; negli anni successivi, Roger Waters lo defin\u00ec un \u00abdisastro\u00bb, mentre nel 1995, David Gilmour lo defin\u00ec \u00aborribile\u00bb; nel 1984, Nick Mason disse: \u00abPensavo fosse un piccolo esercizio molto buono ed interessante, ma credo anche che sia il pi\u00f9 classico esempio della somma migliore delle singole parti\u00bb, e in seguito lo descrisse come un \"esperimento fallito\".\nL'album \u00e8 doppio, la cui prima parte venne registrata dal vivo e la seconda in studio; la parte dal vivo fu registrata presso il \"Mothers Club\" di Birmingham il 27 aprile 1969 e al \"Manchester College of Commerce\" il 2 maggio, con l'aggiunta in studio di alcune parti vocali; i brani inediti vennero invece registrati presso gli Abbey Road Studios di Londra dal 1\u00ba agosto alla fine di settembre 1969.\nL'idea alla base del disco in studio fu che i brani fossero scritti da ciascuno dei quattro membri ognuno per conto proprio, avendo quindi a disposizione circa dieci minuti ciascuno. Trovandosi in difficolt\u00e0 per il suo brano \"The Narrow Way\", Gilmour chiese aiuto a Waters, che per\u00f2 rifiut\u00f2, rimanendo ligio all'idea che ognuno dei membri lavorasse da solo. Nella parte dal vivo sarebbero dovute apparire anche \"Interstellar Overdrive\" ed \"Embryo\" (quest'ultimo brano mai inciso ufficialmente dal gruppo, sebbene fosse presente da anni nei loro concerti), ma furono escluse per motivi di spazio.\nL'idea di inserire nell'album alcuni brani dal vivo gi\u00e0 pubblicati negli anni precedenti, venne a seguito della constatazione che questi si erano evoluti nel tempo, subendo notevoli cambiamenti e risultando notevolmente dilatati rispetto alle versioni registrate in studio.\nNel 1994 l'album venne rimasterizzato in digitale. Nel 2011, sebbene pubblicato nella serie \"Why Pink Floyd...?\" che presenta tutti e quattordici gli album del gruppo nuovamente rimasterizzati, solo il disco in studio di \"Ummagumma\" \u00e8 stato rimasterizzato, mentre il disco dal vivo contiene ancora la rimasterizzazione del 1994.\nIl titolo.\nIl titolo dell'album si riferisce a un'espressione in slang utilizzata per indicare l'atto sessuale. Nel libro \"Lo scrigno dei segreti. L'odissea dei Pink Floyd\" di Nicholas Shaffner \u00e8 riportato tuttavia che \"Ummagumma\" era anche il verso tipico di strane creature che, secondo una leggenda, infestavano una palude vicino a Cambridge. Alfredo Marziano e Mark Worden, autori del libro \"Floydspotting. Guida alla geografia dei Pink Floyd\", confermano la prima versione: \"l'opinione corrente \u00e8 che si tratti di un'espressione gergale di Cambridge per indicare l'atto sessuale\", aggiungendo per\u00f2 che tale espressione sarebbe stata inventata da Ian \"Imo\" Moore, un amico di Syd Barrett, anche se i Pink Floyd non avrebbero mai confermato ufficialmente la cosa.\nLa copertina.\nLa copertina dell'album, realizzata dallo studio di design \"Hipgnosis\", \u00e8 formata da un collage di pi\u00f9 foto scattate nella stessa stanza, disposte una all'interno dell'altra, identiche tra loro ma con una rotazione dei membri del gruppo nelle varie posizioni, a giro.\nLa foto nel retro di copertina \u00e8 invece riportata un'immagine con tutto il materiale usato nelle rappresentazioni live (strumenti, camioncini, luci, i due tecnici). Sulla pista dell'aeroporto di Biggin Hill, nel Kent, sono presenti tutti gli strumenti e le amplificazioni della band, con annesse unit\u00e0 di riverbero e di effettistica speciale, come le chitarre Telecaster e Stratocaster di Gilmour, la Premier doppia cassa di Mason, i bassi Fender e Rickenbacker 4001 di Waters e l'organo Farfisa Compact Duo di Wright, le unit\u00e0 eco Binson Echorec, gli amplificatori Hiwatt e, in mezzo, le figure dell'ingegnere del suono Peter Watts e del responsabile \"stage\" Alan Styles.\nLe foto interne mostrano invece degli scatti raffiguranti i quattro membri del gruppo separatamente, in bianco e nero, cominciando da sinistra con David Gilmour fotografato davanti all'Elfin Oak, un tronco d'albero di oltre 900 anni presente nei giardini di Kensington, scavato e abitato da elfi e gnomi colorati. Roger Waters \u00e8 raffigurato in compagnia della moglie di allora, in un'immagine quasi domestica, mentre, sotto, Nick Mason \u00e8 presentato in una sequenza di scatti nel giardino della villa di copertina. A destra della copertina interna, chiude la serie Rick Wright, fotografato a fianco della tastiera del pianoforte.\nAccoglienza.\nL'album venne accolto da recensioni generalmente positive alla sua pubblicazione. Il recensore di \"International Times\" lod\u00f2 in particolare la parte dal vivo dell'album, definendolo \"probabilmente uno dei migliori dischi dal vivo che abbia mai ascoltato\".\nIn retrospettiva, la rivista \"Paste\", recensendo la ristampa del 2011 dell'album, non fu altrettanto favorevole descrivendo il disco un \u00abeccesso rock della peggior specie\u00bb, pur lodando la versione dal vivo di \"Careful with that Axe, Eugene\". Robert Christgau afferm\u00f2 ironicamente che le ipnotiche melodie presenti nell'album lo rendono \u00abil disco ideale per addormentarsi\u00bb.\nFormazione.\nCrediti tratti dal libretto dell'album:"}
{"id": "220965", "revid": "400694", "url": "https://it.wikipedia.org/wiki?curid=220965", "title": "Trill (Star Trek)", "text": "I Trill sono una specie umanoide dell'universo fantascientifico di \"Star Trek\". \nAppaiono per la prima volta nella serie televisiva \"Star Trek - The Next Generation\", nell'episodio \"L'ospite\" (\"The Host\"), ma conquistano un ruolo principale con il personaggio di Jadzia Dax nella serie \"Star Trek - Deep Space Nine\". Ultimamente sono apparsi anche nella di .\nBiologia.\nI Trill, in \"Deep Space Nine\", si differenziano dagli umani per delle macchie che corrono lungo tutto il perimetro del viso e che continuano su tutto il corpo fino ai piedi.\nNella prima versione della specie, presentata in \"The Next Generation\", hanno la cresta: un incrocio fra quella klingon ed il cipiglio romulano; successivamente, con l'introduzione di altre serie e film, a questi classici, sono stati sostituiti i Trill \"maculati\": tale aggiunta, \u00e8 stata spiegata dagli autori con il fatto che su Threll V, esistono due razze Trill: i Kahlan Trill, esenti da macchie ma aventi la protuberanza ossea, originari del continente Kahlan e costituenti una minoranza, ed i Trill \"maculati\", originari delle restanti aree geografiche del continente, a costituire la razza predominante.\nLe macchie, di colore variabile dal marrone-rossiccio al blu-violaceo di intensit\u00e0 variabile, sono un indice anche dello status emotivo del soggetto, funzionando un po' come il rossore del volto degli umani: quando il soggetto \u00e8 in imbarazzo o arrabbiato, la tonalit\u00e0 delle macchie \u00e8 pi\u00f9 chiara rispetto al normale.\nSimbiosi.\nSono una specie simbiotica, caratterizzata cio\u00e8 dalla simbiosi tra due diverse forme di vita: un \"ospite\" umanoide ed un simbionte. Il simbionte, alloggiato nella sacca addominale, \u00e8 di tipo vermiforme ed \u00e8 pi\u00f9 longevo dell'ospite umanoide. Per questo uno stesso simbionte pu\u00f2 vivere molte vite; compito dell'umanoide \u00e8, nella cultura trill, offrirgli una vita il pi\u00f9 diversificata possibile.\nPrima della fusione con gli \"ospiti\" Trill, vivono sul Threll V, comunemente definito Pianeta Trill o Trill Homeworld, all'interno di grandi vasche ricolme di un liquido biancastro.\nLa loro sicurezza \u00e8 garantita dai Guardiani, Trill non impiantati, che dedicano tutta la loro vita alla protezione delle vasche e dei simbionti fino al momento dell'unione con i prescelti.\nI Simbionti possono vivere per centinaia di anni a differenza dei Trill, per questo uno stesso simbionte passa da un ospite all'altro, quando la vita di quest'ultimo giunge alla fine. Ma con questo trasferimento una parte dell'identit\u00e0 del passato ospite rimane nella coscienza del Simbionte che la trasmetter\u00e0 a sua volta al nuovo ospite.\nIl numero di simbionti \u00e8 limitato, e sta alla commissione simbiotica decidere quale trill sia pi\u00f9 adatto all'unione. Una volta che il simbionte viene alloggiato nella sacca addominale si creano legami sinaptici fra il simbionte e l'organismo ospite. Il simbionte offre la maggior parte dell'esperienza e questo condiziona la vita dell'ospite; sta al suo equilibrio discernere le impressioni del simbionte dalle proprie. I Trill candidati all'unione con un Simbionte sono volontari, ma una volta uniti diventano biologicamente inseparabili. Infatti dopo solo 93 ore dall'impianto, l'ospite non potrebbe sopravvivere senza il Simbionte e viceversa (TNG - \"L'Ospite\" e DS9 - \"Il passato di Dax\").\nBuona parte della popolazione \u00e8 adatta alla simbiosi ma, considerando lo scarso numero di simbionti, solo una piccola parte \u00e8 ammessa alla simbiosi. Tuttavia tale notizia \u00e8 tenuta segreta.\nDurante la vita del Trill impiantato, si debbono tenere costantemente sotto controllo i livelli di isoboromine nel sangue, perch\u00e9 se questi dovessero scendere sotto la soglia delle 50 unit\u00e0, il Simbionte dovrebbe essere immediatamente rimosso. Ci\u00f2 comporterebbe certamente la morte dell'Ospite, ma la politica standard del Centro Valutazione Simbiosi \u00e8 irremovibile in merito.\nDopo lo stabilirsi della simbiosi, l'ospite si sottopone alla cerimonia dello zhian'tara: il nuovo ospite conosce gli ospiti precedenti, l'essenza dell'ospite precedente viene spostata momentaneamente in un ospite esterno perch\u00e9 possa comunicare senza interferenze con il nuovo Trill unito.\nSociet\u00e0.\nAlla prima apparizione in Star Trek, i Trill erano una delle tante specie di passaggio: grandi ambasciatori con fobia del teletrasporto, che serviva a nascondere l'unione.\nIn \"Deep Space Nine \"si ha invece un Trill unito fra i protagonisti, Jadzia Dax, all'apparenza una giovane donna legata per\u00f2 ad un simbionte di quasi 200 anni. Nell'approfondimento del personaggio vengono presentate alcune regole della simbiosi, tra le quali:\nsono solo le pi\u00f9 evidenti.\nNell'episodio \"L'ospite\" (\"The Host\") di TNG scopriamo che solo i trill sono adatti a questa vita simbiontica; il comandante William Riker ospita per necessit\u00e0 Odan: deve sottoporsi ad una terapia antirigetto molto pesante e non pu\u00f2 sopportare la simbiosi a lungo. In questo stesso episodio viene ignorato il regolamento sui rapporti affettivi, infatti Odan interrompe la relazione con la dottoressa Crusher solo dopo che, al momento dell'unione di Odan in un corpo femminile, la stessa Crusher decide di porre fine alla relazione in quanto non \u00e8 in grado di accettare la natura mutevole dei Trill. \nL'essere un \"Trill unito\" vuol dire sacrificio e dedizione, ma anche non essere mai soli.\nMolti Trill non uniti, bocciati dalla commissione simbiontica, vivono in una vera e propria psicosi da non-unione.\nTuttavia l'ospite subisce enormi cambiamenti all'interno della propria esistenza, ed anche il suo comportamento muta completamente in base alle esigenze del simbionte.\nProgramma di Iniziazione.\nIl programma di Iniziazione Trill \u00e8 un corso di addestramento estremamente selettivo e rigoroso che ha come obbiettivo quello di individuare i potenziali ospiti di un simbionte. Poich\u00e9 i Trill considerano l'unione un grande onore, tra i potenziali ospiti la competizione \u00e8 molto accesa.\nIl programma di Iniziazione \u00e8 supervisionato dalla Commissione Simbiotica, i cui membri godono di un enorme potere; spetta poi al Centro di Valutazione Simbiosi l'ultima parola sulla selezione dei candidati ospiti. La sfida per gli ambitissimi posti nel programma di Iniziazione comincia fin dalla giovinezza.\nLe competizioni accademiche e atletiche, cos\u00ec come i numerosi test psicologici per determinare la stabilit\u00e0 dei soggetti, sono parte integrante dell'educazione di ogni giovane Trill.\nIl successo in queste prime prove permette ad alcuni individui di mettersi in luce, riducendo il numero totale dei potenziali ospiti.\nAccesso al Programma.\nI potenziali candidati ospiti devono essere presentati al programma di Iniziazione.\nLa presentazione pu\u00f2 essere fatta da qualsiasi membro della societ\u00e0 Trill e, se un aspirante \u00e8 sufficientemente fortunato da essere scelto per diventare un candidato ospite, questo si riflette positivamente anche sul suo garante.\nSono poche le persone che vengono scelte per entrare nel programma di Iniziazione. Il Consiglio di Valutazione Simbiosi deve ponderare attentamente le proprie scelte poich\u00e9 un'unione impropria potrebbe causare danni psicologici permanenti all'ospite ed essere nociva per il simbionte.\nI candidati in genere hanno gi\u00e0 superato i 20 anni quando iniziano il programma. Sono quindi sufficientemente giovani per maturare e crescere ulteriormente ma, nel contempo, sono abbastanza adulti per decidere in modo avveduto circa le reali motivazioni che li spingono ad unirsi ad un simbionte.\nGli iniziati solitamente hanno carriere gi\u00e0 avviate prima di entrare nel programma, per esempio sono giuristi, piloti, ingegneri, o perfino ufficiali della Flotta Stellare.\nUna volta accettati, i candidati trascorrono 3 anni come iniziati. La maggior parte del tempo viene trascorso nel Complesso Principale degli Iniziati, dove sono sottoposti ad una variet\u00e0 apparentemente interminabile di esami, tra cui l'analisi delle reazioni neurali, la serie di proteine corticali, scansioni biospettrali ed altri esami psicologici.\nUna vita stimolante.\nL'obiettivo di tutti i simbionti \u00e8 quello di vivere una vita ricca e varia attraverso i loro diversi ospiti. Una volta uniti, l'ospite ed il simbionte diventano biologicamente interdipendenti, e dopo 93 ore nessuno dei due pu\u00f2 sopravvivere ad un'eventuale separazione prolungata.\nLa forma di vita che deriva dall'unione \u00e8 considerata un individuo completamente nuovo, bench\u00e9 continui a possedere i ricordi delle precedenti esistenze.\nI potenziali ospiti vengono addestrati in molti campi pratici, come per esempio pilotare vascelli spaziali, in modo che portino il contributo maggiore possibile all'individuo unito.\nUna particolare enfasi \u00e8 posta sulla forza psicologica del candidato, infatti gli ospiti devono essere abbastanza forti da trovare un equilibrio fra l'influenza del simbionte ed i propri istinti e desideri, evitando cos\u00ec di essere schiacciati dalle precedenti personalit\u00e0 del simbionte.\nCandidati.\nI candidati ospiti vengono selezionati con attenzione e devono avere un forte desiderio di vivere intensamente.\nConsiderati tutti questi fattori, non occorre molto per eliminare un iniziato; la Commissione Simbiotica vuole solo i migliori ed i pi\u00f9 brillanti.\nIl programma di addestramento in stile universitario rappresenta solo uno degli aspetti dell'intero Programma di Iniziazione. Ogni iniziato viene assegnato ad un docente sul campo, un Trill gi\u00e0 unito. Questo docente svolge due funzioni principali. La prima \u00e8 quella di mostrare all'iniziato com'\u00e8 la vita di un Trill unito, e la seconda di valutare le esperienze della sua vita precedente per determinare se sia idoneo all'unione. Il docente esamina le convinzioni personali dell'iniziato e la sua condotta nella vita. Se dovesse reputare che gli orientamenti o l'indipendenza dell'iniziato siano in qualche modo insufficienti, pu\u00f2 redigere un rapporto sfavorevole per i responsabili del programma di Iniziazione.\nIl rapporto del docente sul campo \u00e8 un fattore determinante per la decisione se concedere o no all'iniziato la qualit\u00e0 di ospite; una nota negativa da parte del docente significa quasi certamente la fine della carriera di un iniziato.\nI candidati possono essere respinti per numerose ragioni; durante l'addestramento pratico di Arjin, Jadzia Dax avverte il giovane che sebbene egli abbia un ottimo curriculum accademico, lei sarebbe pronta a bocciarlo qualora dovesse diventare un ospite per compiacere altri piuttosto che per un reale desiderio di diventare un Trill unito.\nIl simbionte Dax \u00e8 famoso per la sua rigidit\u00e0 nei confronti degli iniziati, e ha personalmente espulso dal programma 57 candidati ospiti nel corso degli ultimi 200 anni. L'addestramento con il famigerato Curzon Dax \u00e8 stato in passato l'incubo del Corpo dei Candidati Trill.\nEra stato Curzon a suggerire che Jadzia venisse respinta. Ma sebbene eliminata, Jadzia non si \u00e8 arresa dimostrando che \u00e8 possibile per un aspirante essere riammesso e riuscire dove prima aveva fallito.\nLa maggior parte dei candidati che vengono scartati continuano la loro vita senza problemi, ma alcuni respinti del Centro Valutazione rimangono con la sensazione che la loro vita sia stata condannata ad una odiosa mediocrit\u00e0, e si riempiono di risentimento.\nQuesta sensazione di insoddisfazione e di animosit\u00e0 pu\u00f2 sfuggire ad ogni controllo, come nel caso di Verad, un candidato respinto che tenta di rubare il simbionte Dax a Jadzia. Egli non riusciva ad accettare il fallimento e tent\u00f2 ad ogni costo di unirsi ad un simbionte, anche se questo significa rubarne uno.\nNel 2285 inoltre, la Commissione Simbiotica tent\u00f2 di insabbiare le informazioni su un'unione fallita; infatti, il simbionte Dax venne unito per poco tempo ad un individuo instabile e violento, Joran, scelto erroneamente dalla Commissione Simbiotica per l'unione.\nSimbionti.\nAnche se tra la popolazione Trill vige la convinzione che solo 1 Trill su 1000 \u00e8 idoneo all'unione, la percentuale reale \u00e8 ben pi\u00f9 elevata ed \u00e8 vicina al 50% della popolazione globale. Il numero di candidati \u00e8 limitato solo dal numero dei simbionti disponibili. Ogni anno circa 5000 Trill vengono accettati nel programma di Iniziazione, ma in media solo 300 simbionti sono disponibili per l'unione. La Commissione Simbiotica tiene queste informazioni segrete per evitare il caos, temendo che se la popolazione scoprisse la verit\u00e0 ci sarebbe una rivolta popolare civile.\nTradizioni.\nNella societ\u00e0 Trill i rituali che celebrano l'unione simbiontaica sono estremamente importanti. Il cerimoniale ha un grande significato nella vita dei Trill, ed \u00e8 corredato da un intricato sistema di regole e convenzioni sociali.\nPer gli abitanti umanoidi del pianeta natale dei Trill non esiste onore pi\u00f9 grande che essere scelti per l'unione con un membro dell'altra razza senziente del pianeta: i simbionti.\nChi ambisce all'unione comincia, in veste di iniziato, a sottoporsi ad un rigoroso programma di addestramento, che ha il fine di valutare la sua capacit\u00e0 di adattarsi ai parametri alterati dell'esistenza di un Trill unito. Controllato dalla Commissione simbiotica Trill, il programma concede l'onore di unirsi ad un simbionte soltanto a 300 dei 5000 aspiranti.\nZhian'tara.\nLo zhian'tara \u00e8 la cerimonia Trill emotivamente pi\u00f9 coinvolgente.\nAl nuovo ospite offre l'opportunit\u00e0 di interagire con la personalit\u00e0 ed i ricordi degli ospiti precedenti, rinnovando la sensazione di condividere le vite altrui. Un Guardiano assiste a questo importante rituale sacro, che solitamente si svolge sul pianeta Trill.\nL'interazione tra l'ospite attuale ed i precedenti viene resa possibile da un trasferimento telepatico fra il corpo fisico dell'ospite ed i corpi di alcuni volontari (tradizionalmente si tratta degli amici pi\u00f9 intimi), i quali fungono temporaneamente da \"contenitor \" per le personalit\u00e0 degli ospiti precedenti.\nLa personalit\u00e0 del volontario rimane cosciente per tutta la durata della cerimonia, e pu\u00f2 decidere di riacquistare il controllo mentale in qualsiasi momento.\nLa vera cerimonia dello Zhian'tara ha luogo in una camera illuminata da candele. Un braciere centrale, inserito in una cornice triangolare, viene riempito con una sostanza incandescente color giallo oro; l'odore che emana \u00e8 molto piacevole ed estremamente rilassante per la maggior parte dei Trill. L'ospite Trill si avvicina al Guardiano accompagnato da uno dei volontari. Il Guardiano pone una mano sulla testa di entrambi e comincia a parlare nella lingua Trill. Poco dopo, vicino alla \"tasca\" addominale del simbionte inizia a formarsi una sostanza fumosa, che si muove lentamente verso la testa del volontario; quest'ultimo riceve l'essenza di un ospite precedente, mentre l'ospite presente perde quei ricordi per la durata della cerimonia.\nLo Zhian'tara \u00e8 un rituale terapeutico per i Trill, li aiuta ad armonizzare meglio ed in maniera completa le influenze della personalit\u00e0 degli ospiti precedenti.\nIl Rito dell'Emersione.\nNel 2375 su Deep Space Nine, in seguito ad una serie di omicidi inspiegabili sulla stazione, Ezri Dax \u00e8 colta da visioni di Joran che la incita a recitare il rito dell'emergenza, chiamato anche rito Trill dell'Emersione (Field of fire). Tale rito \u00e8 una derivazione dello zhian'tara, ma con le dovute differenze.\n\u00c8 un rito che si recita solo in particolari situazioni nelle quali il Trill unito chiede l'aiuto della personalit\u00e0 e del carisma di un solo e definito precedente ospite; esso si recita in casi estremi, per risolvere situazioni nelle quali la presenza ed il suggerimento di un ospite del passato sono determinanti.\nInoltre il rito avviene in un ambiente chiuso, e senza l'ausilio di alcun amico o collega dell'ospite; \u00e8 in realt\u00e0 una richiesta molto personale con la quale un Trill invoca per cos\u00ec dire il \"fantasma\" di un precedente ospite, il quale solo lui vedr\u00e0 e sentire.\nEzri Dax ricorre a tale pratica per tracciare il profilo psicologico ed individuare un assassino vulcaniano che in un breve periodo stava uccidendo alcuni ufficiali a bordo di DS9.\nStoria di Dax.\nDax \u00e8 senza dubbio il simbionte pi\u00f9 famoso di tutta Star Trek. \nNasce come ufficiale scientifico sul DS9: Jadzia.\nCon lei viviamo la morte e l'introduzione di un nuovo ospite la giovane Ezri, Tenente JG appena diplomata.\nIl suo carattere cambia completamente con l'arrivo del nuovo ospite, ma questo cambiamento era gi\u00e0 fortemente sentito dalla presenza invisibile di Curzon, vecchio amico del comandante e donnaiolo incallito.\nDax ha avuto dieci ospiti diversi:"}
{"id": "220966", "revid": "1004424", "url": "https://it.wikipedia.org/wiki?curid=220966", "title": "Guido Ubaldo Abbatini", "text": "Biografia.\nGiovane apprendista a Roma nella bottega del Cavalier d'Arpino e poi apprezzato dai contemporanei come frescante, non fu per\u00f2 artista originale, adeguandosi alla maniera dei maestri con i quali si trov\u00f2 a collaborare.\nAssistente del Bernini, tra il 1630 e il 1650 dipinse soprattutto affreschi, su disegni del maestro, in diverse chiese romane: dal 1647 al 1652, in Santa Maria della Vittoria, porta a termine nella volta della Cappella Cornaro, che racchiude il famoso gruppo berniniano dell\"Estasi di santa Teresa d'Avila\", le quadrature e le decorazioni della \"Gloria dello Spirito Santo\"; nella Cappella Angelo Pio della chiesa di Sant'Agostino dipinge nel 1649 la pala dell\"'Assunzione di Maria Vergine\" e, intorno allo stesso anno, dipinge affreschi e decorazioni nella Cappella Raimondi di San Pietro in Montorio, in collaborazione con il classicheggiante Giovan Francesco Romanelli, affrescando l'anno dopo la sagrestia della chiesa di Santo Spirito in Sassia.\nIntanto, oltre a eseguire dai primi anni Trenta modeste commissioni di pitture a chiaroscuro e di marmorizzazioni nella Basilica di San Pietro, vi svolge incarichi di mosaicista, collaborando dal 1634 con il maggior artista del genere del tempo, Giovanni Battista Calandra, alla decorazione del fregio della Cappella della Madonna e dal 1644, alla morte del Calandra, ne completa la decorazione su cartoni propri. Nel 1649 restaura il mosaico della \"Navicella\" nel portico della Basilica.\nIn Vaticano, nella Sala di Carlo Magno, vi sono suoi affreschi datati dal 1635 al 1637, mentre nella Sala della contessa Matilde di Canossa si individuano suoi affreschi, su cartoni di Giovanni Francesco Romanelli, rappresentanti \"Scene della vita della contessa Matilde\", eseguiti dal 1637 al 1642.\nNella chiesa di San Nicola, a Scheggino, in provincia di Perugia, gli \u00e8 attribuita la pala della \"Madonna in gloria e santi\", datata al 1644. Ancora in Umbria dipinge nel 1654 una serie di affreschi su commissione del cardinale Fausto Poli, per la chiesa di San Fortunato a Poggioprimocaso, presso Cascia.\nVerso il 1653 gli viene affidata, ancora per la Basilica di San Pietro, la commissione di decorare a mosaico la Cappella del Sacramento mentre dal 1654 decora, su disegni di Pietro da Cortona, la volta della cupolina della Cappella di San Sebastiano.\nPoche altre opere, ma prestigiose in virt\u00f9 della committenza, gli sono attribuite: due ritratti di Urbano VIII, uno nella Galleria nazionale d'arte antica a Roma e un altro in collezione privata, i ritratti di Innocenzo X e del cardinale Rinaldo d'Este, conservati in collezioni private e quello del cardinale Francesco Barberini, nel palazzo Chigi ad Ariccia, presso Roma. Si conservano alcuni suoi disegni nella Biblioteca comunale di Urbania.\nFu anche autore di disegni da cui furono tratte incisioni, come quelle che ornano la prima pagina del libro \"Aedes Barberinae ad Quirinalem a Comite Hieronymo Tetio Descriptae\", pubblicato da Girolamo Teti nel 1647, gi\u00e0 propriet\u00e0 della regina Cristina di Svezia e, dal 1987, nella National Gallery of Art di Washington."}
{"id": "220967", "revid": "729019", "url": "https://it.wikipedia.org/wiki?curid=220967", "title": "Neunforn", "text": "Neunforn (toponimo tedesco) \u00e8 un comune svizzero di 986 abitanti del Canton Turgovia, nel distretto di Frauenfeld.\nStoria.\nIl comune di Neunforn \u00e8 stato istituito nel 1996 con l'aggregazione di comuni soppressi di Niederneunforn, Oberneunforn (che a sua volta nel 1870 aveva inglobato il comune soppresso di Fahrhof) e Wilen bei Neunforn (a sua volta istituito nel 1853 per scorporo dal comune di Niederneunforn); capoluogo comunale \u00e8 Oberneunforn.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:"}
{"id": "220969", "revid": "1714743", "url": "https://it.wikipedia.org/wiki?curid=220969", "title": "Carlo Emanuele III di Savoia", "text": "Sotto il suo regno, che dur\u00f2 ben quarantatr\u00e9 anni, lo stato di Sardegna continu\u00f2 a militare al fianco delle grandi potenze nelle guerre di successione polacca e austriaca, ottenendo considerevoli acquisizioni territoriali, che ne spostarono il confine al Ticino.\nPoco stimato dal padre come comandante militare, si circond\u00f2 di militari a cui confer\u00ec le pi\u00f9 alte cariche dello Stato.\nBiografia.\nInfanzia.\nCarlo Emanuele nacque a Torino da Vittorio Amedeo II di Savoia e dalla sua prima moglie, la principessa francese Anna Maria d'Orl\u00e9ans. Suoi nonni materni erano Filippo I d'Orl\u00e9ans ed Enrichetta Anna Stuart, figlia minore del re Carlo I d'Inghilterra e di Enrichetta Maria di Francia. Carlo Emanuele era zio di Luigi XV di Francia, in quanto fratello della madre del sovrano, Maria Adelaide di Savoia; egli era inoltre fratello di Maria Luisa di Savoia, regina di Spagna e moglie del suo cugino di secondo grado, Filippo V di Spagna. \nCarlo Emanuele era il secondo dei tre maschi nati da Vittorio Amedeo II e pertanto alla nascita non era l'erede al trono; suo fratello maggiore Vittorio Amedeo, che era il principe ereditario, mor\u00ec nel 1715 e da quella data Carlo Emanuele divenne principe di Piemonte, ottenendo un'educazione severa ma conforme ai suoi compiti futuri, predisposta appositamente dal padre secondo i suoi personali canoni, senza alcuna ispirazione culturale.\nRapporti con il padre.\nCarlo Emanuele viveva in una Torino profondamente cambiata dagli ultimi avvenimenti politici. Il Piemonte, dopo alterne vicende, era uscito vittorioso dalla guerra di successione spagnola, sconfiggendo l'esercito francese di Luigi XIV, e suo padre, Vittorio Amedeo II, aveva acquistato il titolo di re di Sicilia, che fu costretto a scambiare con quello di Sardegna. Il re ripudiava sempre pi\u00f9 i fasti della corte, la mondanit\u00e0 e il lusso: vestiva di semplice panno e le sue camicie erano di tela grezza. Torino si era pertanto trasformata radicalmente: per volere regio, le feste erano bandite, l'ostentazione di ricchezza era reato.\nVittorio Amedeo II, dopo i trionfi politici e militari, si era sempre pi\u00f9 chiuso in s\u00e9 stesso, diventando schivo e solitario.\nDopo il 1728, le stranezze del re iniziarono a degenerare sempre di pi\u00f9, probabilmente per una malattia mentale. La moglie Anna, madre di Carlo Emanuele, era morta e anche il primogenito, molto amato da Vittorio Amedeo, si era spento: il vecchio re decise di abdicare e di lasciare il trono al figlio Carlo Emanuele III.\n\"Carlino\", come era stato soprannominato, non era amato dal padre: gracile e quasi gobbo, si era incupito negli anni passati all'austera corte torinese e sembra che parlasse poco, solo l'indispensabile. La sua istruzione era stata sommaria, poich\u00e9 tutte le attenzioni erano andate al fratello maggiore. Le sue lacune furono colmate lavorando a fianco del padre, che gli faceva visitare le piazzeforti militari e lo interrogava dopo ogni colloquio con i ministri.\nNel 1722 Vittorio Amedeo II fece sposare il figlio con la principessa palatina Anna Cristina Luisa del Palatinato-Sulzbach, che mor\u00ec dopo appena un anno dando a Carlo Emanuele un erede, che mor\u00ec in et\u00e0 infantile.\nLa seconda moglie, scelta sempre dal padre, fu Polissena d'Assia-Rheinfels-Rotenburg, che diede al marito la maggior parte dei figli. Fu molto amata da Carlo Emanuele e venne mal vista da Vittorio Amedeo che, ritenendo che ella distogliesse le attenzioni del figlio dalla politica, giunse ad imporre agli sposi di dormire in due appartamenti separati.\nRitiro di Vittorio Amedeo II e ascesa di Carlo Emanuele III.\nPremesso che la storia della sua abdicazione presenta ancora dei lati non chiari, quel che si sa \u00e8 che nell'estate del 1730 Vittorio Amedeo decise di lasciare al figlio la sovranit\u00e0 sul Piemonte e il 3 settembre ne diede l'annuncio a tutti i suoi ministri, appositamente riuniti in consiglio nella residenza di Rivoli. Sembra che Carlo Emanuele avesse implorato il padre di restare al trono, lasciandogli soltanto la funzione di Principe Reggente, ma che egli avesse risposto:\nDopo poco tempo passato a Chamb\u00e9ry, Vittorio Amedeo riprese a dare ordini e consigli al figlio, che tuttavia ripristin\u00f2 balli, feste e lussi presso la corte torinese. Il padre fu colto da un malore nella notte del 4 febbraio 1731, ma si riprese e medit\u00f2 di tornare sul trono. Nell'estate del 1731, mentre Carlo Emanuele III si trovava a Chamb\u00e9ry, lo copr\u00ec d'ingiurie davanti al Consiglio dei Ministri, tacciandolo di inettitudine.\nVittorio Amedeo decise, quindi, di riprendersi il trono. Torn\u00f2 in Piemonte e conferm\u00f2 i ministri. La reazione per\u00f2 non fu quella che lui si aspettava e che aveva anticipato al ministro marchese d'Ormea.\nCarlo Emanuele, informato delle mosse del padre, convoc\u00f2 in seduta straordinaria il Consiglio dei Ministri, che decret\u00f2 che Vittorio Amedeo II andava arrestato ed imprigionato. Si temeva un'inframmettenza dell'imperatore, nella sua qualit\u00e0 di signore della \"Reichsitalien\" comprendente tutta l'Italia settentrionale - con l'esclusione di Venezia - e quindi pure il Principato del Piemonte, poich\u00e9 proprio all'imperatore Vittorio Amedeo II aveva minacciato d'appellarsi. Una scorta di soldati venne dunque spedita ad arrestare il vecchio re, che fu chiuso nel castello di Moncalieri, dove rest\u00f2 fino alla morte.\nGuerra di successione polacca.\nNel febbraio 1733 Augusto II, re eletto di Polonia, mor\u00ec e le potenze europee si divisero sul suo successore: il figlio del defunto sovrano, Augusto, era appoggiato dall'Austria e Stanislao Leszczy\u0144ski, suocero del re di Francia, da Parigi. Carlo Emanuele III si schier\u00f2 con suo nipote Luigi XV e, come stabilito dal trattato di Torino, marci\u00f2 verso Milano per occupare la citt\u00e0 e, con essa, la Lombardia, aprendo le ostilit\u00e0 il 28 ottobre: senza troppi combattimenti e spargimenti di sangue (vittorie sabaude a Vigevano, Pizzighettone, Sabbioneta e Cremona) raggiunse Milano e se ne nomin\u00f2 duca.\nNel frattempo era entrato in guerra contro l'Austria anche Filippo V di Spagna, che intendeva prendere sia il Regno di Napoli sia il Ducato di Milano. Carlo Emanuele III, generalissimo dell'esercito franco-piemontese, si trov\u00f2 a dover seguire le farraginose trattative con la Spagna e la Francia su Milano e, al tempo stesso, a impedire che le truppe austriache del generale Mercy, provenienti dal Trentino, potessero attraversare l'Emilia e congiungersi a quelle di guarnigione nel Regno di Napoli. I tentativi austriaci nel 1734 vennero impediti con le battaglie di Colorno, Parma e Guastalla, in seguito alla quale le truppe franco-sarde di Carlo Emanuele respinsero gli Austriaci fino alla Val d'Adige e bloccarono Mantova.\nNella seguente pace di Vienna del 1738 si imponeva sia a Carlo Emanuele III sia a Filippo V di rinunciare a Milano, ma, a titolo d'indennizzo, furono lasciati al Piemonte alcuni territori, tra cui le Langhe, il Tortonese e Novara.\nGuerra di successione austriaca.\nDal 1741 al 1748 l'Europa fu coinvolta nella guerra di successione austriaca, in seguito al rifiuto di alcune potenze firmatarie della Prammatica sanzione del 1713 di accettare che Maria Teresa d'Austria, in qualit\u00e0 di regina di Boemia, potesse votare per il proprio marito Francesco I di Lorena, candidato nell'elezione a imperatore del Sacro Romano Impero Germanico.\nCarlo Emanuele III si schier\u00f2 con Maria Teresa, subendo quindi dei ripetuti tentativi d'invasione: prima da parte spagnola attraverso la Francia e, successivamente, da parte franco-spagnola dopo l'entrata in guerra anche della Francia. La sua partecipazione alle vicende belliche fu sostenuta finanziariamente dall'Inghilterra che dal giugno 1741, quando la Francia entr\u00f2 ufficialmente in guerra, e fino alla sua conclusione stanzi\u00f2 200.00 sterline l'anno per il mantenimento dell'esercito sabaudo. Inoltre una squadra navale inglese, al comando dell'ammiraglio Thomas Matthews, venne schierata nel Mediterraneo in appoggio a Carlo Emanuele. I finanziamenti ricevuti permisero il mantenimento di circa 15-20.000 soldati operativi, pari al 30/50 % dell'intera armata piemontese. Battuti gli spagnoli nel 1741 in Romagna e costrettili alla ritirata, dovette accorrere in Piemonte per fermare un secondo loro corpo di spedizione che si affacciava sulle Alpi. Negli anni seguenti, pur perdendo la Savoia e la contea di Nizza, Carlo Emanuele riusc\u00ec a bloccare i tentativi nemici di passare le montagne a Casteldelfino nel 1743, e intorno a Cuneo nel 1744, pur venendo sconfitto tatticamente prima alle barricate e poi alla Madonna dell'Olmo.\nNel 1745 l'accessione di Genova al fronte nemico consent\u00ec l'unione in Liguria dell'esercito franco-spagnolo proveniente da ovest a quello ispano-napoletano, che proveniva da sud dopo aver battuto gli austriaci a Velletri nel novembre del 1744. Il Piemonte fu invaso, le truppe borboniche entrarono a Milano e si dovette concludere una sospensione d'armi. L'anno seguente, per\u00f2, l'arrivo di rinforzi dall'Austria consent\u00ec di mettere in rotta le truppe franco-ispano-napoletane e genovesi. Genova fu presa dagli austriaci e poi persa a causa dell'insurrezione iniziata dalla famosa sassata di Balilla, mentre Carlo Emanuele, liberata la contea di Nizza, si apprestava ad assediare Tolone.\nNel 1747 l'esercito francese attacc\u00f2 di nuovo il Piemonte, cercando di marciare direttamente su Torino attraverso un settore poco guarnito delle Alpi, profittando del fatto che la maggior parte delle forze sarde era impegnata sulle Alpi marittime contro i francesi e ad aiutare gli austriaci che assediavano Genova. I sardi ottennero tuttavia una schiacciante vittoria nella battaglia dell'Assietta, sebbene in condizioni di inferiorit\u00e0 sia numerica sia di armamenti.\nNel 1748, con il trattato di Aquisgrana, il regno di Sardegna riottenne le province di Nizza e Savoia e acquis\u00ec il territorio del Vigevanese, spingendo la frontiera fino al Ticino, il Vogherese e l'Oltrep\u00f2 Pavese (Bobbio).\nUltimi anni e morte.\nAl termine delle lunghe vicende belliche che videro il regno di Sardegna coinvolto durante il regno di Carlo Emanuele III, il sovrano predispose l'ostensione della Sindone nel 1750 come ringraziamento per le conquiste ottenute e la sorte favorevole ai piemontesi.\nNel 1767, approfittando della perdita della Corsica da parte della Repubblica di Genova e degli scontri in atto fra la Francia e gli insorti di Pasquale Paoli, prese il controllo dell'arcipelago della Maddalena, geograficamente vicino alla Sardegna, ma profondamente legato alla Corsica.\nDedic\u00f2 molta cura alla fortificazione dei passi alpini e delle frontiere. Introdusse la meritocrazia nelle gerarchie militari, favorendo anche coloro di non nobile nascita.\nSempre al fine di celebrare le sue imprese militari e quelle della sua dinastia, finanzi\u00f2 la storiografia nel regno, proteggendo storici quali Ludovico Antonio Muratori. Si serv\u00ec di Jean-Jacques Rousseau per realizzare il primo catasto piemontese (\"Mappe sarde\") che venne pubblicato nel 1770.\nIl 19 dicembre 1771 promulg\u00f2 un editto per la \"liquidazione dei dazi fondiari feudali\", il che permise agli agricoltori di acquistare i diritti feudali dai loro padroni. Di fronte alla resistenza della nobilt\u00e0 e del clero, Carlo Emanuele III dovette ad ogni modo rinunciare al progetto, che verr\u00e0 poi ripreso dal figlio Vittorio Amedeo III.\nFu sostenitore di una politica assolutistica, cercando di concentrare nelle sue mani ogni potere: limit\u00f2 le autonomie locali e alla Valle d'Aosta furono abrogati i particolari privilegi di cui godeva. Anche la libert\u00e0 di stampa venne minata, con disappunto dei grandi scrittori e intellettuali piemontesi del periodo come l'Alfieri, il Bodoni, il Lagrange, che dovettero pubblicare all'estero i loro lavori.\nCarlo Emanuele III mor\u00ec il 20 febbraio 1773. La sua salma fu tumulata nella Cripta Reale della basilica di Superga, dove la sua tomba monumentale, opera dello scultore Ignazio Collino, si trova in posizione opposta a quella del padre.\nDiscendenza.\nCarlo Emanuele III si spos\u00f2 tre volte e tre volte rimase vedovo.\nNel 1722, in prime nozze, spos\u00f2 Anna Cristina del Palatinato-Sulzbach (1704 - 1723), che mor\u00ec il 18 marzo dell'anno successivo dopo aver dato alla luce un figlio:\nNel 1724, in seconde nozze, spos\u00f2 Polissena d'Assia-Rheinfels-Rotenburg (1706 - 1735), cugina della sua prima moglie, dalla quale ebbe sette figli:\nNel 1737 a Chamb\u00e9ry, in terze nozze, spos\u00f2 Elisabetta Teresa di Lorena (Lun\u00e9ville, 15 ottobre 1711 - Torino, 3 luglio 1741), sorella minore di Francesco I del Sacro Romano Impero e figlia di Leopoldo duca di Lorena e di sua moglie Elisabetta Carlotta di Borbone-Orl\u00e9ans. Ebbero tre figli:\nBibliografia.\nOpere dedicate al regno di Carlo Emanuele III.\nA causa del suo lungo regno e dell'importanza di questo sia sullo scenario italiano sia su quello europeo, di Carlo Emanuele III trattano, tuttavia, lungamente pressoch\u00e9 tutte le opere sulla storia politica e istituzionale del Settecento sabaudo:\nGiuseppe Ricuperati, \"I volti della pubblica felicit\u00e0. Storiografia e politica nel Piemonte Settecentesco\", Torino, Meynier, 1989."}
{"id": "220971", "revid": "768068", "url": "https://it.wikipedia.org/wiki?curid=220971", "title": "Ave Maria", "text": "LAve Maria (si chiama cos\u00ec sia in latino sia in italiano), detta anche, in latino, \"salutatio angelica\", \u00e8 sia un'antifona sia una delle pi\u00f9 diffuse preghiere mariane della Chiesa cattolica occidentale.\nIl testo originale latino \u00e8 il seguente:\n&lt;poem&gt;\n&lt;/poem&gt;\nIl saluto dell'Arcangelo Gabriele a Maria.\nIl saluto tradizionale ebraico \"Shalom\": \"pace\", che con verbo o complementi sottintesi diviene \"pace a Voi!\", \"la pace sia con Te!\".\nIl testo originale, scritto in greco ( e ), lo rende con l'imperativo presente \"kh\u00e0ire\" (\"rallegrati\"). Ad esempio, in inglese sono ammesse e usate due traduzioni della parola iniziale: \"Salute\" (inglese \"Hail\") che riflette la traduzione latina, e \"Rallegrati\" (\"Rejoice\") che rende l'originale greco.\nLa parola \u03c7\u03b1\u1fd6\u03c1\u03b5, \"kh\u00e0ire\", ricompare nella Notte Santa fra le parole dell\u2019angelo, che dice ai pastori: \u00abVi annuncio una grande gioia\u00bb (). Ricompare \u2013 in Giovanni \u2013 in occasione dell\u2019incontro con il Risorto: \u00abI discepoli gioirono al vedere il Signore\u00bb ().\nNel greco classico e della koin\u00e8, gioia e grazia (\"char\u00e1\" e \"ch\u00e1ris\", in italiano carit\u00e0) sono due parole che condividono la medesima radice. Questo era il comune modo di salutare fra i greci della \"koin\u00e8\", e continua ad esserlo anche nel greco moderno.\nLa preghiera comprende due passaggi del Vangelo di Luca: \"Ave, il Signore \u00e8 con te\", e \"Benedetta tu sei tra le donne [Questa prima parte non si trova in vari fra i migliori manoscritti, compreso B, ma si trova in bocca ad Elisabetta in Luca 1:42. Anche la versione CEI non la contempla.] e Benedetto \u00e8 il frutto del tuo grembo\", nonch\u00e9 \"piena di grazia\" dal (che, per\u00f2, in Giovanni \u00e8 riferito a Ges\u00f9, Parola piena di grazia, e che, nel caso di Maria, sarebbe meglio tradurre con \"Gratia cumulata,\" piuttosto che con \"Gratia plena.\" \"Farrar (C. G. T.) e Bengel\"). A met\u00e0 del XIII secolo l'Europa occidentale la preghiera consisteva solo di queste parole con la sola aggiunta del nome \"Maria\" dopo la parola \"grazia\", come \u00e8 evidente dal commento di San Tommaso d'Aquino per tale preghiera.\nLa parola \u03ba\u03b5\u03c7\u03b1\u03c1\u03b9\u03c4\u03c9\u03bc\u03ad\u03bd\u03b7, (\"kecharit\u014dm\u00e9n\u0113\"), qui tradotta come \"piena di grazia\", ammette di varie traduzioni. Grammaticalmente, la parola \u00e8 il participio perfetto passivo femminile del verbo \u03c7\u03b1\u03c1\u03b9\u03c4\u03cc\u03c9, \"charit\u00f3\u014d\", che significa \"mostrare, o elargire, grazia\" e qui, nella voce passiva, \"essere mostrato, o elargito, nella grazia\".\nQuesto verbo appare anche nel resoconto dell'Annunciazione contenuta nell'apocrifo Vangelo dello pseudo-Matteo, al capitolo 9.\nParagone col profeta Sofonia.\nAlcuni teologi esaminarono con una sinossi dei testi il nesso del saluto col Verbo del profeta (in ebraico) che suona cos\u00ec: \u00abRall\u00e9grati, figlia di Sion, grida di gioia, Israele! [\u2026] Il Signore, tuo Dio, \u00e8 con [in mezzo a] te\u00bb (Stanislas Lyonnet e Ren\u00e9 Laurentin).\nL'espressione ultima di Sofonia \u00e8 di contro ripresa dall'ebraico al greco, nel messaggio di Gabriele a Maria: \u00abConcepirai nel grembo\u00bb ().\nSofonia riprende a sua volta, ovvero troviamo simili parole nel Libro dell'Esodo, che descrivono il dimorare di Dio nell\u2019arca dell\u2019alleanza come un dimorare \u00abnel grembo di Israele\u00bb (cfr. ; ; cfr. Laurentin, \"Structure et Th\u00e9ologie\", pp.\u00a064\u201371).\nMaria appare come la figlia di Sion in persona. Le promesse riguardanti Sion si adempiono in lei in modo inaspettato. Maria diventa l\u2019arca dell\u2019alleanza, il luogo di una vera inabitazione del Signore.\nSuddivisione e storia.\nSuddivisione del testo.\nEssa consta di tre parti distinte:\nStoria.\nL'uso liturgico della prima parte dell'Ave Maria \u00e8 attestato dal IV secolo.\nUn papiro del IV secolo trovato in Egitto nel 1917 dallo studioso inglese James Rendel Harris (1852-1941) contiene il testo dell'invocazione \"Sub tuum praesidium\", nucleo primitivo dell\"Ave Maria\". Tale documento \u00e8 denominato \"Papyrus Rylands 470\" ed \u00e8 conservato presso la John Rylands University Library di Manchester. Il testo costituisce la redazione primitiva della preghiera alla Vergine, che dall'Egitto si diffonder\u00e0 attraverso le due formule successive: l'orientale (bizantino-ambrosiana) , e l'occidentale (alessandrino-romana). In latino la traduzione letterale \u00e8 la seguente: \nLa seconda parte con l'invocazione, in varie forme, \u00e8 attestata a partire dal XIV e XV secolo in Italia; il pi\u00f9 antico testimone della formulazione completa dell\"Ave Maria\" si trova nel libro di preghiere del francescano Antonio da Stroncone (1381-1461); il Catechismo del Concilio di Trento dice che questa parte \u00e8 stata composta dalla Chiesa stessa. &lt;br&gt;Il teologo e sacerdote cattolico Raymond Brown - in merito alla seconda parte, con il saluto di Elisabetta - osserva che \"dopo questa frase [\u00abil Signore \u00e8 con te\u00bb] i Codici Alessandrino, Bezae e molte delle versioni, incluso il latino, aggiungono: \u00abBenedetta sei tra le donne\u00bb. Questo \u00e8 quasi certamente un prestito dal versetto 1:42, ma ha influenzato la preghiera \u00ab\"Ave Maria\"\u00bb\".\nSembra sia stata adottata in questa forma dall'Ordine dei Mercedari nel 1514, e sarebbe stata ratificata dal papa in occasione della Battaglia di Lepanto (1571).\nL'Ave Maria venne introdotta come antifona nel breviario romano di Pio V per la festa dell'annunciazione nel 1568.\nTraduzione italiana attuale.\n&lt;poem&gt;\n&lt;/poem&gt;\nTraduzione poetica.\n&lt;poem&gt;\n&lt;/poem&gt;\nVersione CEI 2008.\nNella versione della Bibbia CEI 2008, su cui si basa il nuovo lezionario in lingua italiana, presentato il 12 novembre 2007, l'incipit del passo evangelico \u00e8 reso con \"Rallegrati Maria\". La nuova traduzione, usata a partire dalla prima domenica di Avvento 2007, \u00e8 divenuta obbligatoria nel 2010.\nTuttavia la nuova traduzione riguarda il passo evangelico, non la preghiera, che continua a essere recitata con la formula \"Ave Maria\", ormai entrata nella tradizione cattolica.\nLa traduzione CEI del 2008 rende il latino \"fructus ventris tui\" con \"frutto del tuo grembo\" (che in italiano \u00e8 parola riferibile soltanto a una femmina partoriente), laddove il termine latino ha vari significati estesi (seno, ventre, seno maschile-pettorale, stomaco, basso intestino).\nParimenti, il latino \"gratia plena\", che rende il greco evangelico \"kekaritomene\" (Luca 1:28), era tradotto letteralmente con \"colmata di grazia\".\nAlcune traduzioni in lingua straniera rispettano questo uso: spagnolo \"vientre\" (pancia, grembo), inglese \"womb\" (grembo, con stessa radice etimologica),\nL'Ave Maria nella devozione del Santo Rosario.\nL'Ave Maria \u00e8 ripetuta pi\u00f9 volte nella recita del Santo Rosario, una preghiera completa che riporta in sintesi tutta la storia della salvezza cristiana meditando i misteri della vita di Ges\u00f9 e Maria. In molte apparizioni (notevolmente a Lourdes, Fatima) Maria invita a recitare il Rosario come protezione contro il male, per portarci alla vera pace, per ottenere grandi grazie per s\u00e9 e per gli altri.. La parola \"rosario\" significa \"corona di rose\": l'idea \u00e8 che ogni volta che si dice una Ave Maria \u00e8 infatti come se si donasse a Maria una rosa, componendo cos\u00ec una corona di rose con un rosario completo. Suor Lucia di Fatima ha affermato che \"per il potere che il Padre ha dato, in questi ultimi tempi, al Rosario, non c'\u00e8 problema personale, n\u00e9 familiare, n\u00e9 nazionale, n\u00e9 internazionale, che non si possa risolvere con il Rosario\" mentre per San Vincenzo de' Paoli la devozione al Rosario \"con le sue Ave Maria compie pi\u00f9 miracoli di ogni altra preghiera\".\nPoich\u00e9 Maria \u00e8 colmata della grazia dello Spirito Santo Dio e il Signore Dio \u00e8 con lei, la sua invocazione ed intercessione (iperdulia) \u00e8 considerata un potente esorcismo contro Satana e i suoi angeli apostati, i suoi umani ministri e servitori, il peccato e il momento della morte, e ogni male dell'anima e del corpo, ad essi consequenziali. \nLe affermazioni sono tutte \"al tempo presente\", dal punto di vista teologico il presente del \"nunc stans\" (Dio trascendente, atemporale, immutabile ed eterno): Maria, infatti, rest\u00f2 sempre colmata di grazia e \"nella mano\" del Signore, poich\u00e9 mai cadde nel peccato n\u00e9 perse mai la sua umilt\u00e0 e fedele ubbedienza a Dio, conservando per sempre tale stato e merito anche dopo l'Assunzione al cielo in anima e corpo.\nTradizione ortodossa.\nNella Chiesa ortodossa e nelle Chiese cattoliche orientali, l'Ave Maria \u00e8 stata tramandata nella seguente forma:\nTradizione anglicana.\nGli Anglicani pronunciano l\"Ave Maria\" in modo molto simile ai cattolici, incluso il Santo Rosario e l\"Angelus\". Numerose chiese anglicane conservano statue devozionali in onore di Maria Vergine.\nTradizione luterana.\nMartin Lutero riteneva che Maria dovesse essere trattata col massimo onore. Tuttavia, il luteranesimo \u00e8 contrario alla venerazione di qualsiasi santo.\nIn coerenza con questo articolo di fede, Lutero volle che fosse pronunciata in onore di Maria, Vergine Madre di Dio, soltanto la prima parte della preghiera (\"Ave Maria, colmata di grazia, il Signore \u00e8 con te. Tu sei benedetta fra le donne, e benedetto \u00e8 il frutto del Tuo grembo, Ges\u00f9\"), omettendo la seconda parte che, nella richiesta di una preghiera di intercessione presso Dio, accoglierebbe quella che \u00e8 ritenuta una prerogativa del culto dei Santi.\nRispetto alla tradizione della Chiesa cattolica le comunit\u00e0 protestanti differiscono in generale per il culto dei Santi, e nello specifico non riconoscono i titoli mariani, poich\u00e9 i protestanti non hanno i dogmi dell'Immacolata Concezione e dell'Assunzione di Maria, che caratterizzano il culto mariano cattolico.\nL'Ave Maria nella musica.\nL'antifona venne spesso musicata (con notevoli varianti nell'ultima parte del testo) sia come mottetto polifonico nel periodo rinascimentale (Palestrina, Victoria, Josquin Desprez - quella attribuita a Giulio Caccini \u00e8 in realt\u00e0 composta da Vladimir Vavilov circa 1970, e quella attribuita al rinascimentale Jacques Arcadelt, probabilmente era composta nella prima met\u00e0 del XIX secolo da Pierre-Louis Dietsch, rielaborando la chanson. Risale probabilmente a quest'epoca il celeberrimo mottetto Ave Maria, tradizionalmente attribuito al compositore franco-fiammingo Jacques Arcadelt - che mor\u00ec nel 1568 - edito per la prima volta nel 1842: si tratterebbe di un'elaborazione, operata da Pierre-Louis Dietsch partendo dalla chanson a tre voci \"Nous voyons que les hommes\" di Arcadelt, edita nel 1554), sia in et\u00e0 romantica. Schubert compose una canzone, \"Ellens Gesang III: Hymne an die Jungfrau\", come parte di sette lied tratti da un poema di Walter Scott, in cui la protagonista invoca la Vergine Maria: questa melodia divenne poi famosa con il testo latino dell'Ave Maria. Celebre \u00e8 anche l'Ave Maria di Charles Gounod, scritta sulla base del I preludio del Clavicembalo ben temperato di Bach. Fra gli altri compositori si ricordano Franz Liszt, Jacques Offenbach (probabilmente 1865), Giuseppe Verdi, Anton Bruckner, Gioachino Rossini che ne compose anche una su due sole note, Saverio Mercadante, Giacomo Puccini e Lorenzo Perosi.\nCon il titolo di \"Bogoroditse Dievo Radusya\" \u00e8 stata messa in musica da Rachmaninov e da Igor' F\u00ebdorovi\u010d Stravinskij.\nCelebre \u00e8 l'esecuzione della soprano neozelandese Frances Alda, accompagnata da Mischa Elman al violino e da Frank La Forge al pianoforte nell'anno 1915 ed incisa su dischi Victrola. \nNumerose sono anche le produzioni contemporanee di autori come Javier Busto, Urmas Sisask, Arvo P\u00e4rt, Myl\u00e8ne Farmer, Bruno Pasut, Mario Merola e altri.\nVi \u00e8 pure una versione dance fatta dal disc jockey Gigi D'Agostino."}
{"id": "220972", "revid": "173617", "url": "https://it.wikipedia.org/wiki?curid=220972", "title": "Publio Decio Mure (console 279 a.C.)", "text": "Biografia.\nFiglio di Publio Decio Mure, console nel 279 a.C., sconfitto nella battaglia di Ascoli di Puglia (\"Ausculum Apulum\") da Pirro, mor\u00ec sul campo come gli avi immolandosi agli dei. Pirro era vittorioso ma ad un costo di perdite umane cos\u00ec alto che la sicurezza di \"Ausculum\" era comunque garantita. Questa \u00e8 probabilmente l'origine del termine \"vittoria di Pirro\"."}
{"id": "220974", "revid": "123681101", "url": "https://it.wikipedia.org/wiki?curid=220974", "title": "Gabriel Lippmann", "text": "Biografia.\nNacque il 16 agosto 1845 a Bonnevoie (Lussemburgo), da genitori francesi. Crebbe in Francia e frequent\u00f2 la Scuola Normale. Dopo anni di ricerca in Germania, divenne professore di Fisica a Parigi nel 1883.\nSi occup\u00f2 di problemi relativi alla polarizzazione delle pile e alla determinazione dell'ohm; previde la reversibilit\u00e0 del fenomeno della piezoelettricit\u00e0 del quarzo (\"effetto Lippmann\") che fu verificata dai fratelli Pierre e Paul Jacques Curie.\nLippmann \u00e8 ricordato in particolare per il suo innovativo metodo per ottenere delle fotografie a colori.\nIn particolare, Lippmann riusc\u00ec a produrre una lastra fotografica a colori sfruttando l'interferenza delle onde dell'immagine con la loro stessa riflessione su uno specchio di mercurio posto dietro l'emulsione sensibile. Ogni raggio di luce impressiona l'emulsione in punti la cui distanza \u00e8 legata alla sua lunghezza d'onda, dunque al suo colore. Illuminando la lastra ottenuta in modo particolare, si possono ricostituire, per un angolo di vista abbastanza ridotto, i raggi che hanno generato la lastra.\nPer funzionare, i grani dell'emulsione devono essere molto piccoli (dell'ordine della lunghezza d'onda del blu), e dunque sono poco sensibili. Per questo, ogni foto presa da Lippmann richiedeva da qualche minuto ad ore di esposizione. Molte lastre di Lippmann, tuttora conservate in buone condizioni, riproducono nature morte o scorci del parco di Versailles.\nLippmann rese pubblica la sua invenzione all'Accademia delle Scienze il 2 febbraio 1891. La teoria completa fu pubblicata nel 1894. Per questi lavori, ricevette il Premio Nobel per la Fisica nel 1908.\nNel 1908 Lippmann suggerisce uno sviluppo al sistema autostereoscopico registrato da Frederic Eugene Ives nel 1903 con il nome di barriera di parallasse, che permetteva di vedere fotografie stereoscopiche senza l'ausilio di uno stereoscopio. Lippmann, infatti, suggerisce di servirsi di una rete di lenti al posto delle linee che costituiscono la barriera di parallasse, e d\u00e0 a questo sistema, che pi\u00f9 tardi verr\u00e0 chiamato sistema lenticolare, il nome di \"fotografia integrale\".\nLippmann mor\u00ec in mare a bordo del transatlantico \"SS Paris\" il 13 luglio 1921, mentre tornava da una missione in Nord America.\nIl metodo di Lippmann per la fotografia a colori non ebbe seguito commerciale, in quanto soppiantato dal metodo tricromatico dei fratelli Lumi\u00e8re. Tuttavia gli studi di Lippmann furono alla base, 50 anni dopo, dell'invenzione degli ologrammi."}
{"id": "220976", "revid": "140509", "url": "https://it.wikipedia.org/wiki?curid=220976", "title": "Atom Heart Mother", "text": "Atom Heart Mother \u00e8 il quinto album in studio del gruppo musicale britannico Pink Floyd, pubblicato nel 1970, il primo del gruppo ad arrivare al n\u00b01 in Gran Bretagna.\n\u00c8 uno dei primi album pubblicati da una major (EMI) a non recare il nome del gruppo in copertina. Il mixaggio fu opera di Peter Bown e Alan Parsons, con l'apporto di Ron Geesin per l'arrangiamento orchestrale della \"title track\".\nDescrizione.\nIl disco apre la seconda fase della storia dei Pink Floyd e segna un punto di svolta nella loro carriera. Il gruppo torn\u00f2 in studio dopo numerosi concerti intento a costruirsi una nuova immagine. David Gilmour ricorda che si andava avanti per inerzia aspettando che qualcuno avesse una buona idea. Si decise allora di procedere come era avvenuto per il brano \"A Saucerful of Secrets\", dell'omonimo album, lavorando tutti insieme e giustapponendo le diverse parti, derivate da altrettante improvvisazioni in studio. A collegare le varie sezioni strumentali, vennero inseriti intermezzi parlati oppure sfumature di raccordo tra i vari strumenti. Tra marzo e agosto furono prodotti due lunghi brani strumentali e tre brani pi\u00f9 brevi. La title track (in origine intitolata provvisoriamente \"Untitled Epic\") era un semplice pezzo per quattro strumenti, ma dopo averlo messo insieme, il gruppo non ne fu soddisfatto e s\u00ec opt\u00f2 per un arrangiamento orchestrale. Venne chiamato allora il compositore Ron Geesin, amico di Nick Mason e Roger Waters, conosciuto dal bassista in occasione del lavoro fatto insieme per \"Music from \"The Body\"\", colonna sonora del documentario \"The Body\" di Anthony Battersby e Tony Garnett. Pioniere della musica sperimentale nel Regno Unito, aveva molti sostenitori, tra cui il compositore di musica d'avanguardia Cornelius Cardew. Il riff fiatistico principale ricorrente nella suite era stato ideato da David Gilmour, che lo aveva chiamato \"Theme from an Imaginary Western\", pensando che il tono \"epico ed eroico\" della melodia ben si sarebbe adattato a fungere da colonna sonora di un western tipo \"I magnifici sette\".\nIl titolo dell'album venne ideato in modo casuale; durante una seduta di registrazione alla BBC per un programma di John Peel, il pezzo fu indicato anche come \"The Amazing Pudding\". Il titolo definitivo fu pensato da Roger Waters su suggerimento dello stesso Ron Geesin, che aveva consigliato di leggere qualche articolo sul giornale. La notizia di una donna con un pace-maker atomico (all'epoca gli RTG erano ancora diffusi in campo cardiologico) in attesa di un bambino era suggestiva: \"Atom Heart Mother\" \"Named\" titolava il trafiletto.\nL'album diede buoni risultati nelle vendite, raggiungendo la prima posizione nella Official Albums Chart, la quarta in Francia, la quinta nei Paesi Bassi, l'ottava in Germania e Danimarca e la posizione 55 in quella americana. La potenza dell'immagine in copertina ha fatto discutere per mesi i disc jockey dell'epoca sul significato che potesse avere. Nel 1994 divenne disco d'oro. Una versione rimasterizzata da James Guthrie \u00e8 stata pubblicata nel 1994 nel Regno Unito e nel 1995 negli Stati Uniti.\nCopertina.\n realizzava un'idea del gruppo che aveva chiesto qualcosa di ordinario ed estremamente semplice, il pi\u00f9 lontano possibile dalle immagini dello \"space rock\" degli esordi. Famosi per essere un gruppo di rock psichedelico, un'etichetta di cui volevano sbarazzarsi, i Pink Floyd affidarono al grafico Storm Thorgerson della Hipgnosis il compito di confezionare la copertina di \"Atom Heart Mother\". Thorgerson si rec\u00f2 nella campagna a nord di Londra, immortalando alcuni esemplari bovini: la mucca era un esemplare di razza frisona di nome Lulubelle III appartenente all'allevamento di Arthur Chalke, il quale in seguito prover\u00e0 invano a chiedere un compenso. \"La foto definitiva di una mucca\", era stata definita dallo stesso autore.\nIl grafico aveva sottoposto al gruppo altre due idee: un tuffatore su un trampolino e una donna davanti ad una scalinata. I Pink Floyd scelsero la mucca. La scelta risult\u00f2 essere anche la pi\u00f9 economica: cost\u00f2 poco pi\u00f9 di 30 sterline. Quando Storm Thorgerson mostr\u00f2 la copertina a un funzionario della EMI, ricevette questa risposta: \"Ma sei matto? Vuoi rovinare questa casa discografica?'\".\nLa copertina dell'album non riporta n\u00e9 il titolo n\u00e9 il nome del gruppo, \u00e8 apribile e mostra sul fronte la mucca Lulubelle III e, sul retro, tre mucche ravvicinate che sovrastano lo spazio sulla destra dell'art-work. L'interno della copertina riporta un'immagine in bianco e nero sgranato di una brughiera inglese con animali al pascolo.\nNon esiste alcun collegamento tra la mucca e i brani presenti sul disco anche se successivamente Nick Mason accenn\u00f2 a una simbologia classica che vede la mucca come rappresentazione della Madre Terra e quindi un riferimento indiretto alla \"madre dal cuore atomico\", con l'assonanza fra le parole \"Heart\" (\"Cuore\") e \"Earth\" (\"Terra\").\nLa copertina dell'album appare nel film \"La tragedia di un uomo ridicolo\" di Bernardo Bertolucci ed \u00e8 stata citata nella copertina di un album dei KLF (\"Chill Out\", 1990).\nPubblicazione.\nL'album venne pubblicato nell'ottobre 1970 sia nel Regno Unito, dove raggiunse la prima posizione nelle classifiche musicali, sia negli Stati Uniti, dove si arriv\u00f2 alla posizione numero 55. L'album fu realizzato in un formato quadrifonico nel Regno Unito, in Germania e in Australia. Nel 1994 il disco venne rimasterizzato nel Regno Unito e negli Stati Uniti: in questi ultimi fu realizzata dal Mobile Fidelity Sound Lab una versione in CD d'oro di 24KT ed anche una versione LP. Nel 2011 l'album fu nuovamente rimasterizzato nella campagna \"Why Pink Floyd...?\".\nCritica e lascito artistico.\nLe reazioni critiche alla suite sono sempre state sia negative, sia positive e tutti i membri del gruppo, negli ultimi tempi, si son mostrati insoddisfatti nei confronti di questo brano. David Gilmour, ad esempio, ha detto che l'album era \"un mucchio di rifiuti. Eravamo veramente in una fase discendente... penso che in quel periodo abbiamo davvero raschiato il fondo del barile\" e \"inizialmente era una buona idea, ma successivamente divent\u00f2 terribile... \"Atom Heart Mother\" suona come se tra noi membri del gruppo non ci fossero idee comuni, ma negli album seguenti diventammo molto pi\u00f9 prolifici.\" Allo stesso modo, in un'intervista del 1984 a Radio 1 della BBC, Waters disse: \u00abSe qualcuno ora mi dicesse - bene, se esci sul palco e suoni \"Atom Heart Mother\" ti dar\u00f2 un milione di sterline - io gli risponderei: ma che cazzo di scherzo \u00e8?\u00bb.\nInizialmente la band era entusiasta di eseguire la suite nei primi anni Settanta: una primissima performance fu registrata il 28 aprile 1970 per l'emittente televisiva di San Francisco KQED, con solo la band; in due esibizioni dei mesi seguenti la band fu accompagnata dal John Alldis Choir ed il Philip Jones Brass Ensemble, per l'esecuzione dello stesso brano. In seguito la band ingaggi\u00f2 una completa sezione di fiati e un coro col solo scopo di eseguire la suite ma, a causa di problemi di microfonaggio, dei costi troppo elevati e di contrasti con singoli musicisti, la band si ritrov\u00f2 ad ingaggiare di volta in volta solo i musicisti che fossero disponibili. Per questi motivi il brano fu progressivamente tagliato in molte sue parti nelle esibizioni dal vivo, rimanendo come pezzo della scaletta fino al 1972: l'ultima performance live documentata della suite fu suonata ad Amsterdam il 22 maggio 1972.\nStanley Kubrick voleva usare la title track dell'album in \"Arancia Meccanica\", ma il gruppo non gli diede il permesso in quanto Kubrick non era sicuro di quali pezzi del brano inserire nel suo film. Col senno di poi, Waters disse che \"forse \u00e8 stato meglio che non sia stato utilizzato, dopo tutto\".\nBrani.\nLa suite di \"Atom Heart Mother\" \u00e8 divisa in sei parti, mentre \"Alan's Psychedelic Breakfast\" \u00e8 divisa in tre. Il motivo \u00e8 dovuto a questioni economiche: nei primi anni settanta i gruppi ricevevano le \"royalty\" in base al numero di tracce che si trovavano sull'album.\n\"If\" \u00e8 un brano quasi folk, scritto e interpretato da Roger Waters, ripreso frequentemente negli anni novanta in supporto al suo album solista \"Radio K.A.O.S.\" \"Summer '68\", di Richard Wright, Il brano \"Fat Old Sun\", scritto da Gilmour, fu una delle canzoni centrali degli show della band nei due anni seguenti alla pubblicazione dell'album. Gilmour, anni dopo, in una intervista dichiar\u00f2 di considerare gran parte del disco \"una vera porcheria\", in particolare la title track e il contributo strumentale del gruppo ad \"Alan's Psychedelic Breakfast\". Anche Nick Mason non fu mai soddisfatto del risultato finale, lamentando una supervisione generale mancante per via dei tour a cui era sottoposta la band all'epoca. Per il batterista la sensazione era quella di un lavoro affidato a qualcun altro. David Gilmour, tuttavia, nei suoi ultimi tour da solista, ha riproposto spesso in scaletta proprio \"Fat Old Sun\"."}
{"id": "220982", "revid": "1924342", "url": "https://it.wikipedia.org/wiki?curid=220982", "title": "Whitney Houston", "text": "Universalmente riconosciuta come una delle pi\u00f9 iconiche, popolari e talentuose voci di tutti i tempi, \u00e8 anche nota come \"The Voice\", soprannome attribuitole da Oprah Winfrey. Il grandissimo successo riscosso negli anni '80 le ha consentito di conquistare mercati musicali fino ad allora di fatto preclusi alle cantanti afroamericane. Con i suoi brani la cantante ha per diversi anni dominato le classifiche mondiali, in particolar modo la Billboard Hot 100 statunitense, nella quale ha piazzato sette singoli consecutivi alla posizione numero uno, battendo il record di sei appartenente ai Bee Gees.\n\u00c8 stata una delle cantanti di maggior successo discografico della storia, nonch\u00e9 la quarta per numero di vendite negli Stati Uniti, con circa 55 milioni di dischi certificati dalla RIAA. Le sue vendite di album e singoli sono di oltre 200 milioni di copie. Tra gli altri record, detiene anche il primo posto nella classifica degli artisti neri di maggior successo di sempre insieme a Michael Jackson, e nel 2006 il Guinness dei Primati l'ha dichiarata \"l'artista pi\u00f9 premiata e famosa di tutti i tempi\"..\nWhitney Houston ha vinto 6 Grammy Award e 22 American Music Awards. Nel 2012 il Guinness dei Primati ha citato nuovamente la cantante come la prima e unica artista ad avere 12 brani contemporaneamente nella Official Singles Chart, che costituisce un altro primato mondiale. Whitney Houston \u00e8 stata inserita alla 34\u00aa posizione nella lista dei 100 cantanti pi\u00f9 grandi di tutti i tempi della rivista \"Rolling Stone\". Nel 2020 \u00e8 stata introdotta nella Rock and Roll Hall of Fame.\n\u00c8 morta l'11 febbraio 2012, all'et\u00e0 di 48 anni, in una stanza del Beverly Hilton Hotel a Beverly Hills. La causa del decesso \u00e8 stata identificata come annegamento accidentale nella vasca da bagno, in seguito ad un'eccessiva assunzione di droghe combinata all'aterosclerosi.\nBiografia.\nL'infanzia.\nNata il 9 agosto 1963 a Newark, nel New Jersey, da John R. Houston ed Emily Drinkard Houston (conosciuta meglio come Cissy), e cresciuta a East Orange, ha due fratelli: Michael e Gary. Sua madre \u00e8 da tempo cantante nel gruppo \"soul\" The Sweet Inspirations, gruppo che ha fatto \"tour\" e fornito le voci d'appoggio per Elvis Presley e Aretha Franklin, e ha inoltre fatto parte del gruppo gospel \"Drinkard Sisters\", insieme alle sue nipoti, nonch\u00e9 cugine di Whitney, Dionne e Dee Dee Warwick. Whitney Houston ha trascorso parte della sua adolescenza frequentando i locali notturni dove cantava la madre e ogni tanto saliva sul palco a esibirsi con lei. Fin da bambina, all'et\u00e0 di nove anni, incominci\u00f2 a cantare nel coro della New Hope Baptist Church fino a diventarne solista all'et\u00e0 di 11 anni.\n1977 - 1984: gli inizi.\nNel 1977, all'et\u00e0 di 14 anni, \u00e8 stata cantante di sostegno nel singolo della Michael Zager Band \"Life's a Party\". Zager offr\u00ec successivamente alla giovane cantante un contratto discografico, ma Cissy non fu d'accordo, volendo che la figlia finisse prima la scuola. Nel 1978, all'et\u00e0 di 15 anni, cant\u00f2 come voce di sottofondo nel singolo di Chaka Khan \"I'm Every Woman\", canzone che in seguito sarebbe diventata un successo per il suo album, colonna sonora campione di vendite del film \"Guardia del corpo\". Nei primi anni 1980, incominci\u00f2 a lavorare come modella dopo che un fotografo la vide cantare al \"Carnegie Hall\" con la madre. Considerate le sue evidenti abilit\u00e0 artistiche, i suoi genitori decisero di avviare formalmente la sua carriera nel 1981, dopo il diploma. Scelsero quindi la Tara Productions, con la quale firm\u00f2. Apparve quindi come voce solista nell'album \"Paul Jabara and Friends\" di Paul Jabara, pubblicato dalla Columbia Records nel 1983, nel quale cant\u00f2 \"Eternal love\".\nApparve in \"Seventeen\" e divenne una delle prime donne afro-americane ad aggiudicarsi la copertina della rivista. Apparve inoltre, in copertina, nelle riviste \"Glamour\", \"Cosmopolitan\", \"Vogue\", \"Miss Young\" e in uno spot TV della bibita Canada Dry. Mentre faceva la modella, continu\u00f2 la sua nascente carriera discografica, periodo in cui aveva ricevuto numerose offerte di agenzie di registrazione, tra cui Michael Zager nel 1980 ed Elektra Records nel 1981, collaborando con i produttori Ben Dover, Bill Laswell e Martin Bisi su un album chiamato \"One Down\", del gruppo \"Materials\". Per questo progetto, contribu\u00ec alla ballata \"Memories\". Nel 1983, il \"manager\" della Arista Clive Davis vide Whitney cantare e, rimasto colpito, le offr\u00ec un contratto di registrazione in tutto il mondo, che Whitney firm\u00f2, e s'impegn\u00f2 nello sviluppo della sua carriera. Cant\u00f2 come voce di supporto in album di Lou Rawls e Jermaine Jackson e registr\u00f2 inizialmente il duetto \"Hold Me\" con Teddy Pendergrass, che apparve nel suo album, \"Love Language\", singolo che fu realizzato nel 1984 e divenne una Top 5 hit R &amp; B, costituendo un primo grande successo per la cantante. Inoltre, si mostr\u00f2 per la prima volta in televisione nel 1983 al \"The Merv Griffin Show\", cantando il brano \"Home\" di Diana Ross ed eseguendo un \"medley\" con la madre.\n1985 - 2000: il successo planetario.\nBalz\u00f2 quindi alla notoriet\u00e0 musicale mondiale grazie al suo album d'esordio del 1985, intitolato \"Whitney Houston\" (che contiene una reinterpretazione di Diana Ross del 1983, \"In Your Arms\"), entrato direttamente al numero 1 della classifica americana, permanendovi per 14 settimane consecutive ed entrando nel Guinness dei Primati come l'album pi\u00f9 venduto di una cantante esordiente (quasi 29 milioni di copie). Il primo singolo della cantante \u00e8 \"You Give Good Love\", che, pubblicato nel 1985, giunge alla posizione n. 3 della Billboard Hot 100, costituendo il suo primo grande successo artistico. Di minor successo ma comunque memorabile \u00e8 \"All at Once\", pubblicato solo in alcuni paesi europei; con questo brano si \u00e8 esibita al Festival di Sanremo 1987, condotto da Pippo Baudo: al termine dell'esibizione il pubblico le tribut\u00f2 una \"standing ovation\" e le chiese il bis, richiesta subito soddisfatta. Fu il primo caso per un'artista internazionale; dopo di lei solo Michael Bolton, Mireille Mathieu e Asaf Avidan hanno ricevuto una richiesta di bis da parte del pubblico sanremese. I singoli successivi, ossia: \"Saving All My Love for You\", \"How Will I Know\" e \"Greatest Love of All\", arrivarono tutti e tre alla n. 1 nella Billboard Hot 100 e di altri paesi nel mondo; in pi\u00f9, ricevette il suo primo Grammy Award grazie a \"Saving All My Love for You\".\nDue anni dopo, nel 1987, torn\u00f2 con \"Whitney\", preceduto dalla hit internazionale \"I Wanna Dance with Somebody (Who Loves Me)\", con la quale ricevette il suo secondo Grammy; i singoli estratti sono, oltre a quello precedentemente citato: \"Didn't We Almost Have It All\", \"So Emotional\" e \"Where Do Broken Hearts Go\", con i quali la Houston ha scalato i vertici delle classifiche mondiali e stabilito un record tuttora rimasto imbattuto: quello di sette singoli consecutivi alla n. 1 della Billboard Hot 100. Si ricordano, inoltre, \"Love Will Save the Day\" e la cover \"I Know Him So Well\", in cui duetta con la madre. Nel 1988 incise \"One Moment in Time\", inno delle Olimpiadi di Seul.\nNel 1990 usc\u00ec il terzo album \"I'm Your Baby Tonight\", trascinato soprattutto dalla \"title-track\" e da \"All the Man That I Need\", che raggiunsero ambedue il n. 1 della classifica americana, mentre l'album arriv\u00f2 \"solo\" alla posizione n. 3 della Billboard 200; l'anno successivo incise l'inno statunitense in un singolo e lo cant\u00f2 alle truppe americane di ritorno dalla guerra del Golfo; la canzone raggiunse la top 10 americana. Sempre nel 1990, il cantautore romano Eros Ramazzotti scrisse e compose il duetto, \"Amarti \u00e8 l'immenso per me\", la demo del brano venne registrata inizialmente da Antonella Bucci per poi essere spedita negli Stati Uniti a Whitney Houston. Ma la cantante dovette rifiutare la collaborazione con il cantante italiano, poich\u00e9 legata a un contratto in esclusiva. Cos\u00ec la parte femminile del famoso duetto venne assegnata alla stessa Antonella Bucci.\nNel 1992, esordisce al cinema, con il film \"Guardia del corpo\", coprotagonista con Kevin Costner. Il brano colonna sonora, \"I Will Always Love You\", cover di un pezzo di Dolly Parton, ottiene un ineguagliato successo planetario, vendendo circa 16 milioni di copie nel mondo, rimanendo alla n. 1 negli Stati Uniti per 14 settimane consecutive e raggiungendo la vetta di circa 20 altri paesi. La colonna sonora del film diventa la pi\u00f9 venduta di tutti i tempi, con 42 milioni di copie in tutto il mondo. Di particolare risonanza sono anche i singoli \"I Have Nothing\" e la \"cover\" di Chaka Khan, \"I'm Every Woman\" che raggiunsero la n. 4; visto lo storico successo, nel 1994 vinse tre premi ai Grammy Award, tra cui Record of the Year e Album of the Year, e ne fece incetta di molti altri presso le manifestazioni dei premi musicali pi\u00f9 importanti a livello internazionale; \"I Have Nothing\" e \"Run to You\" ricevettero ciascuna una \"nomination\" agli Oscar come migliore canzone originale. Partecip\u00f2 alla cerimonia di chiusura dei mondiali di calcio Usa 94 cantando i suoi pi\u00f9 grandi successi.\nNel 1995 recit\u00f2 in \"Donne - Waiting to Exhale\" e incise per la colonna sonora ben tre singoli, tra cui il pi\u00f9 noto \u00e8 senz'altro \"Exhale (Shoop Shoop)\", il quale risulta essere il terzo singolo della storia statunitense a esordire alla prima posizione; l'ultima hit numero uno della cantante; il singolo rimasto pi\u00f9 settimane alla seconda posizione negli USA e uno dei maggiori successi r'n'b dell'annata. La colonna sonora si avvalse della collaborazione di artiste del calibro di Toni Braxton, Chaka Khan, Aretha Franklin, Patti LaBelle, Mary J. Blige e CeCe Winans, con la quale esegu\u00ec \"Count on Me\". Nel 1996 partecip\u00f2 a \"Uno sguardo dal cielo\" al fianco di Denzel Washington, interpretando tutti i brani della \"\", che vendette oltre 6 milioni di copie e pertanto risult\u00f2 essere l'album gospel di maggior successo nella storia d'America. Tra i singoli di quest'album, il pi\u00f9 conosciuto \u00e8 \"I Believe in You and Me\", che raggiunse la posizione n. 4 della classifica americana; gli altri singoli estratti dalla colonna sonora sono \"Step by Step\" e \"My Heart Is Calling\".\nWhitney lanci\u00f2 nel 1998 il suo quarto album, \"My Love Is Your Love\", il quale ottenne un maggiore successo di vendite in Europa piuttosto che negli Stati Uniti, dove si ferm\u00f2 alla n. 13, il risultato pi\u00f9 basso a livello di vendite di album nella sua carriera; il singolo portante \u00e8 la hit \"It's Not Right but It's Okay\", il quale si posiziona alla n. 4 della classifica statunitense (stesso risultato per la \"title-track\") e le frutt\u00f2 il sesto e ultimo premio Grammy. Con \"Heartbreak Hotel\", cantato insieme alle \"soulsister\" Faith Evans e Kelly Price, raggiunse la seconda posizione; sebbene \"I Learned from the Best\" non avesse riscosso particolare successo, riuscendo appena a entrare nella top 30, \"When You Believe\", cantato in duetto con Mariah Carey, nel 1999 si aggiudic\u00f2 l'Oscar come migliore canzone originale.\nNel 2000 usc\u00ec il primo \"\", doppio CD antologico contenente alcuni duetti inediti, ossia: \"If I Told You That\" con George Michael, \"Could I Have This Kiss Forever\" con Enrique Iglesias e \"Same Script, Different Cast\" con Deborah Cox. L'album vendette circa 10 milioni di copie nel mondo e risult\u00f2 essere uno dei 20 album pi\u00f9 venduti nella storia delle classifiche inglesi. In particolare, dopo la scomparsa dell'artista nel febbraio 2012, l'album riscosse un notevole successo, entrando nelle top 10 di numerosi paesi e raggiungendo la seconda posizione nella classifica statunitense dei 200 album pi\u00f9 venduti della settimana.\n2002 - 2012: gli ultimi anni, il declino e il ritorno.\nNel 2002 pubblic\u00f2 \"Just Whitney\", il quinto album di inediti, anticipato dal singolo \"Whatchulookinat\" e contenente brani quali \"One of Those Days\" e \"Try It on My Own\".\nNel 2003 Whitney decise di lanciare un album natalizio, intitolato \"\". Nel disco \u00e8 presente anche un duetto tra l'artista e sua figlia. Tuttavia, questi ultimi due dischi non raggiunsero il successo ottenuto negli anni ottanta e novanta.\nDal 2004 al 2006 la carriera artistica di Whitney sub\u00ec un arresto a causa di gravi problemi familiari, problemi che videro una soluzione solo nel settembre del 2006, quando Whitney divorzi\u00f2 dal marito Bobby Brown. Domenica 19 febbraio 2006 si esib\u00ec in Medals Plaza, in Piazza Castello a Torino, durante una tormenta di neve, per i XX Giochi Olimpici Invernali.\nNel 2007 Whitney torn\u00f2 alla musica firmando un contratto con il suo discografico di sempre, Clive Davis, e nel dicembre dello stesso anno si esib\u00ec in concerto durante la manifestazione Live&amp;Loud 2007, a Kuala Lumpur. Successivi concerti si sono svolti a Tobago, in Marocco e in Kazakistan. Il 7 febbraio Whitney si esib\u00ec alla serata di gala che anticipava i Grammy ovvero il Pre-Grammy Party, organizzata dal suo mentore e produttore Clive Davis. Proprio a lui dedic\u00f2 la \"performance\" composta da 4 dei suoi maggiori successi ovvero: \"I Will Always Love You\", \"I Believe in You and Me\", \"It's Not Right but It's Okay\" e \"I'm Every Woman\". Clive Davis annunci\u00f2 che Whitney era pronta a ritornare sulle scene e ha registrato una canzone con il produttore/cantante R. Kelly dal titolo \"I Look to You\" e che la settimana seguente ai Grammy entrer\u00e0 in studio con David Foster per registrare la canzone \"I Didn't Know My Own Strenght\" scritta da Diane Warren.\nL'8 febbraio Whitney fece una sorprendente apparizione ai Grammy. La cantante, dopo aver ricevuto una \"standing ovation\" consegn\u00f2 il premio come Miglior Album R&amp;B a un'emozionata Jennifer Hudson. Il 9 febbraio Whitney fu ai BET Honors per presentare un premio speciale a Tyler Perry. Il 17 aprile Diane Warren rivel\u00f2 alla rivista \"Vibe Magazine\" di aver scritto \"I Didn't Know My Own Strength\" esclusivamente per Whitney.\nIl 4 giugno il sito web ufficiale di Whitney annunci\u00f2 l'uscita del settimo album dell'artista il 31 agosto 2009. L'8 agosto il sito di informazione musicale \"Music Link\" annunci\u00f2 che Whitney avrebbe firmato un contratto con l'AEG, uno dei colossi dell'industria dell'intrattenimento americana, la cui preoccupazione urgente era riempire il maggior numero possibile di date lasciate scoperte da Michael Jackson a Londra.\nIl 28 agosto venne pubblicato in Italia e in Germania, a distanza di sette anni dall'ultimo lavoro discografico, \"I Look to You\". Il 1\u00ba settembre Whitney si esib\u00ec a New York, su un palco allestito al Central Park, cantando dal vivo due \"hit\" del passato \"I'm Every Woman\" e \"My Love Is Your Love\" e i due nuovi singoli \"Million Dollar Bill\" e \"I Look to You\". Il concerto, registrato dalla trasmissione americana \"Good Morning America\" \u00e8 stato mandato in onda il giorno seguente, il 2 settembre.\nIl 7 settembre, dopo appena una settimana dall'uscita, \"I Look to You\" si posizion\u00f2 al numero 1 nella classifica italiana FIMI degli album pi\u00f9 venduti. Il 21 ottobre Whitney partecip\u00f2 alla versione italiana di \"X Factor\", esibendosi in \"Million Dollar Bill\". Al termine dell'esibizione la cantante ricevette il disco d'oro per aver superato la soglia di 35\u00a0000 copie vendute in Italia con l'album \"I Look to You\".\nWhitney intraprese un \"tour\" mondiale che prevedeva anche due tappe in Italia, a maggio.\nIl 22 novembre Whitney si esib\u00ec agli American Music Awards cantando \"I Didn't Know My Own Strenght\" e ricevendo il \"Premio Internazionale per l'Eccellenza\". Il 2 dicembre \"I Look to You\" \u00e8 stato certificato disco di platino dalla RIAA per aver venduto pi\u00f9 di 1 milione di copie negli Stati Uniti, e in Italia il 20 dicembre \u00e8 stato certificato dalla FIMI disco di platino per aver venduto pi\u00f9 di 70\u00a0000 copie.\nNel gennaio 2010, Whitney Houston \u00e8 stata nominata per due NAACP Image Awards nelle categorie \"Best Female Artist\" e \"Best Music Video\", vincendo in quest'ultima con il video musicale del singolo \"I Look to You\". L'artista ha inoltre ricevuto una \"nomination\" per gli Echo Awards, la versione tedesca dei Grammy, nella categoria \"Best International Artist\". Il 26 gennaio l'Arista Records pubblic\u00f2 \"Whitney Houston: The Deluxe Edition\" per celebrare il 25\u00ba anniversario dell'album di esordio della cantante. Questa edizione comprende tutte le canzoni dell'album originale completamente rimasterizzate, interviste, spettacoli dal vivo, video promozionali, remix e molto altro.\nIl 1\u00ba febbraio Whitney ha ricevuto l'\"Entertainer Honor Award\" ai \"Bet Honors\". Durante la serata, la cantante gospel \"Kim Burrell\" ha reso omaggio a Whitney esibendosi in \"I Believe in You and Me\", seguita da Jennifer Hudson, che invece ha cantato \"I Will Always Love You\". Il 6 febbraio Whitney ha incominciato a Seul in Corea Del Sud il \"Nothing But Love World Tour\", primo \"tour\" mondiale in 11 anni. La \"tourn\u00e9e\" ha visto la cantante esibirsi in molti paesi del mondo, tra cui Giappone, Australia, Nuova Zelanda, Francia, Italia, Germania, Finlandia, Inghilterra e si \u00e8 concluso il 17 giugno a Manchester.\nIl 30 gennaio Whitney si \u00e8 esibita al BET Celebration of Gospel 2011 con il brano \"I Look to You\", duettando con la cantante Kim Burrell.\nNell'autunno del 2011 gir\u00f2 la sua ultima pellicola cinematografica \"Sparkle - La luce del successo\", diretta da Salim Akil, ispirata alla storia delle Supremes. L'uscita nelle sale \u00e8 stata per l'agosto 2012.\nIl 9 febbraio 2012, la cantante fece visita a Brandy Norwood e Monica insieme a Clive Davis per prendere parte a una serata organizzata a margine dei Grammy Awards al Beverly Hilton Hotel di Beverly Hills. Lo stesso giorno, la Houston fece la sua ultima apparizione in pubblico a Hollywood, eseguendo il brano \"Jesus Loves Me\" in duetto con Kelly Price.\nLa morte.\nL'11 febbraio 2012, l'ex marito Bobby Brown, allarmato per il suo ritardo, chiam\u00f2 i parenti e amici dell'artista, i quali avrebbero chiesto al personale dell'albergo di entrare nella Suite 434 del Beverly Hilton Hotel, dove alloggiava la Houston, trovandola esanime sott'acqua, nella sua vasca da bagno. Una persona del suo \"entourage\" chiam\u00f2 i soccorsi alle 15:43, e i paramedici dell'hotel tentarono subito di rianimarla eseguendo il Basic Life Support, senza risultati. La causa del decesso non venne subito identificata, ma la polizia locale afferm\u00f2 che \"non erano presenti segni di un tentativo di omicidio\".\nIl 22 marzo 2012, il dipartimento di medicina di Los Angeles dichiar\u00f2 che la causa della morte fu dovuta a un collasso cardiaco causato probabilmente dal noto e prolungato abuso di droga, farmaci e alcool, tra cui un eccessivo consumo di cocaina e marijuana. L'esame tossicologico evidenzi\u00f2 poi la presenza nel suo corpo di difenidramina, alprazolam, cannabis e vari farmaci antidepressivi, che comunque \"non hanno contribuito alla morte\", archiviata come \"accidentale\". Anni dopo, invece, si \u00e8 formulata l'ipotesi di \"annegamento\", poich\u00e9 la Houston era completamente sott'acqua, dovuto a un possibile infarto causato dai farmaci.\nIl 18 febbraio 2012 sono stati celebrati i suoi funerali nella chiesa battista di Newark, in New Jersey, dove l'artista aveva incominciato a cantare nel coro gospel, alla presenza di circa 1.500 persone, tra cui molte \"star\" dello spettacolo: Kevin Costner, che l'ha ricordata in un discorso, Elton John, Alicia Keys, Stevie Wonder, Mary J. Blige, Roberta Flack, Mariah Carey, Chaka Khan, Brandy, Beyonc\u00e9, Oprah Winfrey e la cugina di Whitney, Dionne Warwick. In chiesa c'era anche Jesse Jackson, mentre Aretha Franklin fu costretta a rinunciare per problemi di salute.\nTra gli invitati vi era anche l'ex marito della cantante, Bobby Brown, che per\u00f2 decise di abbandonare in anticipo la cerimonia per il troppo dolore. Whitney Houston venne sepolta nel cimitero di Westfield, nel New Jersey, a fianco del padre John Russell Houston, morto nel 2003. Tre anni dopo mor\u00ec nello stesso modo anche la figlia Bobbi Kristina, nata dall'unione con Bobby Brown.\nLa riapertura del caso.\nAlla fine del dicembre 2012 venne riaperto il caso sulla morte della cantante, quando un investigatore privato rese pubblica la sua teoria secondo cui la cantante sarebbe stata assassinata per debiti di droga.\nVita privata.\nNegli anni '80, la Houston \u00e8 stata sentimentalmente legata alla \"star\" del football americano Randall Cunningham e all'attore Eddie Murphy.\nNel 1989, ai Soul Train Music Awards, Whitney conobbe il cantante R&amp;B Bobby Brown, che poi sposer\u00e0 nel 1992, nonostante il dissenso di familiari ed amici (visti i precedenti giudiziari di Brown edi tre figli che Brown gi\u00e0 aveva da tre donne diverse, mentre la Houston conservava ancora l'immagine pubblica di ragazza morigerata). Dopo un aborto spontaneo, nel 1993 nacque la figlia della coppia, Bobbi Kristina Brown.\nNegli anni 1990 Brown continu\u00f2 ad avere problemi con la legge per molestie sessuali, guida in stato di ebbrezza e lesioni; tempo dopo, cominciarono le prime indiscrezioni sull'uso di droga da parte di Whitney. Nel 2003, durante un litigio, Brown picchi\u00f2 la moglie; la polizia dovette usare lo shock elettrico per fermarlo e poi arrestarlo. Dopo vari scandali per infedelt\u00e0, arresti per droga e alcol e problemi con il marito, nel 2006 Whitney si separ\u00f2 da Brown per disintossicarsi. Infine, chiese il divorzio e le venne affidata la custodia della figlia. Brown contest\u00f2 per\u00f2 il divorzio in un documento in cui dichiar\u00f2 anche di essere senza fissa dimora e depresso, ma non si present\u00f2 poi all'udienza fissata; persino i suoi avvocati, a quel punto, rinunciarono al mandato e lo abbandonarono.\nI problemi di droga.\nMentre negli anni '80 e nei primi anni '90 Whitney rivendicava l'immagine di \"brava ragazza\" tutta chiesa e lavoro, a fine anni novanta ci fu un cambiamento nel suo modo di comportarsi; arrivava con ore di ritardo alle interviste e cancellava all'ultimo momento concerti e apparizioni TV. Come conseguenza del fatto che molti suoi concerti vennero cancellati e che la cantante avesse perso molti chili, si inizi\u00f2 a parlare di un uso di droghe che Whitney avrebbe fatto assieme al marito.\nSempre nel 2000, Whitney avrebbe dovuto esibirsi con Clive Davis, in una serata per l'ingresso nella Rock &amp; Roll Hall of Fame dell'uomo che l'aveva lanciata come cantante; tuttavia Whitney cancell\u00f2 l'esibizione dieci minuti prima dell'inizio dello spettacolo. Lo stesso anno avrebbe dovuto esibirsi anche alla notte degli Oscar, ma venne licenziata dal regista dello \"show\", che era un suo vecchio amico. L'agente di Whitney ne indic\u00f2 la causa in un mal di gola, ma Steve Pond dichiar\u00f2 poi, in un suo libro, che \"La Houston non era in grado di cantare, era distratta e non interessata\" e che, al momento d'incominciare \"Over the Rainbow\", la cantante attacc\u00f2 con un altro brano. Successivamente, anche Houston ammise di essere stata licenziata.\nL'anno seguente, Whitney fece un'apparizione nello \"show\" per i trent'anni di carriera di Michael Jackson, destando impressione per la sua magrezza; l'esibizione rafforz\u00f2 i sospetti di uso di droga, anoressia e bulimia, ma il suo agente la difese ancora: \"Whitney \u00e8 sotto stress per motivi familiari e, quando \u00e8 sotto stress, non mangia\". Senza dare spiegazioni, Whitney cancell\u00f2 anche il concerto della sera seguente. Nel 2002, in un'intervista, Diane Sawyer chiese a Whitney di commentare la foto della sua esibizione per Michael Jackson: \"\u00c8 una foto venuta male\", disse lei. Quanto ai pettegolezzi sul suo uso di droga rispose: \"Chiariamo una cosa: il crack \u00e8 economico e io ho guadagnato troppo per fumare crack. Chiariamolo, ok? Non usiamo il crack, non lo facciamo\". Whitney ammise invece di fare uso di varie sostanze e di partecipare a festini; quando le venne chiesto, con Brown al suo fianco, se Brown l'avesse mai picchiata, rispose arrabbiata: \"No, non mi ha mai picchiata. Io l'ho picchiato in un momento di rabbia\".\nNel 2004 Whitney entr\u00f2 in un programma di riabilitazione dalla droga, ma l'anno dopo apparve nel \"reality\" televisivo di Brown, nel quale venne messa in bella mostra la vita disordinata che conduceva la coppia; nel 2005 rientr\u00f2 nella stessa clinica di riabilitazione e complet\u00f2 con successo il programma.\nLa causa con il padre.\nNel 2002 Whitney \u00e8 stata coinvolta in una causa legale con il padre e manager, John Houston, per 100 milioni di dollari: egli afferm\u00f2 che la figlia non gli avesse pagato quanto dovuto per averla aiutata nella sua carriera e nelle controversie degli ultimi anni. Entrambi apparvero in TV, sostenendo le proprie posizioni. John Houston mor\u00ec nel 2003; la sentenza \u00e8 stata emessa nel 2004, a favore di Whitney, in quanto l'erede legale della societ\u00e0 di John Houston non riusc\u00ec a prendere parte alle udienze per le indagini preliminari. Alla sua morte, John Houston aveva divorziato dalla madre di Whitney da pi\u00f9 di vent'anni.\nI documentari.\nNel 2017 Nick Broomfield ha raccontato la vita della cantante nel docufilm intitolato \"Whitney: Can I Be Me\", distribuito in Italia come evento speciale da Eagle Pictures. L'anno successivo nel 2018 il regista Kevin MacDonald realizz\u00f2 un film biografico sulla vita della star, intitolato \"Whitney\", ricco di rivelazioni shock sulla sua vita, tra cui le molestie subite da bambina da parte di una sua parente, i molteplici problemi che affliggevano la sua famiglia, come il tradimento di sua madre verso suo padre.\nStile e influenze musicali.\nNonostante la sua naturale attitudine per il soul e per il gospel, Whitney, nel corso della sua carriera, ha sperimentato con successo diversi generi musicali, tra cui rhythm and blues, pop, dance, ballad, country, urban, funk, hip hop e ha influenzato generazioni di cantanti pi\u00f9 giovani, che hanno tratto da lei ispirazione; tra di esse si distinguono Ava Max, Ariana Grande, Nicole Scherzinger, C\u00e9line Dion, Mariah Carey (queste ultime due insieme a Whitney fanno parte della cosiddetta \"Trinit\u00e0 vocale\"), Christina Aguilera, Beyonc\u00e9, Rihanna, Toni Braxton, Kelly Clarkson, Britney Spears, Lady Gaga, Jessica Simpson, Alicia Keys, Leona Lewis, Giorgia (soprannominata \"la Whitney Houston italiana\"), Karima Ammar, Kelly Rowland, Pink, Mary J. Blige, Lara Fabian, Charice e altri ancora; gli artisti da cui ha tratto maggiormente ispirazione sono: la cugina Dionne Warwick, Aretha Franklin, Chaka Khan, Gladys Knight, Roberta Flack, Lena Horne e la madre Cissy Houston.\nVideografia.\nLa videografia della cantante statunitense Whitney Houston comprende cinquantacinque video musicali, quattro album compilation e un video tour.\nDoppiatrici italiane.\nNelle versioni in italiano dei suoi film, Whitney Houston \u00e8 stata doppiata da:"}
{"id": "220983", "revid": "344897", "url": "https://it.wikipedia.org/wiki?curid=220983", "title": "Ponte della Maddalena (Borgo a Mozzano)", "text": "Il Ponte della Maddalena (detto Ponte del Diavolo) attraversa il fiume Serchio nei pressi di Borgo a Mozzano, in provincia di Lucca.\nA seguito della sua forma, del suo arco pi\u00f9 alto, ampio e particolare, quasi inumano, questa perla dell'ingegneria \u00e8 oggetto di molti racconti.\nStoria.\nLa costruzione di un ponte nel XI secolo che mettesse in collegamento la due sponde del Serchio si deve alla volont\u00e0 della contessa Matilde di Canossa a cavallo tra l'XI e il XII secolo, ma le fattezze attuali si devono al rifacimento di Castruccio Castracani, signore di Lucca all'inizio del XIV secolo. Il ponte, pur con vari rimaneggiamenti, rimase intatto almeno fino al 1836 quando una violenta piena del Serchio arrec\u00f2 gravi danni. All'inizio del 1900 fu invece aperto un nuovo arco nella parte terminante ad ovest per il passaggio della ferrovia Lucca-Aulla modificandone pesantemente la forma originaria.\nDeve il suo nome ad una cappella o oratorio che si trovava sulla sponda a sinistra del ponte.\nLeggenda.\nLa costruzione.\nIl Ponte della Maddalena \u00e8 comunemente identificato come \"Ponte del diavolo\". Come molte altre imprese che ai coevi parevano impossibili, la leggenda popolare ne attribuisce la costruzione al diavolo, il quale vien poi truffato in vari modi. La leggenda narra del capo muratore impegnato nella costruzione del ponte che era molto preoccupato del ritardo accumulato nella stessa opera, date le continue ed impetuose piene del fiume. Una sera preso dalla disperazione cominci\u00f2 a pronunciare sacrilegi tali da evocare Satana. Allora il diavolo disse al capomastro che avrebbe completato lui stesso l'opera in una sola notte in cambio della prima anima che avesse attraversato il ponte; capo muratore accett\u00f2 e la costruzione fu ultimata. \nIl capomastro, disperato per l'imminenza del pesante tributo al diavolo, corse dal parroco del paese, il quale, ascoltata la confessione, escogit\u00f2 uno stratagemma: fece attraversare il ponte ad un cane. Il diavolo, infuriato per il gesto scaltro, lo prese e si butt\u00f2 nelle acque del fiume senza mai pi\u00f9 farsi rivedere. Si racconta inoltre che il cane, un pastore maremmano del tutto bianco, ogni tanto si veda passeggiare sul ponte nelle ultime sere di ottobre e che rappresenti il diavolo che ancora cerca l'anima del capocantiere. Si dice anche di poter osservare sul fondo del fiume il corpo pietrificato del povero animale.\nLeggende simili si narrano per altri ponti come il Ponte Gobbo sul fiume Trebbia nella localit\u00e0 di Bobbio o il Puente del Diablo a Martorell in Spagna. Il ponte del diavolo nel santuario di San Francesco di Paola (Cosenza).\nCi sono altre versioni che parlano di un maiale che rincorreva una mela in cui il maligno adirato dalla beffa subita, si gett\u00f2 nel Serchio, aprendo cos\u00ec un varco con gli inferi e scatenando un pandemonio tale da lasciare segni sul fondo del fiume e nella mente degli abitanti.\nLucida Mansi.\nUn altro fatto che porterebbe una giustificazione ulteriore al nome che porta \u00e8 la storia di Lucida Mansi. La nobildonna lucchese era bella, prestante, potente, ricca e giovane con una tremenda paura per la vecchiaia. Ella faceva di tutto per evitare l'avanzare dell'et\u00e0: alchimie, viaggi alla ricerca di saggi, fonti mistiche ed altro per non invecchiare. Una mattina, nella sua residenza di Monsagrati a Pescaglia, scopr\u00ec che sul suo viso era apparsa una lieve ruga. In preda alla disperazione cominci\u00f2 a piangere ed urlare. La sera di quello stesso giorno Lucida (o Lucilla) mentre vagava nervosamente per le vie di Borgo a Mozzano, pass\u00f2 presso il Ponte della Maddalena (allora ancora cos\u00ec conosciuto) dove ebbe un incontro con un bellissimo ragazzo il quale le propose trenta anni di giovinezza in cambio della propria anima. La sciagurata accett\u00f2. Cos\u00ec Lucida venne portata dal giovane sul punto pi\u00f9 alto del Ponte, a quel punto il ragazzo prese le sembianze di Lucifero e stacc\u00f2 l'anima della nobildonna dal suo corpo, gettandola nel Serchio."}
{"id": "220985", "revid": "709565", "url": "https://it.wikipedia.org/wiki?curid=220985", "title": "Elijah Snow", "text": "Elijah Snow \u00e8 un personaggio dei fumetti creato da Warren Ellis e John Cassaday nel 1999, pubblicato dalla Wildstorm - DC Comics sulle pagine della serie \"Planetary\".\n\u00c8 un metaumano con la capacit\u00e0 di abbassare la temperatura attorno a lui sotto lo zero. Nato il 1\u00ba gennaio 1900, \u00e8 virtualmente immortale (\u00e8 infatti uno dei Century Babies personaggi nati agli inizi dello scorso secolo che hanno il compito di proteggere la Terra. Tra questi ricordiamo anche Jenny Sparks e Axel Brass).\nHa creato l'organizzazione \"The Planetary\" di \"Archeologia dell'Impossibile\" cercando la storia segreta del mondo. \u00c8 conosciuto anche come il \"quarto uomo\".\nElijah \u00e8 stato privato della memoria per decenni dalla squadra chiamata \"i Quattro\", un gruppo di metaumani che manipola il corso della storia di questo e altri mondi del \"bleed\" da quasi cinquant'anni. Snow, diventato oramai pericoloso, \u00e8 stato rapito e sottoposto a blocchi mentali per impedirgli sia di ricordare che di interferire di nuovo con i progetti dei Quattro. Lo scopo di Snow all'epoca del rapimento (ed anche attuale) dopo aver visto di quali atrocit\u00e0 siano responsabili i 4 uomini e la totale distruzione di questi individui.\nIl team \"Planetary\" \u00e8 parte integrante del \"Wildstorm Universe\"."}
{"id": "220986", "revid": "115287896", "url": "https://it.wikipedia.org/wiki?curid=220986", "title": "Legis actio sacramento", "text": "In diritto romano con l'espressione Legis actio sacramento (o sacramenti o per sacramentum) si indicava uno schema procedurale di antichissima applicazione che poteva essere utilizzato per la tutela di qualsivoglia pretesa che fosse comunque riconosciuta dallo \"ius civile\" arcaico.\nL'antico schema prevedeva una sfida tra due contendenti (l'\"actor\", \"colui che avvia l'azione\", e il \"reus\", \"convenuto, colui che \u00e8 chiamato in giudizio\") posti su un piano di parit\u00e0. Ciascuna delle parti affermava con parole solenni o la spettanza di una determinata \"res\" (e in tal caso si aveva la \"legis actio sacramento in rem\") o l'una negava e l'altra affermava l'esistenza di un credito (e in tal caso si aveva la \"legis actio sacramento in personam\"). Il \"sacramentum\" era per l'appunto la solenne sfida, la scommessa, in origine un giuramento con implicazioni religiose donde il nome \"sacramentum\", e chi usciva sconfitto al termine della controversia era costretto a pagare la \"summa sacramenti\" per aver giurato il falso. \nIl giurista romano Gaio ci descrive la \"legis actio sacramento\" nel suo stadio evolutivo avanzato, allorquando questo modo di \"lege agere\" aveva gi\u00e0 perso la sua implicazione religiosa. Nelle sue istituzioni la definisce \"generalis\" e \"periculosa\":\nLo svolgimento della \"legis actio sacramento in rem\".\nIl rituale antichissimo della \"legis actio sacramento in rem\" postulava la presenza dei due contendenti e della \"res\" (o della persona) oggetto di controversia, e la cosiddetta \"vindicatio\" ossia la pronuncia di parole solenni con le quali veniva rivendicata la appartenenza della cosa (o della persona, nel caso di \"vindicatio\" del \"filius familias\"). Le parole del formulario che le parti in causa dovevano pronunciare, compiendo gesti solenni prestabiliti, sono stati tramandati dal IV commentario delle Istituzioni di Gaio con riferimento alla rivendica di uno schiavo:\nQualora invece la controversia avesse avuto per oggetto un bene che non poteva essere agevolmente portato \"in ius\", come una colonna o un gregge, si usava l'espediente di portare \"in ius\" solo una piccola parte della cosa, che fungeva da simbolo. Su questa si faceva la \"vindicatio\" fingendo di farla sulla restante parte della \"res\".\nCos\u00ec, per continuare gli esempi appena indicati, nel caso del gregge si vindicava sopra una sola pecora, o addirittura sopra un pelo di essa (\"vel etiam pilus\" dice Gaio), e se si trattava di una colonna bastava una scheggia di essa. Se invece la lite verteva su di un fondo, si portava in giudizio una piccola zolla. Anche qui Gaio ci tramanda le parole esatte:\nDurante lo svolgimento del rituale uno dei due contendenti poteva scegliere di non proseguire e di ritirarsi. In tal caso il procedimento veniva interrotto e la \"res\" veniva aggiudicata all'altro contendente. Tale ipotesi diede vita all'istituto della in iure cessio.\nLo svolgimento di questo rituale avveniva nella prima fase del procedimento, detta \"in iure\", innanzi a un magistrato giusdicente (a partire dal 367 a.C. il pretore). I due contendenti potevano avvalersi di garanti, i quali davano la loro parola che, una volta emanata la sentenza definitiva, avrebbero reso il bene oggetto del contendere, al soggetto riconosciuto vincitore. Il pretore, dopo le formule solenni, concedeva il possesso interinale al contendente con i garanti ritenuti pi\u00f9 idonei. \nLa seconda fase, detta \"apud iudicem\", si teneva dinanzi a un giudice, privato cittadino romano, scelto da entrambi i soggetti perch\u00e9 ritenuto giusto arbitro nella controversia. In questa fase i contendenti si avvalevano di testimoni e prove per avvalorare la loro causa e, infine, il giudice assegnava la propriet\u00e0 definitiva. Tale sentenza era inappellabile, e la controversia irripetibile. Ovviamente se la \"res\" era assegnata a colui che nella fase in iure non era stato nominato possessore in itinere, allora questo doveva restituire il bene a quello che ora era il legittimo proprietario, pi\u00f9 eventuali \"vantaggi\" maturati durante il possesso provvisorio.\nLo svolgimento della legis actio sacramento in personam.\nLa \"legis actio sacramento in personam\" si svolgeva in modo analogo alla \"legis actio sacramento in rem\". Nella fase \"in iure\" l'attore, sempre con parole solenni e seguendo una rigida formula, affermava di vantare un credito nei confronti del convenuto, indicando la somma dovuta, e rivolto al contendente chiedeva di confermare o negare. In caso di negazione si passava alla sfida reciproca al \"sacramentum\" e poi si continuava come per la \"legis actio sacramento in rem\".\nLa \"summa sacramenti\", pagata dalla parte la cui affermazione risultava infondata, veniva incassata dall'erario e non dalla controparte."}
{"id": "220989", "revid": "119031300", "url": "https://it.wikipedia.org/wiki?curid=220989", "title": "Il sogno di Scipione", "text": "Il sogno di Scipione, K 126, \u00e8 una \"serenata drammatica\" in un atto di Wolfgang Amadeus Mozart su libretto di Pietro Metastasio. L'opera si sarebbe dovuta rappresentare in occasione dei festeggiamenti per il cinquantesimo anniversario della consacrazione sacerdotale del principe-arcivescovo di Salisburgo Sigismund III von Schrattenbach, nel 1772. Il 16 dicembre del 1771 Schrattenbach moriva e il successore, Hieronymus von Colloredo, poco gradito ai Mozart, venne eletto il 14 marzo dell'anno seguente.\nPer via della sua avarizia e del suo scarso interesse per le arti l'opera non venne probabilmente mai eseguita integralmente, nemmeno per le feste per l'intronizzazione del 1\u00ba maggio 1772 nel Castello di Mirabell. La prima esecuzione moderna ebbe luogo in forma di oratorio durante la settimana mozartiana del 1979 a Salisburgo. Dopo una esecuzione amatoriale a Bayreuth nel 1982 segu\u00ec la prima esecuzione in forma scenica nel 1984 nell'ambito del II festival di Vicenza al Teatro Olimpico, sotto la direzione del M\u00b0 Christopher Hogwood. Un'esecuzione del \"Sogno\" \u00e8 stata realizzata nel mese di agosto 2001 a Utrecht nella Chiesa di Maria Minore, sotto la direzione del M\u00b0 Jed Wentz (Musica ad Rhenum).\nTrama.\n\"L'azione si figura in Africa nella Reggia di Massinissa:\"\nScipione Emiliano, Africano Minore, condottiero romano e distruttore di Cartagine, riposa nella reggia di Massinissa e, in sogno, gli appaiono due divinit\u00e0, Costanza e Fortuna, che lo esortano a diventare adepto di una di loro.\nLa Costanza gli presenta i suoi avi tra gli abitanti dei Campi Elisi: Publio (Scipione Africano Maggiore) e suo padre Emilio Paolo. Scipione vorrebbe restare con loro, ma non \u00e8 possibile.\nScipione chiede se non ci sia una, che viene detta pu\u00f2 essere, forza che possa contrastare i capricci della sorte: Costanza paragona la costanza con lo scoglio del mare che resiste alla tempesta (\"Biancheggia in mar lo scoglio\"). Scipione decide a favore di Costanza e resiste alle minacce di Fortuna e infine si sveglia riconoscendo nel sogno un messaggio degli d\u00e8i.\nEntra in scena Licenza, l'omaggio personificato, ed espone la morale: il vero protagonista non \u00e8 Scipione, ma il virtuoso mecenate Sigismondo (Hieronymus).\nOrganico orchestrale.\nLa partitura di Mozart prevede l'utilizzo di:\nPer i recitativi secchi: clavicembalo e violoncello"}
{"id": "220991", "revid": "2201943", "url": "https://it.wikipedia.org/wiki?curid=220991", "title": "The O.C.", "text": "The O.C. \u00e8 una serie televisiva teen drama statunitense, creata da Josh Schwartz, originariamente trasmessa dal canale televisivo Fox negli Stati Uniti dal 5 agosto 2003 al 22 febbraio 2007, per un totale di quattro stagioni. \"O.C.\" \u00e8 l'abbreviazione di Orange County, la localit\u00e0 della California in cui \u00e8 ambientata la serie. \nIn Italia \u00e8 stata trasmessa dal 2004 al 2007 da Italia 1 e Mediaset Premium.\nLa serie \u00e8 incentrata sul personaggio di Ryan Atwood, un giovane problematico, introverso, ma dal carattere forte, proveniente da una famiglia disagiata. Ryan viene adottato dai ricchi e filantropi Sandy e Kirsten Cohen. Ryan e il suo fratello adottivo Seth, un adolescente intelligente ma insicuro, affrontano la vita come outsider nel mondo di alta classe di Newport Beach. Nel corso della serie, Ryan e Seth intrecciano relazioni con la ragazza della porta accanto, Marissa Cooper, la cotta d'infanzia di Seth, Summer Roberts, e la solitaria Taylor Townsend. Un elemento che caratterizza la serie \u00e8 lo scontro culturale tra la famiglia Cohen, idealista, magnanima e sempre pronta ad aiutare il prossimo, e la comunit\u00e0 di Newport Beach, superficiale, materialista e bigotta. Nella serie sono inclusi elementi del postmodernismo, e funzioni mischiate di melodramma e commedia.\n\"The O.C.\" \u00e8 stato trasmesso in pi\u00f9 di 50 paesi in tutto il mondo ed \u00e8 stata una delle serie pi\u00f9 famose nel 2003. \u00c8 stata definita un fenomeno culturale ed ha ricevuto un'accoglienza prevalentemente positiva da parte della critica. Dopo il successo iniziale, nelle successive stagioni la serie ha subito per\u00f2 un calo di audience, che ha portato alla cancellazione della serie all'inizio del 2007, nonostante una petizione online che aveva ottenuto oltre firme. La serie \u00e8 stata anche pubblicata su DVD, oltre che su iTunes.\nTrama.\nLa prima stagione si concentra sull'arrivo di Ryan Atwood a Newport Beach per vivere con Sandy, un avvocato, e Kirsten Cohen che lo prendono con loro dopo l'abbandono della madre e dopo essere finito in galera per aver aiutato il fratello a rubare una macchina. Uno dei temi principali della prima stagione \u00e8 lo shock culturale che Ryan prova nell'adattarsi, dopo una vita di abusi domestici e povert\u00e0, a vivere in una societ\u00e0 superficiale. Diventa presto amico di Seth Cohen, ed inizia ad avere una relazione con Marissa Cooper. Bench\u00e9 proveniente da contesti molto diversi, Ryan scopre presto di affrontare problemi simili ai suoi nuovi amici, come il conflitto d'identit\u00e0 e l'alienazione familiare. La relazione tra Ryan e Marissa cresce quando lui l'aiuta ad affrontare il divorzio dei genitori. Mentre la serie continua, Ryan assume un ruolo molto protettivo nei confronti di Marissa, mostrandosi come una persona pi\u00f9 stabile e controllata di quanto non fosse stata ritratta in origine. Altre storie includono la trasformazione di Seth da ragazzo solitario senza amici a dongiovanni con due ragazze, Summer ed Anna; l'arrivo di Oliver Trask, un adolescente tormentato che fa amicizia con Marissa durante le sedute di terapia, e di Theresa Diaz, amica intima di Ryan e sua ex fidanzata proveniente dalla sua citt\u00e0 natale, Chino. Nello stesso tempo, Sandy entra in conflitto con Caleb Nichol, il padre di Kirsten e ricco industriale che si dice essere \"fondamentalmente il proprietario di Newport\". \nLa seconda stagione continua a seguire le tumultuose storie d'amore tra Ryan e Marissa, tra Seth e Summer e tra Sandy e Kirsten. Josh Schwartz, il creatore della serie ha dichiarato che nella seconda stagione, la serie \"non avrebbe pi\u00f9 riguardato il passato di Ryan, ora riguarder\u00e0 il futuro di Ryan\", e che in questa stagione \"avrebbe rallentato un po' la narrazione... ed i personaggi si sarebbero evoluti.\" Ad esempio, la storia segue da vicino Ryan nella classe di fisica avanzata, dove si crea tensione tra lui ed un'altra studentessa, Lindsay, che considera Ryan inutile come compagno di laboratorio, e quindi gli impedisce di contribuire al lavoro per la presentazione. Il personaggio di Ryan inizia a crescere quando davanti a tutti ammette di non aver partecipato alla presentazione e convince Lindsay a lasciarlo contribuire: ci\u00f2 li costringe a lavorare insieme per finire il compito. Vengono introdotti un certo numero di personaggi ricorrenti, come D.J., Linsday Gardner, Zach Stevens e Alex Kelly, con i quali i personaggi principali intessono una variet\u00e0 di relazioni. Il fratello di Ryan, Trey Atwood, esce di prigione minacciando di portare la vecchia vita di Ryan nella nuova e la stagione termina con Marissa che spara a Trey dopo che Ryan lo affronta per aver tentato di abusare sessualmente della ragazza.\nNella terza stagione ci sono molti cambiamenti, per quanto riguarda le relazioni e il potere all'interno della societ\u00e0 dei personaggi: Marissa viene espulsa dalla Harbour School e la famiglia Cooper, rimasta con pochi soldi, \u00e8 costretta a trasferirsi in un parcheggio per roulotte, mentre Marissa inizia a perdere il controllo, abusando di alcol e droghe. Gli altri personaggi pensano al college, con Seth e Summer in competizione per un posto alla Brown University e Ryan che accarezza l'idea di un'educazione post-secondaria, incoraggiato da Sandy e Kirsten ad andare a Berkeley. I progetti di Ryan vengono per\u00f2 messi da parte quando, nel finale della stagione, mentre accompagna Marissa all'aeroporto, finisce fuori strada a causa di Kevin Volchok (l'ultima storia d'amore di Marissa andata storta): nell'incidente Ryan si salva ma Marissa le muore tra le braccia.\nLa quarta e ultima stagione inizia cinque mesi dopo la morte di Marissa: Ryan, distrutto e in lutto, ha lasciato sia casa Cohen che i sogni universitari, e spera in una vendetta su Volchok. Riuscir\u00e0 a trovarlo ma riuscir\u00e0 a contenere la sua rabbia e il ragazzo sar\u00e0 arrestato dalla polizia. Nelle puntate successive l'amore della famiglia Cohen e la compagnia dell'eccentrica Taylor Townsend riporteranno Ryan alla luce, mentre Seth e Summer affrontano i problemi di una relazione a distanza: Summer \u00e8 infatti via per frequentare il college, e diventa, anche grazie alla solitudine che prova a seguito della morte della migliore amica, una fervente ambientalista.\nProduzione.\nJosh Schwartz, il creatore della serie che ha inventato i suoi personaggi basandosi su quelli della sua scuola del passato, la Wheeler School nel Rhode Island, ha usato una cosiddetta strategia \"Cavallo di Troia\" per attirare l'attenzione dei telespettatori americani alla serie. Si incontr\u00f2 cos\u00ec con i produttori McG e Stephanie Savage e gli sceneggiatori che delinearono la storia di Ryan Atwood, che si sarebbe dovuto innamorare di una bella ragazza di nome Toni Klamut, che avrebbe presto sposato e avrebbe successivamente messo al mondo due figli con lei, e di una adolescente che avrebbe vissuto la sua vita tra fama e gente ricca della contea di Orange. Schwartz per\u00f2 richiam\u00f2 i produttori e disse che l'idea non era buona e che considerava il filo della storia troppo scontato. In una intervista infatti, Schwartz dichiar\u00f2, \"Credo che, probabilmente dalle prime pubblicit\u00e0, la gente pensava che avrebbe assistito ad un altro melodramma scontato. Quello che invece abbiamo prodotto \u00e8 un genere pi\u00f9 ironico e sdolcinato quanto basta per essere definito \"melodramma\" e forse \u00e8 proprio per questo che la serie piace.\"\nCasting.\nMelinda Clarke, che interpreta il ruolo di Julie Cooper, doveva in realt\u00e0 vestire i panni della madre perfetta, Kirsten Cohen. Nell'episodio pilota, non c'era abbastanza materiale per lei come Julie, cos\u00ec dovette recitare la parte di Kirsten. Pi\u00f9 tardi il ruolo di Kirsten invece fu aggiudicato dall'attrice Kelly Rowan. Peter Gallagher e Mischa Barton furono i primi attori ad essere scritturati per lo show. Il ruolo pi\u00f9 difficile da assegnare per i produttori fu quello di Ryan Atwood, che venne dato a Benjamin McKenzie all'ultimo minuto. Quando Adam Brody fece il provino per Ryan Atwood, decise di improvvisare tutto. Non dest\u00f2 una buona impressione a Josh Schwartz tanto che quest'ultimo disse ai produttori che non voleva \"mai pi\u00f9 vedere quel ragazzino\". Il mese successivo, quando non avevano ancora trovato nessuno che interpretasse Seth Cohen, i produttori richiamarono Brody per un altro provino. Nonostante Schwartz fosse infastidito dal fatto che l'attore non si attenesse al copione, ammise che poteva dargli una parte. Successivamente Schwartz rivel\u00f2 che Brody gli ricordava la sua personalit\u00e0 in certi aspetti, cosa che lo rese perfetto per la parte di Seth.\nRiprese.\n\"The O.C.\" \u00e8 in realt\u00e0 filmata in diverse citt\u00e0 balneari della California del sud (40 miglia dalla vera Newport Beach) per ridurre i costi. Molte parti all'interno delle abitazioni e degli uffici, inclusa la casa dei Cohen, sono filmate a Manhattan Beach in California, mentre le parti esterne (come i negozi o i locali) vengono filmate a Redondo Beach e Hermosa Beach.\nLa piscina dei Cohen \u00e8 poco profonda e infatti il cast \u00e8 costretto a girare le scene in ginocchio. Il Newport Group invece \u00e8 lo stesso che viene usato per il commissariato di Polizia nella serie americana \"\".\nCancellazione.\nNegli Stati Uniti \"The O.C.\", partito benissimo in termini di ascolti, \u00e8 crollato dalla terza stagione, fino ad arrivare alla quarta con meno della met\u00e0 dei telespettatori originari, scendendo dai 10 milioni del debutto, ai 4 milioni circa e terminato quindi per pochi fondi.\nIl sedicesimo episodio della quarta stagione in onda il 22 febbraio 2007 negli Stati Uniti, \u00e8 stato l'ultimo della serie. La Fox decise di cancellare il telefilm. Finite le riprese del telefilm Josh Schwartz ha cos\u00ec dichiarato: \"Questo era il momento migliore per chiudere lo show, grazie al cast per il duro lavoro profuso, agli autori e allo staff per aver prodotto con l'ultima la migliore stagione in assoluto, lasciamo adesso che siamo al top della creativit\u00e0\".\nAlcuni mesi dopo, usc\u00ec la notizia che la rete avversaria americana The CW Television Network avrebbe potuto far traslocare la serie nei suoi palinsesti e che quindi \"The O.C.\" avrebbe potuto avere una quinta stagione. Persino il creatore della serie sembrava mandare segnali riguardo al trasloco. In una intervista all'Entertainment Weekly, Josh Schwartz disse: \"Questa potrebbe anche non essere l'ultima stagione di sempre. C'\u00e8 stata qualche speculazione riguardo ad una possibile quinta stagione su un altro network televisivo ma stiamo bene cos\u00ec come siamo al momento.\" Dopo essere stato intervistato invece da Michael Ausiello di \"TV Guide\", Schwartz replic\u00f2, \"Mai dire mai, perch\u00e9 poi magari ad un certo punto la situazione potrebbe cambiare. A dir la verit\u00e0 mi piacerebbe creare uno show che abbia per protagoniste Julie e Kaitlin\".\nIl 19 gennaio 2007 per\u00f2 il presidente dell'intrattenimento della CW Television Network Dawn Ostroff afferm\u00f2 con chiarezza che non ci sarebbe stato nessun trasloco sulle loro reti. \"Ovviamente \u00e8 venuta fuori la notizia, ma non avrebbe senso per noi registrare diverse stagioni di questa serie.\" Peter Gallagher, Rachel Bilson, Benjamin McKenzie e Adam Brody condivisero i loro pensieri sulla fine della serie ed erano d'accordo sul destino che avrebbe avuto.\nEpisodi.\nLa prima stagione di \"The O.C.\" and\u00f2 in onda sul canale Fox dal 5 agosto 2003 al 22 febbraio 2004.\nIn Italia, Italia 1 trasmise in prima TV le prime due stagioni (dal 7 settembre 2004 al 22 marzo 2006), mentre la terza e la quarta vennero mandate in onda su Mediaset Premium (dal 3 maggio 2006 al 31 maggio 2007).\nDVD.\n\"The O.C. The Complete Series\" \u00e8 uscita negli Stati Uniti e in Canada il 27 novembre 2007 e contiene 28 dischi con 92 episodi (4050 minuti/67 ore e mezza). Gli episodi sono in 16:9 e sono in lingua inglese (Dolby 2.0 Surround) con sottotitoli in inglese disponibili. Il set \u00e8 contenuto in un cofanetto sfogliabile e include tutti gli speciali contenuti nei DVD di ogni singola stagione. L'uscita del DVD segna anche la prima volta della serie nel formato panoramico poich\u00e9 ogni episodio \u00e8 stato rimasterizzato per questa eventualit\u00e0. Il DVD \u00e8 anche uscito in Regno Unito il 19 novembre 2007. In Italia sono usciti i cofanetti separati di tutte e quattro le stagioni della serie.\nDopo essersi conclusa, la quarta e ultima stagione usc\u00ec su iTunes, insieme allo spinoff animato dello show \"Atomic County\". Il cofanetto delle quattro stagioni (con tutti gli episodi) \u00e8 stato reso disponibile in DVD negli Stati Uniti, El Salvador, Belgio, Paesi Bassi, Brasile, Germania, Austria, Canada, Regno Unito, Repubblica Sudafricana, Svizzera, Francia, Messico, Danimarca, Finlandia, Svezia, Australia, Nuova Zelanda, Italia, India, Portogallo, Norvegia, Taiwan e Grecia.\nPersonaggi e interpreti.\nIl cast iniziale della prima stagione era composto da sette attori: Peter Gallagher, Kelly Rowan, Ben McKenzie, Mischa Barton, Adam Brody, Chris Carmack e Tate Donovan. A partire dal quattordicesimo episodio vengono aggiunte al cast fisso le attrici Melinda Clarke e Rachel Bilson, i cui personaggi erano stati concepiti come ricorrenti, in seguito per\u00f2 resi pi\u00f9 centrali grazie al responso positivo del pubblico.\nCon la seconda stagione, Chris Carmack viene rimosso dal cast regolare e compare per l'ultima volta nel primo episodio della stagione, mentre viene aggiunto al cast fisso l'attore Alan Dale, dopo essere apparso come ricorrente per buona parte della stagione precedente. Di contro Tate Donovan abbandona la serie dopo il settimo episodio per poi tornare come ospite nel finale di stagione.\nNella terza stagione il cast regolare subisce la sola variazione dell'estromissione di Alan Dale dopo gli eventi del finale della stagione precedente, mentre la quarta vede l'aggiunta delle attrici Autumn Reeser e Willa Holland che erano apparse in modo ricorrente durante la stagione precedente, mentre Mischa Barton non appare pi\u00f9 dopo il finale della terza stagione.\nCi sono anche personaggi ricorrenti che, pur non essendo apparsi nel cast regolare, hanno partecipato a diversi episodi interagendo con i personaggi \"giovani\" della serie e sono: Samaire Armstrong (Anna Stern), Navi Rawat (Theresa Diaz), Taylor Handley (Oliver Trask) e Amanda Righetti (Haley Nichol) nella prima stagione; Olivia Wilde (Alex Kelly), Michael Cassidy (Zach Stevens), Shannon Lucio (Lindsey Gardner), Nicholas Gonzalez (DJ) e Logan Marshall-Green (Trey Atwood) nella seconda; Cam Gigandet (Kevin Volchok) nella terza e quarta; Ryan Donowho (Johnny Harper) e Nikki Reed (Sadie Campbell) nella terza; Chris Pratt (Ch\u00e9) nella quarta stagione.\nColonna sonora.\nLa colonna sonora principale della serie \u00e8 \"California\" dei \"Phantom Planet\" alla sigla di apertura, ma come dichiarato dallo stesso creatore, Josh Schwartz, tutta la serie deve riuscire a trasmettere le emozioni che in quelle occasioni i protagonisti della vicenda stanno provando.\nAlcuni dei brani pi\u00f9 rappresentativi della colonna sonora del telefilm sono stati inclusi in 6 CD:\nLa serie in realt\u00e0 contiene un repertorio di oltre cinquecento brani diversi - suonati in vari momenti e a volte solamente per pochi istanti - ma che tendono a caratterizzare l'universo in cui la serie \u00e8 ambientata.\nRemake turco.\nA settembre 2013, esattamente 10 anni dopo l'inizio della serie, \u00e8 stato annunciato che la Warner Bros. International Television Production decise di creare un riadattamento per Sky Tv Turkey di \"The O.C.\" dal titolo \"Medcezir\". La prima stagione, di 38 episodi, \u00e8 andata in onda su Star TV dal 13 settembre 2013 al 13 giugno 2014, mentre la seconda e ultima dal 12 settembre 2014 al 12 giugno 2015."}
{"id": "220993", "revid": "117489701", "url": "https://it.wikipedia.org/wiki?curid=220993", "title": "Topologia cofinita", "text": "La topologia cofinita su un insieme \"X\" \u00e8 la topologia i cui chiusi sono tutti e soli i sottoinsiemi finiti, oltre a \"X\" stesso.\nUn sottoinsieme cofinito di un insieme \"X\" \u00e8 un sottoinsieme \"A\" di \"X\" che contiene tutti gli elementi di \"X\" tranne un numero finito di essi. In altri termini, il suo complemento in \"X\" \u00e8 un insieme finito.\nQuesta topologia \u00e8 la meno fine fra tutte quelle che soddisfano l'assioma T1 di separabilit\u00e0; in altre parole, \u00e8 la meno fine fra tutte quelle in cui ciascun punto costituisce un insieme chiuso.\nDimostrazione.\nLa topologia cofinita \"T\" \u00e8 effettivamente una topologia, perch\u00e9 i sottoinsiemi finiti verificano gli assiomi di spazio topologico riguardanti gli insiemi chiusi: l'unione finita e l'intersezione arbitraria di insiemi finiti \u00e8 infatti un insieme finito. "}
{"id": "220996", "revid": "1610933", "url": "https://it.wikipedia.org/wiki?curid=220996", "title": "Beccaccia", "text": ""}
{"id": "220998", "revid": "9", "url": "https://it.wikipedia.org/wiki?curid=220998", "title": "The OC", "text": ""}
{"id": "221001", "revid": "124533976", "url": "https://it.wikipedia.org/wiki?curid=221001", "title": "Macchina termica", "text": "In termomeccanica una macchina termica \u00e8 un dispositivo fisico o teorico in grado di scambiare calore e lavoro con l'ambiente circostante o un altro sistema fisico. La macchina termica spesso \u00e8 ciclica e descritta fisicamente da un ciclo termodinamico. Il nome di una macchina termica di solito \u00e8 quello del ciclo termodinamico associato. A volte invece hanno nomi come motori a gasolio, benzina, motori a turbina, motore a vapore.\nIl lavoro \u00e8 prodotto sfruttando il gradiente termico tra una sorgente calda e una sorgente fredda. Il trasferimento di calore dalla sorgente calda a quella fredda di solito tramite un fluido di lavoro, la Macchina frigorifera sfruttando il lavoro fornito, opera nel verso opposto.\nMacchine in parallelo.\nDue macchine termiche si dicono in parallelo quando le rispettive fonti formula_1 e formula_2 sono indipendenti.\nIl rendimento della macchina che ha per sorgente Q la somma delle sorgenti e per lavoro termodinamico la somma dei lavori (come nello schema a fianco) vale perci\u00f2:\novvero, detto formula_4 il rapporto di ripartizione della sorgente, dove per definizione 0\\eta_{\\parallel} = a \\eta_1 + (1-a) \\eta_2&lt;/math&gt;.\nPoich\u00e9 per la simmetria fisica del problema non risulta restrittivo imporre formula_5, formula_6 \u00e8 massimo quando a \u00e8 massimo, e vale:\nEstendendo il ragionamento a n macchine in parallelo, otteniamo:\ned ammettendo sempre per simmetria che formula_9, formula_6 \u00e8 massimo quando formula_11 \u00e8 massimo, cio\u00e8:\nNon \u00e8 conveniente usare solo le tecnologie a pi\u00f9 alto rendimento per ridurre i paralleli il pi\u00f9 possibile; bisogna per\u00f2 conciliare questo nella pratica ingegneristica con il fabbisogno energetico che non \u00e8 possibile soddisfare con le sole macchine pi\u00f9 efficienti.\nPer\u00f2 non tiene conto delle perdite nel trasporto dell'energia, che spesso rendono competitiva una generazione locale meno efficiente con una centralizzata anche se pi\u00f9 efficiente. Infine il dispacciamento economico rende spesso preferibili tecnologie meno efficienti ma pi\u00f9 collaudate rispetto a tecnologie pi\u00f9 efficienti, anche se questo comporta un maggiore sperco di calore nel sistema a parit\u00e0 di potenza generata.\nMacchine in serie.\nDue macchine termiche si dicono in serie quando la fonte formula_2 di una \u00e8 frazione costante dello scarico dell'altra:\nformula_14\ndi solito viene indicata con h in quanto equivale al coefficiente di scambio termico dal fluido esausto della prima al fluido esausto della seconda che viene cos\u00ec rigenerato. Il rendimento della macchina che ha sorgente formula_15della prima macchina e per lavoro la somma dei lavori (come nello schema a fianco) vale perci\u00f2:\ncio\u00e8 in definitiva:\nQuindi ammettendo che, com'\u00e8 intuitivo, per massimizzare il rendimento si sfrutti la macchina a rendimento maggiore a monte potendo generare pi\u00f9 lavoro che a valle, quindi in modo equivalente che di nuovo formula_5, la generazione combinata sar\u00e0 conveniente se:\ncio\u00e8 se:\novvero semplificando se: formula_21, condizione che coincide con il primo principio della termodinamica, ovvero con l'impossibilit\u00e0 del moto perpetuo di prima specie. Si noti che questo ragionamento giustifica l'esistenza del ciclo combinato non solo per economia energetica, ma anche a livello impatto sull'atmosfera, in quanto maggiori rendimenti garantiscono un minore consumo di combustibile.\nPassando ad una serie di pi\u00f9 macchine, abbiamo che:\ne imponendo per convenienza con ragionamento analogo al precedente che: formula_9, la generazione combinata sar\u00e0 conveniente se: formula_19, cio\u00e8:\ne cio\u00e8 se:\n\"condizione sufficiente\" (ma non \"necessaria\") affinch\u00e9 ci\u00f2 si verifichi \u00e8 che tutti i termini siano non negativi:\nche \u00e8 sempre verificata in quanto: formula_28.\nPer\u00f2 l'entalpia accumulabile dai fluidi di lavoro delle macchine successive devono essere tali da permettere di operarlo in una macchina termica, cosa spesso impossibile oltre il secondo fluido per cui finora viene realizzato con il ciclo Hirn; altro punto chiave per nulla scontato \u00e8 l'economia del gruppo (soprattutto del parco pompe e scambiatori) che spesso si riduce a tal punto da superare il vantaggio dell'aumento del rendimento, e rendere competitivi altri miglioramenti come il preriscaldamento del fluido della prima macchina.\nEsempi.\nAlcune macchine termiche, nonostante prevedano una combustione (interna o esterna), possono essere programmate con combustione esterna. Per esempio John Ericsson svilupp\u00f2 una macchina termica che usava il ciclo Diesel, ma aveva una sorgente di calore esterna.\nCicli con cambiamento di fase.\nil fluido di lavoro effettua una transizione di fase da gas a liquido e viceversa nel ciclo.\nCicli con solo gas.\nIn questi cicli il fluido \u00e8 sempre gassoso:\nCicli con solo liquido.\nIn questi cicli il fluido \u00e8 sempre liquido:\nCicli usati per la refrigerazione.\nUn refrigeratore \u00e8 una macchina termica che lavora al contrario. Il lavoro \u00e8 usato per trasferire calore da una sorgente fredda ad una calda. Molti cicli possono lavorare nel senso opposto e funzionare con fluido refrigerante. La macchina termica a combustione interna \u00e8, per natura, non reversibile mentre lo \u00e8 una macchina termica a combustione esterna.\nAd esempio:"}
{"id": "221002", "revid": "287204", "url": "https://it.wikipedia.org/wiki?curid=221002", "title": "Nassau", "text": "Nassau \u00e8 la capitale, nonch\u00e9 il centro commerciale e culturale, delle Bahamas e con una popolazione di quasi abitanti ne \u00e8 anche la citt\u00e0 pi\u00f9 popolosa.\nSituata sull'isola di New Providence alle coordinate 25\u00b0 04' nord e 77\u00b0 20' ovest, Nassau possiede una baia attraente e un porto trafficato. Il clima tropicale e le bellezze naturali delle Bahamas hanno reso Nassau una popolare destinazione turistica.\nNassau venne fondata dai britannici a met\u00e0 del XVII secolo come Charles Town, ma venne ribattezzata Nassau, in onore di Guglielmo III di Orange-Nassau nel 1695. Durante il XVIII secolo fu un popolare rifugio per i pirati dei Caraibi, soprattutto Barbanera. Nassau fu soggetta a numerosi tentativi di invasione da parte degli spagnoli durante la fine del XVIII secolo, e nel 1776 venne catturata e tenuta per breve tempo dai rivoluzionari americani finch\u00e9 non fu liberata.\nL'Aeroporto Internazionale di Nassau, il principale aeroporto delle Bahamas, si trova a Nassau, ed ha collegamenti giornalieri con le principali citt\u00e0 di Stati Uniti, Canada, Regno Unito e dei Caraibi.\nGeografia.\nCollocata sull'isola di New Providence, Nassau \u00e8 un noto porto delle Americhe, contraddistinto da un paesaggio colorato e ricco di architetture di epoca coloniale. Il clima tropicale e la bellezza naturale delle Bahamas hanno fatto di Nassau una popolare meta turistica.\nNassau si \u00e8 sviluppata direttamente alle spalle dell'area portuale. New Providence dispone di di area relativamente pianeggiante. Al centro dell'isola vi sono dei piccoli laghi collegati tra loro.\nLa vicinanza agli Stati Uniti ( est-sudest da Miami, Florida) ha contribuito alla sua fama di meta turistica, specialmente dopo l'imposizione dell'embargo commerciale con Cuba imposto dagli Stati Uniti nel 1963. L'Atlantis Resort nella vicina Paradise Island \u00e8 l'hotel pi\u00f9 frequentato con oltre impiegati il che ne fa il centro pi\u00f9 importante di tutto lo stato.\nClima.\nNassau ha un clima monsonico tipicamente tropicale con temperature relativamente alte per tutto l'anno. In estate il termometro tocca i mentre in inverno le temperature si aggirano attorno ai 23-, scendendo raramente sotto i .\nGeografia antropica.\nDurante il XIX secolo, Nassau \u00e8 stata fortemente urbanizzata, a partire dai suoi residenti rurali. Dagli anni '50 del Novecento in poi, la citt\u00e0 ha avuto un impulso ancora maggiore per via della forte crescita del turismo locale. Se nel 1788 il cuore di Nassau era costituito solo da poche case costruite tra la Government House ed il porto, il villaggio gradualmente fu in grado di espandersi dapprima verso l'area dell'attuale Malcolm's Park, poi a sud di Wulff Road, ed infine ad ovest di Nassau Street. Grants Town e Bain Town a sud della citt\u00e0 erano le principale aree residenziali della citt\u00e0, abitate perlopi\u00f9 da discendenti di africani; tale area costituisce ancora oggi la pi\u00f9 popolosa dell'isola.\nI discendenti dei coloni europei preferirono invece costruire lungo la costa, ad est di Fort Montagu, ed a ovest di Saunders Beach. Durante il XX secolo, la citt\u00e0 ha conosciuto un'ulteriore espansione ad est sino a Village Road ed a ovest sino a Fort Charlotte e Oakes Field. Il semicerchio residenziale venne espanso sino al periodo successivo alla Seconda Guerra Mondiale.\nNegli ultimi 40 anni lo sviluppo residenziale di lusso ha conosciuto un freno sviluppando quartieri popolari come Yellow Elder, Elizabeth Estates e Pinewood Gardens.\nIl centro cittadino.\nIl centro cittadino \u00e8 la sede delle principali attivit\u00e0 di Nassau. Centinaia di persone visitano il centro citt\u00e0 quotidianamente per lavoro o per diletto, ma la parte pi\u00f9 trafficata della citt\u00e0 \u00e8 senz'altro costituita da Bay Street e Woodes Rogers Walk, le strade parallele alla baia, dove si trovano diversi hotels e ristoranti.\nL'altro punto focale del centro cittadino \u00e8 il British Colonial Hotel, posto alla fine di Bay Street. Il museo dei pirati di Nassau si trova proprio all'angolo del British Colonial Hilton. Tutt'attorno si trovano boutiques, ristoranti e clubs.\nI punti storici interessanti nell'area sono sicuramente Vendue House, la Christ Church Cathedral, e la Nassau Public Library.\nIl mercato di Nassau, ricostruito dopo un incendio nel 2001, \u00e8 anch'esso uno dei luoghi pi\u00f9 frequentati della citt\u00e0. \u00c8 composto da quattro sezioni che danno direttamente sul porto per favorire le attivit\u00e0 di carico e scarico.\nCable Beach.\nCable Beach \u00e8 riconosciuta come il quartiere degli hotels di Nassau, con ben cinque alberghi e stanze d'albergo nella medesima area, nota anche per la presenza del Crystal Palace Casino, e per la sabbia dorata tipica di Cable Beach.\nStoria.\nNassau era anticamente nota col nome di Charles Town sin da quando venne fondata nel 1670 da un nobile inglese che qui port\u00f2 dei coloni e vi costru\u00ec un forte che chiam\u00f2 Charles Town in onore del re inglese Carlo II. Durante il Raid di Charles Town il villaggio venne raso al suolo dagli spagnoli nel 1684 nelle loro frequenti lotte contro gli inglesi. Il villaggio venne ricostruito e rinominato Nassau nel 1695 sotto il governatore Nicholas Trott in onore dello \"stadtholder\" olandese e poi re d'Inghilterra, Guglielmo III che apparteneva appunto alla casata degli Orange-Nassau. Il nome di Nassau deriva a sua volta dalla cittadina di Nassau, in Germania.\nDopo la morte di Trott, Nassau rimase sprovvista di un vero e proprio governatore. Nel 1703 le forze alleate spagnole e francesi occuparono per breve tempo Nassau. Dal 1703 al 1718 non vi fu alcun governatore nella colonia e dal 1713 il centro divenne un paradiso della pirateria nei Caraibi. Il governatore di Bermuda in un suo rapporto dell'epoca segnal\u00f2 come nella sola Nassau vi fossero pi\u00f9 di 1000 pirati e che superavano il centinaio di abitanti del borgo. Questi pirati proclamarono Nassau una repubblica piratesca, ponendosi loro a capo del governo locale. Esempi di pirati che utilizzarono Nassau come loro base furono Charles Vane, Thomas Barrow, Benjamin Hornigold, Calico Jack Rackham, Anne Bonny, Mary Read e soprattutto Edward Teach, meglio noto come \"Barbanera\".\nNel 1718, gli inglesi si impegnarono per riprendere il controllo dell'isola e nominarono il capitano Woodes Rogers come nuovo governatore. Egli riusc\u00ec a schiacciare il governo dei pirati, riformare l'amministrazione civile e restaurare il commercio. Rogers ripul\u00ec Nassau e ricostru\u00ec il forte locale, utilizzando anche risorse finanziarie personali per far fronte ai problemi creatisi. Nel 1720 gli spagnoli compirono un tentativo infrutuoso di catturare Nassau.\nDurante le guerre nelle Tredici Colonie, Nassau conobbe un vero e proprio periodo di boom economico. Coi fondi derivati dalle spedizioni corsare, la citt\u00e0 costru\u00ec un nuovo forte, sistem\u00f2 l'illuminazione stradale e costru\u00ec abitazioni lussuose, estendendo cos\u00ec la citt\u00e0. Vennero inoltre bonificate le locali paludi.\nNel 1776, la Battaglia di Nassau fu un nuovo scontro che port\u00f2 ad una breve occupazione dell'isola da parte dei Continental Marines americani nel corso della Guerra d'indipendenza americana, operazione nel corso della quale i Marines compirono il loro primo raid anfibio su Fort Montague tentando poi di prendere Fort Nassau. Nel 1778 dopo un'invasione notturna, i razziatori americani guidati dal capitano Rathburn, abbandonarono l'avamposto. Nel 1782 la Spagna cattur\u00f2 Nassau per l'ultima volta quando don Juan de Cagigal, governatore generale di Cuba, decise di attaccare New Providence con uomini. Andrew Deveaux, lealista americano che si reinsedi\u00f2 sull'isola, cerc\u00f2 di riprendere Nassau per la Corona Britannica con 220 uomini e 150 moschetti di fronte a 600 soldati ben armati.\nLord Dunmore govern\u00f2 la colonia dal 1787 al 1796. Fu lui a sovrintendere la costruzione di Fort Charlotte e Fort Fincastle a Nassau.\nDurante la Guerra civile americana, Nassau serv\u00ec da porto per bloccare i mercanti della Confederazione Sudista che commerciavano coi porti del nord.\nNegli anni '20 e '30, Nassau divenne nuovamente famosa durante il periodo del proibizionismo come sede di mercati neri.\nSociet\u00e0.\nEvoluzione demografica.\nNassau conta una popolazione di 128.420 femmine e 117.909 maschi dislocati in 70.222 case con la media di 3,5 abitanti per ogni famiglia secondo il censimento del 2010. La grande popolazione di Nassau (se rapportata alle Bahamas) \u00e8 il risultato soprattutto di ondate migratorie dalle Family Islands verso la capitale. Come conseguenza questo fenomeno ha spopolato le isole, popolando invece Nassau."}
{"id": "221003", "revid": "1396847", "url": "https://it.wikipedia.org/wiki?curid=221003", "title": "Lorenzo Gioielli", "text": "Biografia.\nNato a Roma nel 1961, entra nella Bottega Teatrale di Firenze, scuola teatrale diretta da Vittorio Gassman e Giorgio Albertazzi nei primi anni ottanta. Scopre tardivamente l'amore per la regia e soprattutto per la scrittura. Nel 2004 vince ex aequo il Premio Gran Giallo Citt\u00e0 di Cattolica con il racconto \"Matteo 19, 14. Lasciate che i bambini vengano a me\". Il suo esordio nella narrativa \u00e8 nel 2005, con il libro \"59 minuti\".\n\u00c8 attualmente il direttore artistico dell'Accademia Stap Brancaccio, scuola di recitazione, drammaturgia e regia del Teatro Brancaccio."}
{"id": "221004", "revid": "767487", "url": "https://it.wikipedia.org/wiki?curid=221004", "title": "Jane's Addiction", "text": "I Jane's Addiction sono un gruppo alternative rock statunitense, formatosi a Los Angeles nel 1985 e riconosciuta come una delle pi\u00f9 innovative e variegate formazioni del periodo da fine anni ottanta a met\u00e0 anni novanta.\nIl gruppo \u00e8 composto da quattro membri, Perry Farrell (cantante), Dave Navarro (chitarra), Eric Avery (basso) e Stephen Perkins (batteria). Dopo periodi di registrazioni e concerti negli Stati Uniti, il gruppo registra il primo album nel 1987, un album dal vivo. Il primo album in studio, \"Nothing's Shocking\", arriva invece nel 1988 e consolida la loro fama di gruppo internazionalmente: riceve infatti una nomination al Grammy Award come miglior album di musica alternativa. Il secondo album, \"Ritual de lo habitual\", viene pubblicato nel 1990 e con questo album la band si scioglie.\nIn seguito allo scioglimento del gruppo, i musicisti si dividono: Perry Farrell forma i Porno for Pyros, con cui pubblica due album e registra un suo album da solista \"Song Yet to Be Sung\"; mentre Dave Navarro pubblica nel 2001 il suo primo album \"Trust No One\", in cui \u00e8 cantante e chitarrista. Nel corso degli anni novanta comunque vengono pubblicate alcune raccolte con canzoni inedite. Dopo ben tredici anni, nel 2003, il gruppo pubblica il terzo album studio, \"Strays\", da cui estraggono il singolo \"Just Because\" che riceve una nomina al Grammy. La band si scioglie nuovamente, ma dopo sette anni e dopo altri progetti unisce ancora una volta le forze e pubblica il quarto album in studio \"The Great Escape Artist\".\nIl 30 ottobre 2013 i Jane's Addiction hanno ricevuto la loro stella sulla Hollywood Walk of Fame per il loro contributo nel settore musicale.\nStoria del gruppo.\nGli inizi.\nFu fondato nel 1985 quando Perry Farrell, allora cantante del gruppo goth Psi Com conosce Eric Avery, bassista che gli era stato presentato per coprire il posto vacante nel suo gruppo d'origine. Questo incontro segna la fine dei Psi Com e, con l'arrivo del batterista Stephen Perkins e del chitarrista Dave Navarro (con cui Farrell aveva in comune la morte della madre, ma mentre quella di Farrell mor\u00ec suicida quando lui aveva solo 4 anni, quella di Navarro fu assassinata, assieme alla zia, dal suo compagno di quel periodo), la formazione dei Jane's Addiction prende vita. Il loro nome, \"la tossicodipendenza di Jane\", fa riferimento alla situazione della compagna d'appartamento eroinomane di Farrell, Jane Bainter, alla quale dedicheranno in seguito la ballata \"Jane Says\".\nNonostante il quartetto abbia realizzato solo due album da studio e uno dal vivo, l'effetto che questi lavori ebbero sulla musica rock e alternativa fu notevole. Diventarono il manifesto di una nuova ondata di artisti e musicisti che tentavano di evadere dagli stretti confini della musica rock tradizionale, per riuscire a esprimere le loro creazioni sia dal punto di vista musicale che teatrale.\nCaratterizzati dalle ripetitive e primitive linee di basso di Avery (il suo modello era Peter Hook dei Joy Division), dalla ritmica tribale di Perkins, dalla chitarra \"hendrixiana\" di Navarro e dalla voce acuta di Farrell, il gruppo divenne di casa nei club di Hollywood, e gener\u00f2 un seguito di culto.\nPrimi successi e Nothing's Shocking (1988-1989).\nLa registrazione di un concerto al \"Roxy\" si tramuta nel primo album omonimo (1987). Successivamente pubblicano \"Nothing's Shocking\" nel 1988, primo album in studio. La copertina del disco, creata da Perry Farrell, raffigurante due donne con la testa in fiamme sedute su una panchina, provoc\u00f2 problemi legati alla censura, senza per\u00f2 fermare il successo del disco: il gruppo, unendo la forza dell'Heavy metal con il sound emergente dell'Alternative rock, comprendente anche influenze funk, indie e goth, conquist\u00f2 un grande pubblico negli Stati Uniti, attratto dalle sonorit\u00e0 elettrizzanti ed innovative della band. L'album ottenne buone critiche e Rolling Stone lo posiziona al numero 312 nella sua Lista dei 500 migliori album.\nRitual de lo habitual (1990-1991) e scioglimento.\nDopo un breve periodo di silenzio, sulla scia del successo ormai, la band ispiratissima e pronta per sperimentare nuove sonorit\u00e0, pubblica nel 1990 il secondo album in studio Ritual de lo habitual. L'album, pi\u00f9 eccentrico e sfaccettato del primo, \u00e8 influenzato dal Funk metal e dal College rock nella prima parte ma poi \u00e8 orientato verso suoni pi\u00f9 vicini al Rock progressivo e soprattutto al Rock psichedelico. Anche questa volta la copertina del disco, sempre ideata da Perry Farrell, venne criticata, dato che la copertina raffigurava nudit\u00e0 femminili e maschili su un letto, contornate da simboli di santeria. Il disco, come il precedente, \u00e8 stato inserito nella Lista dei 500 migliori album secondo Rolling Stone alla posizione 453.\nIl loro ultimo tour si trasforma nel Lollapalooza, festival itinerante di rock e controcultura ideato da Perry Farrell sulla falsariga di festival gi\u00e0 in voga in Europa. Il gruppo si scioglie nel 1991, per diatribe interne e problemi di droga, e l'ultimo concerto tenuto all'Aloha Tower delle Hawaii, vede Farrell e Perkins esibirsi sul palco completamente nudi.\nGli anni 1990-2000 e Strays (2003).\nIn seguito allo scioglimento, Farrell e Perkins formarono i Porno for Pyros, di discreto successo mentre Avery e Navarro costituirono assieme a Mike Murphy i Deconstruction, titolari dell'omonimo album del 1994 in cui figura anche un cameo di Gibby Haynes dei Butthole Surfers\nEric Avery ha poi proseguito la sua carriera con la band di culto Polar Bear, incidendo alcuni album ed E.P.\nNel 1997 si riunirono per il tour \"Relapse\", senza Eric Avery. Quest'ultimo fu temporaneamente sostituito da Flea (Red Hot Chili Peppers) al basso.\nNel 2001 il quartetto si riun\u00ec per un altro tour, con il bassista dei Porno for Pyros Martyn LeNoble, dato che Flea era impegnato con i Red Hot ed Avery aveva declinato nuovamente l'invito a rientrare nel gruppo.\nIn seguito al successo di questo tour, i Jane's Addiction decisero di registrare nel 2003 un nuovo album, \"Strays\", che vide Chris Chaney al basso e Bob Ezrin alla produzione. L'album si discosta dallo stile anni novanta del gruppo, il Funk metal e il Rock psichedelico vengono del tutto abbandonati, per lasciare spazio a suoni elettronici, vicini al Nu metal, genere di cui la band \u00e8 stata pi\u00f9 volte citata come precursore. L'album ottiene apprezzamenti e il singolo Just Because, estratto dal disco, ottiene una nomination al Grammy Award.\nIl quartetto pass\u00f2 il 2003 in tour per la promozione dell'album, e tra l'altro riaprirono nello stesso anno il Lollapalooza tour.\nUna nuova separazione, avvenne nel tour seguente, decretando lo scioglimento dei Jane's Addiction, come documentato sul sito di Dave Navarro nel giugno del 2004.\nEventi recenti.\nNavarro, Perkins e Chaney hanno fondato il gruppo The Panic Channel, con il cantante Steve Isaacs, e con cui hanno pubblicato un album. Perry Farrell ha formato un gruppo chiamato Satellite Party.\n\"Best of Jane's Addiction\" \u00e8 stato pubblicato nel gennaio del 2006.\nNel 2008 il gruppo si riunisce. Dopo un periodo di reunion completa con Eric Avery al basso, alla vigilia della registrazione dell'album \"The Great Escape Artist\", lo stesso Avery lascia il posto a Duff McKagan, ex Guns N' Roses; la sua collaborazione rimarr\u00e0 impressa solo in alcune esibizioni live e in due tracce del disco sopracitato, solo come compositore, perch\u00e9 lascia dopo pochi mesi il posto a Chris Chaney.\nDopo la pubblicazione di \"The Great Escape Artist\" il gruppo si \u00e8 riunito per lavorare su nuovo materiale per un probabile quinto album in studio; nell'estate 2013 \u00e8 stata pubblicata una nuova canzone intitolata \"Another Soulmate\".\nNonostante la nuova riunione e la pubblicazione di un album nel 2011 e di un singolo nel 2013, Perry Farrell ha dichiarato che il gruppo non pubblicher\u00e0 nessun album per almeno due anni. Farrell inoltre sta lavorando ad una pi\u00e8ce teatrale chiamata Kind Heaven in qualit\u00e0 di compositore che tratta dell'amore fra un militare statunitense e una civile in una Thailandia afflitta dalla guerra.\nA gennaio 2014, Perry Farrel, in un'intervista a Rolling Stone, afferma che il gruppo si \u00e8 sciolto nuovamente, principalmente a causa del nuovo lavoro solista del cantante stesso, impegnato nella composizione del musical \"Kind Heaven\". Dopo sole due settimane, il gruppo annuncia una serie di concerti per il maggio 2014, annunciando, di fatto, una renunion affermando comunque di non comporre canzoni da almeno due anni.\nStile musicale.\nLo stile dei Jane's Addiction inizialmente cre\u00f2 molti problemi per quanto riguarda la classificazione del loro genere musicale e per questo vennero definiti \"alternative\". Oggi sono riconosciuti come una delle band pi\u00f9 sperimentali della scena rock della seconda met\u00e0 degli anni ottanta e ritenuti pionieri dell'alternative rock e dell'alternative metal. La loro musica contiene elementi che rimandano all'hard rock, al funk, alla psichedelia, al punk rock e al jazz. La band \u00e8 stata pi\u00f9 volte nominata dance punk e funk metal. Dopo il lungo tratto di tempo dopo il primo scioglimento, con l'album \"Strays\" il gruppo \u00e8 stato indicato come precursore del nu metal mentre dal 2011, con la pubblicazione di \"The Great Escape Artist\" il gruppo si sposta sullo stile della musica elettronica e del rock sperimentale.\nInoltre numerosi artisti del rock moderno sono stati influenzati dai Jane's Addiction. Fra i pi\u00f9 noti Linkin Park, Incubus, System of a Down, Deftones, Korn, Tool e Thirty Seconds to Mars. A loro volta i Jane's Addiction sono stati influenzati dai Black Sabbath, dai The Stooges, dai Led Zeppelin, dai Siouxsie and the Banshees, dai Joy Division e da Jimi Hendrix."}
{"id": "221005", "revid": "1226", "url": "https://it.wikipedia.org/wiki?curid=221005", "title": "Guerra anglo-boera", "text": ""}
{"id": "221007", "revid": "54354", "url": "https://it.wikipedia.org/wiki?curid=221007", "title": "Spazio T0", "text": "In matematica, e pi\u00f9 precisamente in topologia, uno spazio T0 o di Kolmogorov \u00e8 uno spazio topologico che soddisfa il seguente assioma di separazione:\nPer ogni coppia di punti distinti \"x\" e \"y\" esiste almeno un aperto che contenga uno di questi e non l'altro. \nIl primo assioma.\nL'assioma \"T\"0 \u00e8 il pi\u00f9 semplice assioma di separazione, generalmente assunto in ogni spazio topologico. Equivale a chiedere che la topologia arrivi a \"distinguere\" i punti. Se uno spazio non soddisfa questo assioma, esiste un suo quoziente canonico che lo soddisfa, detto quoziente di Kolmogorov, ottenuto identificando fra loro i punti indistinguibili.\nPi\u00f9 formalmente, dato uno spazio topologico \"X\" definiamo una relazione di equivalenza dicendo che due punti sono equivalenti se non esiste nessun aperto che li separi (cio\u00e8 che contenga uno e non l'altro). Il quoziente rispetto a questa relazione \u00e8 uno spazio \"T\"0, ed \u00e8 lo spazio di Kolmogorov. \nCi sono numerosi esempi di questo procedimento in analisi e in geometria. Tra questi,\nogni Spazio Lp \u00e8 definito quozientando lo spazio delle funzioni misurabili: due tali funzioni sono equivalenti se coincidono fuori di un insieme di misura nulla."}
{"id": "221008", "revid": "2091899", "url": "https://it.wikipedia.org/wiki?curid=221008", "title": "Johann Christian Bach", "text": "Tra i maggiori compositori della sua epoca, compose prevalentemente musica in stile galante, pur inserendosi tra il novero dei principali precursori del classicismo viennese. Notevole fu la sua influenza sullo stile di Mozart.\nLa vita.\nUndicesimo figlio di Johann Sebastian Bach e di Anna Magdalena Bach, a quindici anni non ancora compiuti perse il padre, e questa sventura l'obblig\u00f2 a recarsi a Berlino presso il fratello Carl Philip Emanuel per perfezionarsi in clavicembalo e composizione. I suoi progressi furono notevoli, tanto che qualcuna delle sue produzioni era gi\u00e0 stata notata dal pubblico. La conoscenza di alcune cantanti italiane gli fece nascere il desiderio di visitare l'Italia.\nDa Berlino nel 1754 part\u00ec quindi per l'Italia, fermandosi prima a Bologna per studiare con Padre Martini e in seguito a Milano, dove studi\u00f2 sotto la guida di Giovanni Battista Sammartini e nel 1760 fu nominato organista della cattedrale, incarico che mantenne fino al 1762. A Milano scrisse due Messe, un \"Requiem\", un \"Te Deum\" e altre opere. A tale periodo risale la sua conversione al cattolicesimo.\nSi ignorano i motivi che gli fecero lasciare Milano, ma \u00e8 certo che dopo essersene allontanato, nel 1762, part\u00ec alla volta di Londra. Qui non trascorse molto tempo prima di essere insignito della carica di musicista della regina e in seguito maestro di cappella.\nNel 1763 fece rappresentare la sua opera \"Orione o Diana vendicata\", spettacolo che dest\u00f2 sensazione per la bellezza delle arie e i nuovi effetti degli strumenti a fiato. \u00c8 in questo melodramma, infatti, che i clarinetti furono uditi per la prima volta in Inghilterra al Her Majesty's Theatre di Londra. In questo periodo compose una parte seria per la cantante napoletana Anna De Amicis.\nIl successo di quest'opera fu l'inizio della fortuna di Johann Christian Bach, che pot\u00e9 intessere relazioni con musicisti di notevole fama, come l'italiano Giovanni Battista Cirri, cosicch\u00e9, a causa del successo ottenuto, Johann Christian (tranne un breve soggiorno a Parigi verso il 1780) prese fissa dimora a Londra, dove visse fino alla morte (1782), legando il suo nome a questa citt\u00e0, tanto da venire soprannominato, gi\u00e0 in vita, \"il Bach inglese\".\nIl 15 giugno 1778 fu fatto Maestro in una loggia massonica di Londra.\n\u00c8 morto prematuramente, povero e pieno di debiti.\nConsiderazioni sull'artista.\nPur senza avere la potenza dell'invenzione e la ricchezza dell'armonia paterna, n\u00e9 la variet\u00e0 d'idee e la profondit\u00e0 di suo fratello Philipp Emmanuel, Christian Bach fu uno dei musicisti pi\u00f9 notevoli del XVIII secolo, le sue arie sono molto belle e molte hanno goduto di grande popolarit\u00e0. Il suo canto non ha un carattere particolare, ma si avvicina piuttosto allo stile dei grandi maestri italiani dell'epoca, soprattutto quelli della scuola napoletana: uno stile facile, brillante, un canto adatto alle caratteristiche della voce, sostenuto da accompagnamenti gradevoli e di buon effetto.\nLo stile contrastante di J. S. Bach e J. C. Bach.\nJohann Sebastian Bach mor\u00ec quando Johann Christian aveva solamente quindici anni e forse questa \u00e8 una delle ragioni che rende difficoltoso trovare un punto di affinit\u00e0 tra la musica dei due compositori. Contrariamente, le sonate per fortepiano di Carl Philipp Emanuel Bach, uno dei molti fratelli maggiori di Johann Christian, tendono talvolta ad invocare certi elementi tipici del padre, specialmente riguardo all'uso del contrappunto (C.P.E. aveva trentasei anni quando J.S. mor\u00ec).\nLa musica di Johann Cristian si allontana completamente dallo stile dei Bach pi\u00f9 anziani essendo molto pi\u00f9 pronunciato l'elemento melodico. Egli compose in stile galante includendo frasi musicali bilanciate, accenti sulle melodie e sugli accompagnamenti, senza eccedere troppo nella complessit\u00e0 contrappuntistica. Il movimento galante era contro le intricate e complesse linee che caratterizzavano il barocco musicale, che invece dava maggior importanza alla fluidit\u00e0 melodica nelle frasi periodiche. Questo precedette lo stile classico, il quale fuse l'estetica galante con il rinnovato interesse per il contrappunto."}
{"id": "221012", "revid": "1305772", "url": "https://it.wikipedia.org/wiki?curid=221012", "title": "Nassau (disambigua)", "text": ""}
{"id": "221013", "revid": "1415496", "url": "https://it.wikipedia.org/wiki?curid=221013", "title": "Acchiappaquindici", "text": ""}
{"id": "221014", "revid": "124123", "url": "https://it.wikipedia.org/wiki?curid=221014", "title": "Porcio Licino", "text": "Biografia.\nDi lui non si hanno notizie biografiche precise. Si hanno soltanto accenni alla carriera politica di alcuni membri della sua famiglia, e dai suoi scritti emerge la sua posizione avversa agli \"optimates\".\nDella sua produzione poetica, consistente in una originale storia della poesia latina in versi trocaici settenari, restano 7 frammenti, alcuni brevissimi, per un totale di 23 versi.\nDa uno di questi frammenti si apprende che, secondo Porcio Licino, l'attivit\u00e0 poetica a Roma sarebbe iniziata durante la seconda guerra punica:\nMa il pi\u00f9 significativo \u00e8 certo il frammento 7 Courtney, tramandatoci da Aulo Gellio nelle sue \"Notti attiche\", 19, 9:\nA parte alcune particolarit\u00e0 stilistiche, che non pochi problemi di ricostruzione del testo hanno creato ai filologi (si noti, ad esempio, nell'ultimo verso il verbo concordato con il predicato nominale e non con il soggetto), il frammento \u00e8 interessante per il suo contenuto. Il \"topos\" della fiamma quale espressione dell'amore del poeta non \u00e8 originale e il suo uso si protrae fino ai giorni nostri. Quello che differenzia, invece, l'epigramma di Porcio Licino dai suoi predecessori \u00e8 il motivo pastorale, l'inserimento di tale \"topos\" in un ambiente agreste: soltanto poeti bucolici quali Teocrito o Mosco, avevano fatto altrettanto, mentre l'ambientazione degli epigrammi restava sostanzialmente cittadina."}
{"id": "221015", "revid": "135224", "url": "https://it.wikipedia.org/wiki?curid=221015", "title": "Colmo (Pinguente)", "text": " \nColmo (Hum in croato) \u00e8 un paesino situato nell'entroterra istriano, facente parte del comune di Pinguente. Nei dintorni sono presenti le frazioni di Bl\u00e0tina, Forsici, Latini, Buliavaz, Ruiavazzi e Bernobici. \nLuoghi d'interesse.\nLa citt\u00e0 \u00e8 ancora circondata da mura ed ha come unico ingresso un portone di bronzo, con tanto di battenti. All'interno vi sono due vicoli, qualche casa, il Museo civico, la chiesa romanica del XII secolo di San Gerolamo e la chiesa di San Giacomo con la sua torre campanaria, in stile romanico.\nDa Colmo si snoda il viale dei Glagoliti che, lungo circa 7 km, la collega a Rozzo, frazione del comune di Pinguente. Lungo la via ci sono 10 sculture che commemorano l'antica importanza di Rozzo come centro della letteratura in alfabeto glagolitico, ancora utilizzato in questa zona fino all'inizio del XX secolo.\nSociet\u00e0.\nEvoluzione demografica.\nSecondo il censimento del 1921, oggi considerato di scarsa validit\u00e0 scientifica, il 100% della popolazione era di lingua italiana."}
{"id": "221016", "revid": "339392", "url": "https://it.wikipedia.org/wiki?curid=221016", "title": "Ragazza con turbante", "text": ""}
{"id": "221019", "revid": "188402", "url": "https://it.wikipedia.org/wiki?curid=221019", "title": "Spazio T1", "text": "In matematica, e pi\u00f9 precisamente in topologia, uno spazio T1 \u00e8 uno spazio topologico che soddisfa il seguente assioma di separazione:\nPer ogni coppia di punti distinti \"x\" e \"y\" esistono due aperti \"U\" e \"V\" tali che \"U\" contiene \"x\" e non \"y\", mentre \"V\" contiene \"y\" e non \"x\".\nDefinizione equivalente.\nUna condizione equivalente consiste nel chiedere che tutti i punti di \"X\" siano chiusi (cio\u00e8 che sia chiuso ogni insieme fatto da un punto solo).\nDimostrazione dell'equivalenza.\nSupponiamo vera la prima definizione. Fissiamo \"x\" e lasciamo variare \"y\". Per ogni \"y\" troviamo un aperto \"V\" che contiene \"y\" e non \"x\". L'unione di tutti questi aperti \u00e8 il complementare di \"x\", ed \u00e8 un aperto. Quindi il punto \"x\" \u00e8 chiuso. Supponiamo ora vera la seconda. Due punti \"x\" e \"y\" sono chiusi, quindi i loro complementari \"V\" e \"U\" sono aperti e soddisfano le richieste della prima definizione.\nPropriet\u00e0.\nNella definizione non si chiede che gli aperti \"U\" e \"V\" siano disgiunti. Con questa richiesta pi\u00f9 forte, lo spazio \u00e8 infatti \"T\"2 o di Hausdorff."}
{"id": "221020", "revid": "124212031", "url": "https://it.wikipedia.org/wiki?curid=221020", "title": "Daniel Gabriel Fahrenheit", "text": "Biografia.\nDaniel Gabriel Fahrenheit nacque nell'odierna Danzica, ma pass\u00f2 la maggior parte della sua vita in Olanda meridionale. I Fahrenheit erano una famiglia di mercanti tedeschi che aveva vissuto in diverse citt\u00e0 della Lega Anseatica. Il bis-nonno di Daniel Gabriel Fahrenheit era vissuto a Rostock e alcune ricerche suggeriscono che la famiglia Fahrenheit fosse originaria della cittadina di Hildesheim. Il nonno del celebre fisico si spost\u00f2 da K\u00f6nigsberg (l'attuale Kaliningrado) a Danzica e vi si stabil\u00ec come commerciante nel 1650. Suo figlio, Daniel Fahrenheit (il padre di Daniel Gabriel), spos\u00f2 Concordia Schumann, proveniente da un'illustre famiglia d'affari di Danzica. \nDaniel Gabriel inizi\u00f2 la carriera da commerciante ad Amsterdam, in seguito alla tragica morte dei genitori, avvenuta il 14 agosto 1701, a causa di funghi velenosi. In seguito, il suo interesse per le scienze naturali lo condusse ad intraprendere studi e sperimentazioni in questo campo. Successivamente, visit\u00f2 Berlino, Halle, Lipsia, Dresda, Copenhagen e anche la sua citt\u00e0 natale, dove il fratello viveva ancora. In questo periodo, Fahrenheit conobbe o quantomeno fu in contatto con Ole R\u00f8mer, Christian Wolff e Gottfried Leibniz. Nel 1717, si stabil\u00ec a L'Aia lavorando come soffiatore di vetro e costruttore di barometri, altimetri e termometri. Oltre a migliorare notevolmente questi strumenti, Fahrenheit ide\u00f2 anche un tipo di areometro. \nA partire dal 1718, insegn\u00f2 chimica ad Amsterdam. Visit\u00f2 l'Inghilterra nel 1724 e nello stesso anno, nonostante avesse prodotto poche pubblicazioni scientifiche, fu eletto membro della Royal Society di Londra, dopo aver proposto il suo sistema per fabbricare termometri. \nDall'agosto 1736, Fahrenheit visse nella casa di Johannes Frisleven in Plein Square, a L'Aia. All'inizio di settembre si ammal\u00f2 gravemente di febbre gialla e in pochi giorni le sue condizioni peggiorarono a tal punto da indurlo a chiamare un notaio per scrivere il proprio testamento. Quasi una settimana pi\u00f9 tardi mor\u00ec all'et\u00e0 di cinquant'anni. \nIl nome di Daniel Gabriel Fahrenheit \u00e8 legato principalmente ad una scala termometrica che fu ampiamente utilizzata soprattutto nei paesi anglosassoni (\u00e8 ancora ufficialmente usata negli Stati Uniti e in Belize). \u00c8 meglio conosciuto per aver inventato il termometro ad alcool (1709) ed il termometro a mercurio (1714). Ha scoperto, tra l'altro, che l'acqua pu\u00f2 rimanere liquida sotto il relativo punto di congelamento e che il punto di ebollizione dei liquidi varia a seconda della pressione atmosferica. Gli \u00e8 stato dedicato il cratere Fahrenheit sulla Luna.\nLa scala Fahrenheit.\nLa scala Fahrenheit si basa sul valore di 32 gradi per il punto di congelamento dell'acqua e su 212 gradi per il punto di ebollizione della stessa, quindi l'intervallo tra le due, secondo il sistema Fahrenheit, \u00e8 suddiviso in 180 gradi.\nNel XVIII secolo il fisico tedesco originariamente prese come zero della sua scala la pi\u00f9 bassa temperatura ottenibile in laboratorio ai suoi tempi ovvero quella di una miscela di uguali parti di ghiaccio e cloruro ammonico e scelse i valori di 30 gradi e di 90 gradi rispettivamente per il punto di congelamento dell'acqua e della temperatura corporea umana. In base a successivi affinamenti questi valori vennero portati a 32 gradi per il punto di congelamento dell'acqua e dapprima a 96 gradi e successivamente a 98,6 gradi la temperatura corporea.\nFino agli anni settanta, la scala Fahrenheit veniva utilizzata per scopi generali ed usi comuni nei paesi anglofoni mentre la scala in gradi Celsius era adottata per scopi scientifici nella maggior parte degli altri paesi ed a livello mondiale.\nFu infatti proprio per questo massiccio utilizzo che da quel momento in poi, la maggior parte dei paesi anglofoni presero ad adottare ufficialmente la scala Celsius.\nLa formula di conversione per una temperatura che \u00e8 espressa sulla rappresentazione Celsius \u00e8: F = (9/5 di C) + 32. Es. 37\u00a0\u00b0C=((37*9)/5)+32= (333/5)+32=66,6+32=98,6\u00a0\u00b0F per cui 37\u00a0\u00b0C=98,6\u00a0\u00b0F."}
{"id": "221021", "revid": "767487", "url": "https://it.wikipedia.org/wiki?curid=221021", "title": "I ragazzi di via Panisperna", "text": "I ragazzi di via Panisperna \u00e8 un film del 1988 diretto da Gianni Amelio che racconta gli entusiasmi, le paure, le gioie e le amarezze della vita (privata e professionale) di un gruppo di giovani fisici, passati alla storia, appunto, come \"i ragazzi di via Panisperna\".\nTrama.\nLa vicenda, ispirata a una storia vera, \u00e8 ambientata negli anni Trenta, all'Istituto di Fisica di via Panisperna a Roma, dove il fisico Enrico Fermi, con la supervisione di Orso Mario Corbino, form\u00f2 un gruppo di ricerca con Franco Rasetti, Emilio Segr\u00e8, Bruno Pontecorvo, Edoardo Amaldi e Ettore Majorana, che si resero protagonisti di grandi scoperte nel campo della fisica nucleare. Nel film sono raccontate le vite, le ansie e gli entusiasmi di questi giovani, con una particolare attenzione al lato privato.\nLa storia ha tra i filoni principali il rapporto tra Enrico e Ettore, col primo che finisce per essere un po' padre e un po' fratello maggiore di Ettore. Il regime politico, le leggi razziali, la scomparsa nel nulla di Ettore (morte sospetta o suicidio), che gi\u00e0 avvertiva come le loro scoperte nelle mani sbagliate avrebbero potuto essere potenti armi di distruzione, si rivelano pi\u00f9 decisivi dell'amore per la fisica che li aveva tanto uniti, e infine i ragazzi prendono strade diverse.\nDistribuzione.\nLa versione televisiva fu trasmessa su Rai 1 in 2 serate domenica 18 e domenica 25 febbraio 1990. Oggi \u00e8 disponibile gratuitamente su RaiPlay."}
{"id": "221022", "revid": "1251388", "url": "https://it.wikipedia.org/wiki?curid=221022", "title": "Mascate", "text": "Mascate (: ; , \"Masqa\u1e6d\"; in inglese: \"Muscat\"), popolazione 1.310.826 abitanti (2015) \u00e8 la capitale dell'Oman.\nLa trascrizione fonetica della capitale Masqa\u1e6d \u00e8 . Talvolta viene approssimata con o .\nGeografia antropica.\nNonostante la notevole popolazione, che la rende la citt\u00e0 pi\u00f9 grande del sultanato, Mascate \u00e8 ben pianificata e molto estesa (copre un'area di circa 1500\u00a0km\u00b2).\nA causa di ci\u00f2 gran parte della citt\u00e0 \u00e8 piena di spazi vuoti ed aperta a sviluppi futuri. Ci sono distretti ad alta concentrazione residenziale e commerciale, collocati in zone ben precise. \nSuddivisioni amministrative.\nQuesti possono essere raggruppati in tre settori principali:\nStoria.\nMascate \u00e8 una delle citt\u00e0 pi\u00f9 antiche del Medio Oriente. \u00c8 conosciuta fin dal II secolo. Circa 1.400\u00a0kg di franchincenso venivano trasportati ogni anno per nave dall'Arabia Meridionale alla Grecia, a Roma e nel Mediterraneo. Il centro di questo commercio era un luogo chiamato \"Khur Ruri\", che i greci chiamarono \"Muscat\".\nLa prima presenza straniera a Masqa\u1e6d fu quella dell'esploratore portoghese Vasco da Gama, che sbarc\u00f2 nell'Oman sulla strada per l'India. Il portoghese torn\u00f2 nel 1507 per saccheggiare e catturare Masqa\u1e6d. Nel 1649, l'imam Sul\u1e6d\u0101n bin Sayf sconfisse i portoghesi e li cacci\u00f2 verso est a Goa (India).\nCon le superiori navi da guerra catturate ai Portoghesi, l'Imam fond\u00f2 un impero che si estendeva da Zanzibar a sud, a Gwadar in Pakistan ad est. Schiavi vennero fatti giungere da Zanzibar e dal Belucistan per lavorare in Oman o per essere venduti altrove. Questo dette un periodo di relativa stabilit\u00e0 e prosperit\u00e0 per Mascate e l'Oman.\nLa nazione venne fatta a pezzi da lotte e ribellioni alla morte dell'imam, nel 1679. Masqa\u1e6d venne quindi invasa dai persiani nel 1737, anche se per poco, poich\u00e9 A\u1e25mad bin Sa\u02bf\u012bd li sconfisse e venne successivamente eletto imam.\nNel 1803, i wahhabiti dell'Arabia Saudita attaccarono l'Oman, ma vennero respinti da Sayyid Sa'id bin Sultan. Il sultano cre\u00f2 quindi una colonia nelle zone fertili di Zanzibar e in pratica govern\u00f2 l'Oman da un'isola straniera. Successivamente, nel 1853, il Sultano trasfer\u00ec il titolo di \"capitale\" dell'Oman a Zanzibar. Inizi\u00f2 cos\u00ec il declino delle fortune di Mascate e dell'Oman.\nNel 1913, il Taymur bin Faysal divenne sultano e il territorio venne ribattezzato \"Masqat e Oman\", con il sultano che governava Masqat e l'imam che governava l'Oman. Dopo l'indipendenza indiana nel 1947, il sultano, con l'aiuto dei britannici, sconfisse l'imam e unific\u00f2 gran parte dell'Oman, prendendo il controllo delle oasi di al-Buraymi.\nNel 1964 inizio la guerra del Dhof\u0101r, che cercava l'espulsione dei britannici dall'Oman. Sei anni dopo, l'emiro Q\u0101b\u016bs bin Sa\u02bf\u012bd, figlio del sultano Said bin Taym\u016br, inscen\u00f2 un colpo di palazzo e reclam\u00f2 il trono. Il vecchio sultano venne fatto fuggire a Londra dalla Royal Air Force. Il colpo di Stato, portato avanti dall'emiro Q\u0101b\u016bs con al suo fianco il suo amico e confidente Tim Landon, fu l'inizio di un nuovo e moderno sultanato.\nIl sultano Q\u0101b\u016bs bin Sa\u02bf\u012bd istitu\u00ec riforme sociali e territoriali e, bench\u00e9 in maniera autocratica, govern\u00f2 l'Oman fino alla sua morte con una visione liberale che vide un miglioramento complessivo degli standard educativi dei suoi cittadini, uno sviluppo culturale ed economico e un consolidamento globale del sultanato.\nEconomia.\nMascate, come gran parte dell'Oman, \u00e8 dominata dai commerci. I prodotti tradizionali da esportazione sono datteri, madreperla, franchincenso e pesce. Molti suq della vecchia Masqat e di Mutrah vendono questi prodotti e quelli dell'artigianato locale.\nIl Petroleum Development Oman (PDO) \u00e8 stato il perno dell'economia di Mascate fin dal 1962 ed \u00e8 il secondo datore di lavoro della nazione dopo il governo. Tra i principali azionisti del PDO sono Shell Oil e Partex e la sua produzione \u00e8 stimata a circa 840.000 barili al giorno.\nMascate ha anche grandi compagine commerciali come Suhail e Saud Bahwan, che \u00e8 un partner commerciale per imprese quali Toshiba, Subaru, Seiko, Hewlett-Packard, General Motors, Saud Bahwan Group (partner di Toyota), Lexus, Daihatsu, Hertz, Dodge, Chrysler e Zubair Automotive (partner di Mitsubishi).\nLa General Telecommunications Organization (GTO) \u00e8 l'unica struttura di telecomunicazioni dell'Oman e fornisce servizi di telefonia locale, interurbana e internazionale, oltre ad essere l'unico ISP della nazione.\nSociet\u00e0.\nEtnie e minoranze straniere.\nGli omaniti costituiscono circa il 60% della popolazione locale. Mascate ha una notevole popolazione di immigrati, principalmente lavoratori specializzati provenienti dal subcontinente indiano, dal Sudan, dall'Egitto e da altre nazioni del GCC.\nLingue e dialetti.\nL'arabo \u00e8 la lingua ufficiale dello stato. Swahili, inglese, hindi e malayalam sono diffuse.\nReligioni.\nL'Islam \u00e8 l'unica religione ufficiale dello Stato. Il 75% della popolazione appartiene al gruppo dei musulmani kharigiti ibaditi.\nInfrastrutture e trasporti.\nTutti i servizi infrastrutturali sono di propriet\u00e0 del governo dell'Oman e gestiti da esso.\nAeroporti.\nIl principale aeroporto \u00e8 l'Aeroporto Internazionale Seeb situato a circa 25\u00a0km dal distretto finanziario di Ruwi e a circa 15/20\u00a0km dalle principali aree residenziali di al-Khuwayr, Mad\u012bnat Q\u0101b\u016bs, Sh\u0101\u1e6d\u012b\u02be al-Qurm e al-Qurm. Mascate \u00e8 la base della compagnia locale Oman Air che opera diversi voli con destinazioni in Medio Oriente, nel subcontinente indiano e nell'Africa orientale. Inoltre la Oman Air ha collegamenti con destinazioni in Europa. Le principali compagnie aeree, come British Airways, Lufthansa, Emirates, Swiss International Air Lines, Kuwait Airways, Air India, Thai Airways International e Qatar Airways hanno voli verso l'Aeroporto Internazionale Seeb.\nPorti.\nCi sono due porti marittimi a Mascate, uno situato a Mina al-Fahal, che serve solo il distretto delle raffinerie del PDO (Petroleum Development Oman) e l'altro a Mina Qabus (Mutrah).\nMina Qabus o Mutrah, \u00e8 stato il principale porto di Mascate ed \u00e8 un importante hub commerciale tra il golfo Persico, il subcontinente indiano e l'Estremo Oriente, con un volume annuo di 1,6 milioni di tonnellate. Recentemente, l'emergere della zona libera di Jebel Ali nella vicina Dubai ha reso tale porto il principale della regione con circa 44 milioni di tonnellate annue di cargo.\nStrade.\nL'area di Mascate \u00e8 ben servita da strade e da un'autostrada che da nord attraversa Seeb e Ruwi.\nAutobus.\nIl sistema di trasporto pubblico a Mascate e in generale nell'Oman non \u00e8 molto sviluppato. Non ci sono ferrovie o reti di metropolitana in tutto il paese. Le due forme pi\u00f9 popolari di trasporto pubblico sono i bus Baiza, che devono il loro nome a quello degli spiccioli del riyal omanita, i \"baisa\". Sono autobus molto economici, ma ne esistono anche di pi\u00f9 costosi, che per\u00f2 non servono le vie pi\u00f9 piccole, ma si mantengono sulle arterie principali.\nI bus Baiza al contrario percorrono sia le vie principali che quelle pi\u00f9 interne della citt\u00e0.\nTaxi.\nL'altra forma di trasporto \u00e8 costituita dai taxi, che non hanno il tassametro. La tariffa viene concordata per contrattazione, anche se i tassisti solitamente aderiscono a regole non scritte per le tariffe di corse all'interno della citt\u00e0.\nI taxi solitamente portano i passeggeri anche in destinazioni esterne alla citt\u00e0, comprese Sohar, Buraimi e Dubai."}
{"id": "221024", "revid": "9", "url": "https://it.wikipedia.org/wiki?curid=221024", "title": "Gabriel Fahrenheit", "text": ""}
{"id": "221026", "revid": "77358", "url": "https://it.wikipedia.org/wiki?curid=221026", "title": "Masqat", "text": ""}
{"id": "221028", "revid": "339392", "url": "https://it.wikipedia.org/wiki?curid=221028", "title": "Scala Fahrenheit", "text": ""}
{"id": "221029", "revid": "37401", "url": "https://it.wikipedia.org/wiki?curid=221029", "title": "Valenza", "text": ""}
{"id": "221030", "revid": "339392", "url": "https://it.wikipedia.org/wiki?curid=221030", "title": "Ragazza con il turbante", "text": ""}
{"id": "221033", "revid": "831312", "url": "https://it.wikipedia.org/wiki?curid=221033", "title": "Giro d'Italia 1974", "text": "Il Giro d'Italia 1974, cinquantasettesima edizione della \"Corsa Rosa\", si svolse in ventidue tappe, pi\u00f9 un epilogo conclusivo, dal 16 maggio al 9 giugno 1974, per un percorso totale di 4\u00a0062 km. La vittoria fu appannaggio del belga Eddy Merckx, che complet\u00f2 il percorso in 113h09'13\", precedendo gli italiani Gianbattista Baronchelli e Felice Gimondi. Il distacco di 12 secondi fra Merckx e Baronchelli, rappresenta il secondo minor distacco fra primo e secondo classificato nella storia del Giro.\nL'edizione \u00e8 nota per il duello tra Merckx e Baronchelli e per l'introduzione della maglia verde a contraddistinguere il leader della classifica del Gran Premio della Montagna, per l'occasione vinta da Fuente. \nFuente, in maglia rosa fino alla tappa di Pietra Ligure, ebbe una crisi di fame nella frazione successiva (con arrivo a Sanremo) e giunse al traguardo con pi\u00f9 di 10' di distacco da Merckx.\nSulla salita delle Tre cime di Lavaredo Merckx resistette a fatica all'attacco di Baronchelli (secondo al traguardo dietro Fuente), riuscendo a conservare la maglia rosa.\nIl belga Wilfried Reybrouck vinse la prima tappa, conserv\u00f2 la maglia rosa nella seconda, ma dovette ritirarsi alla terza essendo arrivato fuori tempo massimo."}
{"id": "221036", "revid": "1222", "url": "https://it.wikipedia.org/wiki?curid=221036", "title": "Balenotteridi", "text": ""}
{"id": "221037", "revid": "1305772", "url": "https://it.wikipedia.org/wiki?curid=221037", "title": "Lasalle", "text": ""}
{"id": "221038", "revid": "4106", "url": "https://it.wikipedia.org/wiki?curid=221038", "title": "Contamines-Montjoie", "text": ""}
{"id": "221039", "revid": "1610933", "url": "https://it.wikipedia.org/wiki?curid=221039", "title": "Megattera", "text": ""}
{"id": "221040", "revid": "9498", "url": "https://it.wikipedia.org/wiki?curid=221040", "title": "K 126", "text": ""}
{"id": "221041", "revid": "9498", "url": "https://it.wikipedia.org/wiki?curid=221041", "title": "K 111", "text": ""}
{"id": "221042", "revid": "21371", "url": "https://it.wikipedia.org/wiki?curid=221042", "title": "K 87", "text": ""}
{"id": "221043", "revid": "9498", "url": "https://it.wikipedia.org/wiki?curid=221043", "title": "K 51", "text": ""}
{"id": "221044", "revid": "336956", "url": "https://it.wikipedia.org/wiki?curid=221044", "title": "K 50", "text": ""}
{"id": "221048", "revid": "9498", "url": "https://it.wikipedia.org/wiki?curid=221048", "title": "K 38", "text": ""}
{"id": "221049", "revid": "232082", "url": "https://it.wikipedia.org/wiki?curid=221049", "title": "Perry Farrell", "text": "Dopo aver trovato il successo con la storica band losangeliana, ha saputo imporsi nel panorama musicale degli anni novanta attraverso molteplici progetti e collaborazioni. Fino ad oggi ha militato come cantante in quattro gruppi (nell'ordine: Psi Com, Jane's Addiction, Porno for Pyros e Satellite Party) e si \u00e8 affermato anche come DJ. Il suo nome \u00e8 inoltre indissolubilmente legato alla creazione di uno dei primi e pi\u00f9 famosi festival di musica indipendente, il Lollapalooza.\nBiografia.\nNasce da famiglia ebrea del Queens, suo padre Al Berstein era gioielliere e sua madre un'artista che si suicid\u00f2 quando Perry aveva 4 anni. Il cambio di nome \u00e8 un riferimento a suo fratello maggiore Farrell, cambio effettuato anche per avere assonanza con l'aggettivo \"peripheral\", ovvero periferico, marginale.\nA seguito della morte della madre i Bernstein si trasferiscono a Miami. Perry a 17 anni scappa di casa, e si trasferisce in California, dove inizia a praticare il surf e a lavorare come decoratore di tavole. Ha affermato inoltre che una volta ventenne aveva intenzione di diventare attore, passione poi abbandonata anche se nel 1986 diresse un documentario chiamato Soul Kiss in cui compare lui stesso con i Jane's Addiction e le loro fidanzate di allora e nel 1992 Perry diresse, scrisse e interpret\u00f2 s\u00e9 stesso in un documentario sperimentale chiamato Gift, pubblicato nel 1994 dalla Warner Bros. e considerato di grande valore fra i suoi fan. Nel film Farrell gira alcune scene nudo. Ha anche diretto il video della canzone Mountain Song.\n\u00c8 sposato dal gennaio 2002 con Etty Lau, e ha due figli, Hezron Wolfgang e Izzadore Bravo. Ha un altro figlio, Yobel Ari, nato nel 1998 dalla relazione con Christine Cagle.\nCarriera musicale.\nDopo vari lavori saltuari e la passione per la pittura e il surf, Farrell scopre il suo talento per cantare, e tramite un'audizione inizia a esibirsi in un piccolo locale a Newport Beach cantando in playback con imitazioni e travestimenti di cantanti famosi come Frank Sinatra e David Bowie. I suoi interessi musicali comprendevano anche gruppi come Led Zeppelin, Rolling Stones, Joy Division e The Stooges.\nEntra a far parte del gruppo goth Psi Com nel 1983 come cantante. La band pubblica nel 1984 un omonimo EP, ma nel frattempo i componenti della band abbracciano la filosofia Krishna e il gruppo si scioglie.\nPerry incontra Eric Avery nel 1985 e insieme formano i Jane's Addiction. La band innov\u00f2 grandemente il suono della musica rock, unendo stili come l'Hard rock, l'Heavy metal, il Jazz, il Funk, e la musica alternativa. Il gruppo divent\u00f2 una leggenda in tutti i club di Hollywood ed infatti vennero definiti in quegli anni la voce di Los Angeles. Dopo tre album l'ultimo tour della band si trasforma nel festival itinerante Lollapalooza. Sciolti i Jane's Addiction nel 1991 per dissapori con Avery, fonda nel 1992 i Porno for Pyros.\nDopo l'antologia \"Rev\" del 1999 pubblica il suo primo lavoro solista nel 2001 \"Song Yet to Be Sung\" influenzato nei testi dalla mistica ebraica, dalla Cabala e dal Giubileo. Torna con i Jane's Addiction nel 2003 e pubblica Strays.\nNel 2004 Farrell forma il gruppo Satellite Party, insieme a Nuno Bettencourt ex chitarrista degli Extreme, il cui album di esordio viene pubblicato nel 2007.\nNel 2009 si riuniscono i Jane's Addiction per un tour con la formazione originale ed Eric Avery al basso.\nNel 2011 insieme ai Jane's Addiction pubblica \"The Great Escape Artist\". I singoli estratti dall'album sono \"Underground\", \"End to the Lies\" e \"Irresistible Force (Met the Immovable Objet)\".\nStile.\nLo stile vocale di Perry Farrell \u00e8 da sempre oggetto di discussioni e di lodi da molti critici musicali. Farrell ha preso spunto da generi come il post punk il new wave, il goth e soprattutto l'heavy metal, il funk metal e l'hard rock, mentre recentemente si affida a generi pi\u00f9 moderni come il rock elettronico. Il suo modo di vestire, molto eccentrico in passato, lo rendeva un androgino a tutti gli effetti; indossava spessissimo abiti da donna o giacche in pelle, portava orecchini pendenti e aveva i dreadlocks."}
{"id": "221050", "revid": "77358", "url": "https://it.wikipedia.org/wiki?curid=221050", "title": "Tiblisi", "text": ""}
{"id": "221070", "revid": "33689", "url": "https://it.wikipedia.org/wiki?curid=221070", "title": "C64", "text": ""}
{"id": "221071", "revid": "118495498", "url": "https://it.wikipedia.org/wiki?curid=221071", "title": "Dushanbe", "text": ""}
{"id": "221072", "revid": "125468869", "url": "https://it.wikipedia.org/wiki?curid=221072", "title": "Suomenlinna", "text": "Suomenlinna (in precedenza \"Viapori\" in finlandese conosciuta anche come \"Sveaborg\" in svedese), \u00e8 una fortezza marina edificata su un arcipelago di sei isole (Kustaanmiekka, Susisaari, Iso-Mustasaari, Pikku-Mustasaari, L\u00e4nsi-Mustasaari e L\u00e5ng\u00f6ren) al largo di Helsinki. Dal 1991 \u00e8 stata dichiarata dall'UNESCO patrimonio dell'umanit\u00e0.\nOriginariamente denominata Sveaborg (letteralmente \"fortezza della Svezia\") e conosciuta in finlandese con il nome di Viapori, fu rinominata Suomenlinna (letteralmente \"castello della Finlandia\") nel 1918, in concomitanza con la dichiarazione d'indipendenza della Finlandia dalla Russia. Oggi \u00e8 raggiungibile in circa 15 minuti via traghetto dal centro di Helsinki.\nStoria.\nLa fortezza fu voluta dal governo svedese nel 1748 per proteggere il paese contro l'espansionismo russo. La costruzione inizi\u00f2 nello stesso anno sotto la direzione di Augustin Ehrensv\u00e4rd. Nel 1788 serv\u00ec come base militare durante la guerra russo-svedese sotto re Gustavo III.\nNel 1808, durante la guerra di Finlandia, la fortezza si arrese all'esercito russo senza opporre resistenza, e al termine della guerra, l'anno successivo, Suomenlinna (come tutta la Finlandia) pass\u00f2 sotto il controllo russo.\nDurante la guerra di Crimea, nel 1855, il sito fu bombardato e danneggiato dall'esercito anglo-francese.\nNel 1917 la Finlandia dichiar\u00f2 l'indipendenza dalla Russia e durante la guerra civile che ne consegu\u00ec, la fortezza venne utilizzata come campo di prigionia, assumendo il nome finlandese di Suomenlinna.\nNel 1939 la fortezza serv\u00ec come base militare per l'artiglieria costiera, difesa antiaerea e sottomarina.\nNel 1973 termin\u00f2 la funzione militare della fortezza ed il suo controllo pass\u00f2 all'amministrazione civile e la presenza militare nelle isole drasticamente ridotta. Suomenlinna \u00e8 la sede della Merisotakoulul, l'Accademia Navale della Suomen merivoimat la Marina militare finlandese e sull'isola sventola la bandiera navale della Marina militare finlandese a coda di rondine.\nNel 1991 la fortezza viene accettata sul World Heritage List dell'UNESCO come esempio unico di architettura militare europea del suo tempo.\nOggi \u00e8 una delle attrazioni turistiche pi\u00f9 popolari della Finlandia e attira circa 700.000 visitatori all'anno. All'interno del complesso di fortificazioni sono stati allestiti musei, uffici, abitazioni, ristoranti, sale per banchetti, per laboratori artigiani e per attivit\u00e0 culturali.\nGeografia.\nIl distretto di Suomenlinna comprende un totale di otto piccole isole. Tra queste, cinque sono collegate da ponti. Esse sono: Kustaanmiekka, Pikku Mustasaari, Iso Mustasaari, L\u00e4nsi-Mustasaari e Susisaari. Le isole non connesse sono invece: S\u00e4rkk\u00e4, Lonna e Pormestarinluodot. L'area totale di Suomenlinna si estende per 80 ettari (0.8 km\u00b2). L'indirizzo postale per le isole segue un ordine differente rispetto a quello della citt\u00e0: infatti, invece di indicare il nome della via seguito dal numero dell'edificio, sulle isole viene dapprima segnata una lettera codice differente per ogni diversa isola, seguita dal numero civico della casa. Ad esempio, \"C83\" indica il numero civico 83 dell'Isola di Iso-Mustasaari (la cui lettera simbolo \u00e8 C)."}
{"id": "221075", "revid": "6882", "url": "https://it.wikipedia.org/wiki?curid=221075", "title": "Sveaborg", "text": ""}
{"id": "221076", "revid": "1222", "url": "https://it.wikipedia.org/wiki?curid=221076", "title": "Classificazione dei cetacei", "text": ""}
{"id": "221077", "revid": "729019", "url": "https://it.wikipedia.org/wiki?curid=221077", "title": "Provincia di Cebu", "text": "Cebu (\"Sugbo\" in cebuano) \u00e8 un'isola e provincia delle Filippine, situata nell'arcipelago delle Visayas e appartenente alla regione del Visayas Centrale. Ne \u00e8 capoluogo la citt\u00e0 di Cebu.\nL'isola ha forma stretta e allungata che si estende per 225 km da nord a sud ed \u00e8 circondata da 167 isole e isolette pi\u00f9 piccole tra cui Mactan, Bantayan e le Camotes. \nLa provincia di Cebu si estende su un'area di 5.088,4 km\u00b2 e conta 3.848.919 abitanti.\nCebu \u00e8 una delle province pi\u00f9 sviluppate del Paese. La citt\u00e0 metropolitana denominata Metro Cebu, che include Mandaue e Lapu-Lapu, \u00e8 la seconda del Paese, superata soltanto da Manila.\nL'aeroporto internazionale Lapu-Lapu Mactan-Cebu, nella citt\u00e0 di Lapu-Lapu, dista circa 30 minuti del centro di Cebu.\nGeografia fisica.\nL'isola di Cebu, al centro dell'arcipelago delle Visayas, ha una forma molto allungata in direzione nord-sud (225\u00a0km)e si estende tra le latitudini 9\u00b025'N e 11\u00b015'N e le longitudini 123\u00b013'E e 124\u00b05'E. Ad est, separate dallo stretto di Cebu, ci sono le isole di Leyte e pi\u00f9 a sud di Bohol. Ad ovest, separata dallo stretto di Ta\u00f1on c'\u00e8 l'isola di Negros.\nAttorno all'isola principale ci sono altre 167 isole che fanno parte della provincia di Cebu; alcune di esse sono molto piccole e disabitate o sfruttate solo per fini turistici. Tra le isole secondarie pi\u00f9 importanti ci sono Mactan, che rientra nell'area metropolitana di Cebu e ne ospita l'aeroporto, Bantayan, Malapascua, Olango con la sua oasi avifaunistica e le Camotes, quattro isole ad est di Cebu, comprese tra Leyte e Bohol.\nGeografia antropica.\nSuddivisioni amministrative.\nLa provincia di Cebu comprende 47 municipalit\u00e0, 3 citt\u00e0 componenti e 3 citt\u00e0 indipendenti altamente urbanizzate.\nSociet\u00e0.\nLingue e dialetti.\nA Cebu la lingua pi\u00f9 diffusa \u00e8 il Cebuano che \u00e8 la lingua degli indigeni dell'isola di Cebu, diffusasi in tutte le Filippine centrali e meridionali, tanto che si calcola che sia parlata da 20 milioni di persone. Si parlano poi altre lingue delle Visayas, varianti dell'Hiligaynon e del Waray-Waray come il Porohanon nelle Camotes o il Bantayan Visayan a Bantayan e nella parte settentrionale di Cebu. Tra la popolazione meticcia \u00e8 in uso lo spagnolo mentre l'inglese \u00e8 usato come lingua commerciale, nelle scuole e nelle istituzioni."}
{"id": "221079", "revid": "6923", "url": "https://it.wikipedia.org/wiki?curid=221079", "title": "Base di conoscenza", "text": "Una base di conoscenza (individuata anche con il termine inglese knowledge base e con l'acronimo KB) \u00e8 un tipo speciale di banca dati per la gestione della conoscenza per scopi aziendali, culturali o didattici. Essa costituisce dunque un ambiente volto a facilitare la raccolta, l'organizzazione e la distribuzione della conoscenza.\nDescrizione.\nUna base di conoscenza di interesse aziendale, normalmente, si propone l'esplicita conoscenza di una organizzazione, inclusa quella che pu\u00f2 servire alla risoluzione dei problemi, e concerne articoli, rapporti, manuali per gli utenti ed altro. Una base di conoscenza dovrebbe rispettare una ben progettata struttura di classificazione, osservare (pochi) determinati formati per i contenuti e disporre di un motore di ricerca.\nL'aspetto pi\u00f9 importante di una base di conoscenza \u00e8 il tipo di informazione che contiene. Una base di conoscenza che diventa un sito da dove scaricare informazioni irrilevanti vede il suo ruolo compromesso, proprio come un'informazione irrilevante. Assicurarsi che le informazioni pi\u00f9 rilevanti ed aggiornate siano presenti in una base di conoscenza \u00e8 essenziale per il suo successo, per non menzionare il fatto di avere un eccellente sistema di recupero delle informazioni (motore di ricerca).\nDeterminare il tipo delle informazioni e dove queste risiedono nella base di conoscenza \u00e8 un'attivit\u00e0 che viene determinata in base ai processi che supportano il sistema. Un robusto processo di creazione della struttura \u00e8 la spina dorsale di una base di conoscenza di successo.\nUso originale del termine.\nL'uso originale del termine base di conoscenza era per descrivere uno dei due sottosistemi di un sistema esperto. Un sistema basato sulla conoscenza consiste in una base di conoscenza che rappresenta fatti sul mondo e un 8 ragionamento su quei fatti e utilizza regole e altre forme di logica per dedurre nuovi fatti o evidenziare incongruenze.\nPropriet\u00e0.\nIl termine \"knowledge-base\" \u00e8 stato coniato per distinguere questa forma di knowledge store dal \"database dei\" termini pi\u00f9 comune e ampiamente utilizzato. Durante gli anni '70, praticamente tutti i grandi sistemi informativi di gestione memorizzavano i propri dati in un qualche tipo di database gerarchico o relazionale. A questo punto della storia della tecnologia dell'informazione, la distinzione tra un database e una base di conoscenza era chiara e inequivocabile.\nUn database aveva le seguenti propriet\u00e0:\nI primi sistemi basati sulla conoscenza avevano esigenze di dati che erano l'opposto di questi requisiti di database. Un sistema esperto richiede dati strutturati. Non solo tabelle con numeri e stringhe, ma puntatori ad altri oggetti che a loro volta hanno puntatori aggiuntivi. La rappresentazione ideale per una base di conoscenza \u00e8 un modello a oggetti (spesso chiamato ontologia nella letteratura sull'intelligenza artificiale) con classi, sottoclassi e istanze.\nI primi sistemi esperti avevano anche poca necessit\u00e0 di pi\u00f9 utenti o la complessit\u00e0 derivante dalla richiesta di propriet\u00e0 transazionali sui dati. I dati per i primi sistemi esperti sono stati utilizzati per arrivare a una risposta specifica, come una diagnosi medica, il progetto di una molecola o una risposta a un'emergenza. Una volta conosciuta la soluzione al problema, non c'era una richiesta critica per archiviare grandi quantit\u00e0 di dati in un archivio di memoria permanente. Un'affermazione pi\u00f9 precisa sarebbe che, date le tecnologie disponibili, i ricercatori sono scesi a compromessi e hanno fatto a meno di queste capacit\u00e0 perch\u00e9 si sono resi conto che erano oltre ci\u00f2 che ci si poteva aspettare e potevano sviluppare soluzioni utili a problemi non banali senza di loro. Fin dall'inizio, i ricercatori pi\u00f9 astuti si sono resi conto dei potenziali vantaggi di essere in grado di archiviare, analizzare e riutilizzare la conoscenza. Ad esempio, vedere la discussione sulla memoria aziendale nel primo lavoro del programma Knowledge-Based Software Assistant di Cordell Green.\nAnche i requisiti di volume erano diversi per una knowledge base rispetto a un database convenzionale. La base di conoscenza necessaria per conoscere i fatti sul mondo. Ad esempio, per rappresentare l'affermazione che \"Tutti gli esseri umani sono mortali\". Un database in genere non potrebbe rappresentare questa conoscenza generale, ma invece avrebbe bisogno di memorizzare informazioni su migliaia di tabelle che rappresentavano informazioni su esseri umani specifici. Rappresentare che tutti gli umani sono mortali ed essere in grado di ragionare su un dato umano che sono mortali \u00e8 il lavoro di una base di conoscenza. Rappresentare che George, Mary, Mike... e centinaia di migliaia di altri clienti sono tutti esseri umani con determinati et\u00e0, sesso, indirizzo, ecc., \u00e8 il lavoro per un database.\nQuando i sistemi esperti sono passati dall'essere prototipi a sistemi distribuiti in ambienti aziendali, i requisiti per l'archiviazione dei dati hanno iniziato rapidamente a sovrapporsi ai requisiti del database standard per pi\u00f9 utenti distribuiti con supporto per le transazioni. Inizialmente, la domanda poteva essere vista in due mercati diversi ma competitivi. Dalle comunit\u00e0 AI e Object-Oriented, sono emersi database orientati agli oggetti come Versant. Si trattava di sistemi progettati da zero per supportare funzionalit\u00e0 orientate agli oggetti, ma anche per supportare servizi di database standard. D'altra parte, i grandi fornitori di database come Oracle hanno aggiunto funzionalit\u00e0 ai loro prodotti che hanno fornito supporto per i requisiti della base di conoscenza come le relazioni e le regole di classe-sottoclasse.\nInternet come base di conoscenza.\nLa successiva evoluzione del termine knowledge base \u00e8 stata Internet. Con l'avvento di Internet, documenti, ipertesti e supporto multimediale erano ormai fondamentali per qualsiasi database aziendale. Non era pi\u00f9 sufficiente supportare tabelle di dati di grandi dimensioni o oggetti relativamente piccoli che risiedevano principalmente nella memoria del computer. Il supporto per i siti Web aziendali richiedeva persistenza e transazioni per i documenti. Questo ha creato una disciplina completamente nuova nota come Web Content Management.\nL'altro driver per il supporto dei documenti \u00e8 stato l'ascesa di fornitori di gestione della conoscenza come Lotus Notes. La gestione della conoscenza in realt\u00e0 ha preceduto Internet, ma con Internet c'era una grande sinergia tra le due aree. I prodotti di gestione della conoscenza hanno adottato il termine \"base di conoscenza\" per descrivere i propri archivi, ma il significato aveva una sottile differenza. Nel caso di precedenti sistemi basati sulla conoscenza, la conoscenza era principalmente per l'uso di un sistema automatizzato, per ragionare e trarre conclusioni sul mondo. Con i prodotti di gestione della conoscenza, essa era destinata principalmente agli esseri umani, ad esempio per fungere da archivio di manuali, procedure, politiche, migliori pratiche, progetti e codici riutilizzabili, ecc. In entrambi i casi le distinzioni tra usi e tipi di sistemi erano mal definito."}
{"id": "221080", "revid": "642594", "url": "https://it.wikipedia.org/wiki?curid=221080", "title": "ICBN", "text": ""}
{"id": "221084", "revid": "110157", "url": "https://it.wikipedia.org/wiki?curid=221084", "title": "Yesterdays (Yes)", "text": "Yesterdays \u00e8 una raccolta di brani del gruppo di rock progressivo inglese Yes.\nIl disco.\nContiene principalmente pezzi dai primi due album \"Yes\" e \"Time and a Word\"; furono inseriti anche brani pubblicati per la prima volta su un album: \"Dear Father\" (1970, lato B del singolo \"Sweet Dreams\") e la cover del brano \"America\" di Paul Simon (apparso come singolo nel 1972). La formazione \u00e8 quella del debutto (Jon Anderson, Chris Squire, Bill Bruford, Tony Kaye e Peter Banks) a eccezione del brano \"America\", realizzata dalla formazione di \"Fragile\" e \"Close to the Edge\" (Anderson, Squire, Bruford, Steve Howe e Rick Wakeman).\nLa copertina dell'album fu affidata a Roger Dean come per gli album precedenti (a partire da \"Fragile\"). Dopo \"Yesterdays\" gli Yes sarebbero passati per alcuni anni all'artwork della Hipgnosis, tornando a collaborare con Dean solo nel 1980 con l'album \"Drama\".\nTracce.\n\"Yesterdays\" (Atlantic K 50048) raggiunse la posizione #27 nelle classifiche inglesi e #17 in quelle americane."}
{"id": "221085", "revid": "767487", "url": "https://it.wikipedia.org/wiki?curid=221085", "title": "Classic Yes", "text": "Classic Yes \u00e8 la seconda raccolta pubblicata dal gruppo di rock progressivo inglese Yes.\nIl disco.\nMentre la precedente, \"Yesterdays\", era principalmente una retrospettiva sugli anni di debutto del gruppo, \"Classic Yes\" \u00e8, coerentemente col nome, una scelta dei brani pi\u00f9 significativi del periodo \"classico\" del gruppo. La versione originale dell'album era costituita da un LP con allegato un 45 giri con versioni live di \"Roundabout\" e \"I've Seen All Good People\". La versione su CD raccoglie tutti i brani su un solo disco.\nSebbene non abbia venduto moltissimo all'epoca della sua pubblicazione, \"Classic Yes\" \u00e8 diventato, nel corso degli anni, disco di platino negli Stati Uniti, e rimane un buon punto d'ingresso per chi si voglia avvicinare alla musica degli Yes.\nTracce.\n\"Classic Yes\" (Atlantic K 50842) non entr\u00f2 nelle classifiche in Inghilterra; raggiunse la posizione #142 negli Stati Uniti."}
{"id": "221090", "revid": "399", "url": "https://it.wikipedia.org/wiki?curid=221090", "title": "San Marino (citt\u00e0)", "text": ""}
{"id": "221091", "revid": "1714743", "url": "https://it.wikipedia.org/wiki?curid=221091", "title": "Luigi XVIII di Francia", "text": "Nipote di Luigi XV, figlio del delfino di Francia Luigi e di Maria Giuseppina di Sassonia, era il fratello minore del re ghigliottinato durante la Rivoluzione francese, Luigi XVI. Proprio a causa della rivoluzione, trascorse ventitr\u00e9 anni tra il 1791 e il 1814 in esilio, e nuovamente nel 1815 durante i Cento giorni col ritorno di Napoleone dall'Elba.\nSino alla sua ascesa al trono, Luigi ebbe il titolo di Conte di Provenza e quando il giovane Luigi XVII (unico figlio di Luigi XVI) mor\u00ec in prigionia nel giugno del 1795, gli succedette come re titolare di Francia.\nDurante il suo periodo di esilio visse in Prussia, Regno Unito e Russia. Quando infine la Sesta coalizione sconfisse Napoleone nel 1814, Luigi pot\u00e9 porsi in quella che lui, assieme agli altri monarchici francesi, ritenevano fosse la sua giusta posizione al governo. Napoleone fugg\u00ec dall'esilio all'Elba e restaur\u00f2 il suo impero per soli cento giorni. Luigi XVIII abbandon\u00f2 ancora una volta la Francia, e la Settima Coalizione dichiar\u00f2 guerra all'Impero francese, sconfiggendo Napoleone e restaurando ancora una volta Luigi XVIII sul trono.\nLuigi XVIII resse il trono per una decina d'anni. Il regime dei Borboni alla restaurazione in Francia fu una monarchia costituzionale (a differenza di quanto era stato nell'\"ancien r\u00e9gime\", dove in Francia vigeva una monarchia assoluta). Come monarca costituzionale, le prerogative regali di Luigi XVIII vennero ridotte sostanzialmente dalla costituzione del 1814, ma nel 1820 si riavvicin\u00f2 agli ultrarealisti. Luigi non ebbe figli e per questo, alla sua morte, la corona pass\u00f2 a suo fratello minore, Carlo, conte di Artois. Luigi XVIII fu l'ultimo monarca francese a morire in carica.\nBiografia.\nInfanzia.\nLuigi Stanislao Saverio, creato conte di Provenza alla nascita, nacque il 17 novembre 1755 alla Reggia di Versailles, figlio del delfino di Francia, Luigi, e di sua moglie, la principessa Maria Giuseppa di Sassonia. Era nipote del monarca regnante Luigi XV. Come figlio di un delfino era considerato un \"Fils de France\". Secondo la tradizione di famiglia, venne battezzato sei mesi dopo la sua nascita e divenne automaticamente anche cavaliere dell'Ordine dello Spirito Santo. Il nome di Luigi venne prescelto in quanto tipico dei principi di Francia, Stanislao venne scelto in onore del suo bisnonno re Stanislao I di Polonia e Saverio venne derivato da San Francesco Saverio, patrono della famiglia della madre.\nAll'epoca della sua nascita, Luigi era il quarto in linea di successione al trono francese, dopo suo padre e i suoi due fratelli maggiori Luigi, duca di Borgogna e Luigi, duca di Berry. Il primo mor\u00ec nel 1761 e lasci\u00f2 a succedergli nei diritti il padre che per\u00f2 mor\u00ec nel 1765. Queste due morti elevarono Luigi Stanislao al rango di secondo in linea di successione, mentre Luigi Augusto acquis\u00ec il titolo di delfino di Francia.\nNegli anni della giovinezza, Luigi Stanislao leg\u00f2 particolarmente con la sua governante, Madame de Marsan dalla quale fu per\u00f2 separato raggiunti i sette anni, come si addiceva all'educazione dei principi di Francia. , amico di suo padre, venne nominato suo tutore.\nLuigi si dimostr\u00f2 da subito un bambino intelligente, eccellente nelle materie classiche. La sua educazione fu la medesima di suo fratello maggiore, anche se essenzialmente condotta da religiosi.\nNell'aprile del 1770 l'educazione di Luigi Stanislao poteva dirsi conclusa e gli venne permesso di vivere da solo, iniziando da subito a stupire i suoi contemporanei con le sue stravaganze: nel 1773 il numero dei suoi servitori si attestava attorno ai 1300. Contemporaneamente suo nonno, Luigi XV, lo invest\u00ec dei titoli di duca di Angi\u00f2, conte di Maine, conte di Perche e conte di Senoches anche se fu sempre pi\u00f9 noto col titolo di conte di Provenza.\nIl 17 dicembre 1773, venne ordinato gran maestro dell'Ordine di San Lazzaro.\nMatrimonio.\nIl 14 maggio 1771, Luigi Stanislao spos\u00f2 la principessa Maria Giuseppina di Savoia, figlia del re Vittorio Amedeo, duca di Savoia (poi Vittorio Amedeo III di Sardegna) e di sua moglie, la principessa Maria Antonia Ferdinanda di Spagna.\nIl 20 maggio si tenne uno sfarzoso ballo alla reggia di Versailles per celebrare l'unione dei due ma il giovane principe di Francia pareva non essere assolutamente attratto dalla novella sposa, che riteneva brutta, tediosa e ignorante dei costumi di corte di Versailles. Il matrimonio rimase non consumato per anni anche se i biografi non sono concordi sul perch\u00e9. Secondo la biografa Antonia Fraser tra i motivi vi fu sicuramente una ventilata impotenza del principe oppure il fatto che questi non volesse dormire al fianco di sua moglie che, a sua detta, presentava segni di scarsa igiene personale, non lavandosi mai i denti e utilizzando poco profumi o essenze. Al tempo del suo matrimonio, Luigi Stanislao era gi\u00e0 per\u00f2 obeso e zoppicante, continuando a peggiorare negli anni.\nMalgrado il fatto che Luigi Stanislao non fosse innamorato di sua moglie, si vantava a corte di avere una vigorosa relazione con la principessa di Savoia, giungendo a dichiarare pi\u00f9 volte la moglie incinta per il mero fatto che suo fratello Luigi Augusto e sua moglie Maria Antonietta non avevano ancora consumato il loro matrimonio. Il delfino e Luigi Stanislao non ebbero mai una relazione armoniosa e spesso litigavano, come del resto le loro mogli. Luigi Stanislao infine riusc\u00ec a mettere incinta la moglie nel 1774 vincendo la propria avversione, ma la gravidanza si concluse con un aborto spontaneo. Una seconda gravidanza avvenne nel 1781 ma anche questa si concluse poco dopo e il matrimonio tra i due rimase senza eredi.\nAlla corte del fratello.\nIl 27 aprile 1774, Luigi XV si ammal\u00f2 di vaiolo e mor\u00ec il successivo 10 maggio. Il delfino, Luigi Augusto, succedette a suo nonno col nome di Luigi XVI. Come fratello minore del re, Luigi Stanislao ottenne il titolo di \"Monsieur\" e da allora cerc\u00f2 in tutti i modi di ritagliarsi uno spazio di potere alla corte del fratello, tentando in tutti i modi di entrare a far parte del consiglio privato del re a partire dal 1774, ma fallendo puntualmente nell'impresa. Luigi Stanislao venne lasciato in un limbo politico che lui stesso defin\u00ec \"un buco di 12 anni nella mia vita politica\". Luigi XVI garant\u00ec a Luigi Stanislao le rendite del ducato di Alen\u00e7on nel dicembre del 1774. Sebbene la concessione di un ulteriore titolo andasse ad aumentare unicamente il prestigio di Luigi Stanislao, queste rendite di appannaggio generavano solo 300.000 lire all'anno, una somma di molto inferiore a quello che aveva rappresentato il suo periodo di massimo splendore nel XIV secolo.\nLuigi Stanislao viaggi\u00f2 in Francia pi\u00f9 di ogni altro membro della famiglia reale, che raramente lasciavano l'\u00cele-de-France. Nel 1774 accompagn\u00f2 sua sorella Clotilde a Chamb\u00e9ry per incontrare quello che sarebbe dovuto divenire suo sposo, Carlo Emanuele, principe di Piemonte, erede al trono di Sardegna. Nel 1775 visit\u00f2 Lione e accompagn\u00f2 le zie Adelaide, Vittoria e Sofia a Vichy. Rimase al di fuori della reggia per un totale di tre mesi in quattro tours provinciali sino al 1791.\nIl 5 maggio 1778, il dottor Lassonne, archiatra di Maria Antonietta, le conferm\u00f2 di essere incinta. Il 19 dicembre 1778, la regina diede alla luce una figlia, che venne chiamata Maria Teresa Carlotta di Francia e ottenne il titolo onorifico di \"Madame Royale\". La nascita di una figlia femmina non tolse per\u00f2 al conte di Provenza la sua posizione come erede di Luigi XVI dal momento che in Francia vigeva ancora la legge salica sulla base della quale il trono poteva passare solo ad un erede maschio del sovrano. Luigi Stanislao comunque non rimase erede al trono ancora per molto: il 22 ottobre 1781 Maria Antonietta diede alla luce il tanto atteso delfino, Luigi Giuseppe. Sia Luigi Stanislao che il conte di Artois gli fecero da padrini in rappresentanza di Giuseppe II del Sacro Romano Impero, fratello della regina. Quando Maria Antonietta diede alla luce il suo secondo figlio maschio, Luigi Carlo, nel marzo del 1785, Luigi Stanislao sembr\u00f2 costretto a rinunciare definitivamente alla sua possibilit\u00e0 di ascendere al trono di Francia.\nNel 1780, Anne Nompar de Caumont, contessa di Balbi, entr\u00f2 al servizio di Maria Giuseppina e ben presto il principe Luigi Stanislao se ne innamor\u00f2 facendone la sua amante, fatto tollerato per forza di cose dalla moglie che inizi\u00f2 sempre pi\u00f9 ad allontanarsi da lui. Luigi Stanislao commission\u00f2 un padiglione intero per la sua amante, quello che divenne noto come \"Parc Balbi\" a Versailles.\nA questo punto Luigi Stanislao condusse una vita tranquilla e sedentaria, lontano dalla politica, dedicandosi alla sua biblioteca di oltre 11.000 volumi nel padiglione Balbi, leggendo per diverse ore ogni mattina. Non per questo fu per\u00f2 un abile risparmiatore, giungendo all'inizio degli anni '80 del Settecento a totalizzare un debito di 10.000.000 di lire che suo fratello Luigi XVI pag\u00f2 per lui.\nNel 1784 fu iniziato in massoneria assieme a suo fratello minore, il conte d'Artois.\nUn'Assemblea di Notabili (i cui membri erano magistrati, sindaci, nobili e rappresentanti del clero) venne fatta convenire nel febbraio del 1787 per ratificare le riforme finanziarie promosse dal controllore generale delle finanze Charles Alexandre de Calonne. Questo diede al conte di Provenza, che aborriva le riforme radicali promosse da Calonne, l'opportunit\u00e0 di rientrare in politica dopo il lungo esilio volontario. Le riforme proponevano una nuova tassa sulla propriet\u00e0, delle nuove assemblee provinciali elette che avrebbero dovuto decidere la tassazione locale. Le idee di Calonne vennero rigettate dai notabili e come risultato Luigi XVI lo licenzi\u00f2. L'arcivescovo di Tolosa, \u00c9tienne Charles de Lom\u00e9nie de Brienne, sostitu\u00ec Calonne al ministero. Brienne tent\u00f2 di salvare le riforme di Calonne, ma non riusc\u00ec a convincere i suoi colleghi ad approvarle. Frustrato, Luigi XVI disciolse l'assemblea.\nLe riforme di Brienne vennero quindi sottoposte al \"Parlement\" di Parigi nella speranza che da questo fossero approvate (esso solitamente ratificava le decisioni del re, semplicemente). Questo ad ogni modo si rifiut\u00f2 di accettare le proposte di Brienne e si pronunci\u00f2 annunciando che ogni nuova tassazione avrebbe dovuto essere approvata agli stati generali. Luigi XVI e Brienne presero una posizione ostile contro queste problematiche e il re ordin\u00f2 l'arresto di alcuni parlamentari: subito si accesero delle rivolte in Bretagna, Provenza, Borgogna. Nel luglio di quello stesso anno, Brienne dovette cedere e far convocare gli stati generali nel 1789. Si licenzi\u00f2 dal suo incarico nell'agosto e venne rimpiazzato dal magnate svizzero Jacques Necker.\nNel novembre del 1788, venne convocata una seconda Assemblea dei Notabili da Necker. Il \"Parlement de Paris\" richiese ufficialmente che gli stati generali da convocarsi fossero ripartiti con la medesima modalit\u00e0 dell'ultima convocazione che risaliva al 1614, ovvero che clero e nobilt\u00e0 avessero maggiore rappresentanza sul popolo (il terzo stato). Luigi Stanislao fu l'unico notabile che vot\u00f2 a favore di un incremento di peso del terzo stato.\nScoppio della rivoluzione francese.\nGli Stati generali vennero convocati nel maggio del 1789 per ratificare le riforme finanziarie. Il conte di Provenza mantenne una posizione chiara contro il terzo stato e le sue richieste di riforma delle tasse. Il 17 giugno, il terzo stato dichiar\u00f2 per conto proprio la costituzione di un'Assemblea Nazionale, una riunione di uomini del popolo.\nIl conte di Provenza consigli\u00f2 il re di agire subito e in maniera decisa contro la dichiarazione, mentre il popolare ministro Jacques Necker si dimostr\u00f2 favorevole ad un compromesso con la nuova assemblea. Luigi XVI, come da suo carattere, si dimostr\u00f2 molto indeciso sul da farsi. Il 9 luglio, l'assemblea si autodichiar\u00f2 Assemblea nazionale costituente con l'intento di dare alla Francia una costituzione. L'11 luglio, Luigi XVI licenzi\u00f2 Necker, fatto che port\u00f2 allo scoppio di rivolte per le strade di Parigi. Il 12 luglio, la carica di cavalleria di Carlo Eugenio di Lorena sulla folla ai giardini delle Tuileries, port\u00f2 alla Presa della Bastiglia due giorni dopo.\nIl 16 luglio, il conte di Artois lasci\u00f2 la Francia con sua moglie e i suoi figli, assieme a molti altri cortigiani. Artois e la sua famiglia presero residenza a Torino, capitale del regno del suocero, assieme alla famiglia della Principessa di Cond\u00e9.\nIl conte di Provenza decise di rimanere a Versailles. Quando la famiglia reale progett\u00f2 segretamente di abbandonare Versailles per dirigersi verso Metz, il conte di Provenza sconsigli\u00f2 il re di fare questa mossa e lui accett\u00f2.\nLa famiglia reale venne per\u00f2 costretta a lasciare il palazzo reale il giorno dopo la marcia su Versailles del 5 ottobre 1789. La famiglia venne costretta a spostarsi a Parigi, accusata di essere stata sempre troppo distante dalla capitale e dai suoi veri problemi. Qui il conte di Provenza e sua moglie vennero alloggiati al Palazzo del Lussemburgo, mentre il resto della famiglia soggiorn\u00f2 alle Tuileries. Nel marzo del 1791, l'Assemblea Nazionale stabil\u00ec che in caso di morte del padre la reggenza sul giovane principe Luigi Carlo sarebbe spettata ad uno dei suoi parenti maschi pi\u00f9 vicini e, in mancanza di personalit\u00e0 adatte, la reggenza sarebbe stata elettiva.\nFu a questo punto che il conte di Provenza e sua moglie si spostarono nei Paesi Bassi austriaci contemporaneamente alla fuga a Varennes della famiglia reale nel giugno del 1791.\nEsilio.\nPrimi anni.\nQuando il conte di Provenza giunse nei Paesi Bassi austriaci, si proclam\u00f2 \"de facto\" reggente di Francia, rendendo pubblico un documento, firmato da lui e da Luigi XVI prima che questo fuggisse a Varennes, che gli concedeva la reggenza in caso di morte o inabilit\u00e0 al governo del fratello. avrebbe raggiunto gli altri principi in esilio a Coblenza poco dopo la sua fuga. Fu qui che il conte di Artois e i principi di Cond\u00e9 proclamarono il loro obiettivo di invadere la Francia per schiacciare i rivoluzionari. Luigi XVI era profondamente dispiaciuto e annoiato dal comportamento del fratello. Il conte di Provenza invi\u00f2 inoltre degli emissari in diverse corti europee chiedendo aiuti finanziari, soldati e munizioni. Il conte di Artois assicur\u00f2 una residenza che fungesse da corte all'estero e la trov\u00f2 in un castello messogli a disposizione nell'Elettorato di Treviri dove suo zio materno, Clemente Venceslao di Sassonia, era arcivescovo-elettore. Le attivit\u00e0 degli \"\u00e9migr\u00e9s\" raccolsero alcuni frutti dalla Prussia e dal Sacro Romano Impero. Venne quindi siglata la Dichiarazione di Pillnitz nell'agosto del 1791, dove si chiedeva all'Europa di intervenire in Francia se Luigi XVI o la sua famiglia fossero risultati in pericolo. La richiesta del conte di Provenza non venne ben vista in Francia, n\u00e9 dal re n\u00e9 dalla popolazione.\nNel gennaio del 1792, l'Assemblea Legislativa dichiar\u00f2 tutti gli \"\u00e9migr\u00e9s\" come traditori della Francia. Le loro propriet\u00e0 vennero confiscate e i loro titoli non pi\u00f9 riconosciuti. Infine anche la monarchia in Francia venne abolita dalla Convenzione nazionale il 21 settembre 1792.\nLuigi XVI venne ghigliottinato nel gennaio del 1793, lasciando suo figlio Luigi Carlo a ricoprire la carica di re titolare. I principi in esilio proclamarono Luigi Carlo col nome di \"Luigi XVII di Francia\" e il conte di Provenza unilateralmente si dichiar\u00f2 reggente per suo nipote che era troppo giovane per governare effettivamente.\nLuigi Carlo per\u00f2 mor\u00ec nel giugno del 1795 e dal momento che l'unico suo parente stretto sopravvissuto era sua sorella Maria Teresa che era una donna e quindi non candidabile al trono per la legge salica, il 16 giugno i principi in esilio proclamarono il conte di Provenza re col nome di Luigi XVIII. Luigi XVIII pubblic\u00f2 subito un manifesto in risposta alla morte di Luigi XVII. Questo manifesto, noto come \"Dichiarazione di Verona\", fu difatti il tentativo di Luigi XVIII di presentare al popolo francese la sua politica. Questa dichiarazione avrebbe riportato la Francia tra le braccia della monarchia, \"che per quattordici secoli \u00e8 stata la gloria della Francia\".\nLuigi XVIII negozi\u00f2 il rilascio di Maria Teresa dalla prigione di Parigi nel 1795. Ottenuta la tutela della nipote, si prodig\u00f2 perch\u00e9 sposasse il suo primo cugino, il duca di Angoul\u00eame, giungendo a dirle che quella unione era stata tra le ultime volont\u00e0 dei suoi genitori.\nLuigi XVIII venne costretto ad abbandonare Verona, dove aveva trovato asilo nel 1794 sotto il falso nome di conte di Lilla, quando il Direttorio della Repubblica francese fece una decisa richiesta ufficiale in tal senso alla Repubblica di Venezia, il cui territorio nel 1796 era stato invaso dall'armata del generale Bonaparte. Quest'ultimo entr\u00f2 a Verona a inizio giugno, a circa un mese dalla partenza del conte di Provenza.\n1796-1807.\nDopo la sua partenza da Verona Luigi XVIII si spost\u00f2 a Blankenburg, nel Ducato di Brunswick, dove visse in un appartamento modesto di due stanze sopra un negozio. Luigi XVIII venne costretto a lasciare per\u00f2 Blankenburg quando mor\u00ec re Federico Guglielmo II di Prussia. Nel frattempo sua nipote era stata inviata a Vienna presso il cugino Francesco II del Sacro Romano Impero.\nNel 1798, lo zar Paolo I di Russia offr\u00ec a Luigi l'uso del Palazzo Jelgava in Curlandia (attuale Lettonia). Paolo I garant\u00ec inoltre a Luigi la sua ospitalit\u00e0, la sua protezione e una generosa pensione (che poi gli venne per\u00f2 tolta) Maria Teresa infine si ricongiunse con lo zio Luigi XVIII a Jelgava nel 1799. Nell'inverno del 1798\u20131799, Luigi XVIII scrisse una biografia di Maria Antonietta dal titolo \"R\u00e9flexions Historiques sur Marie Antoinette\". Nel contempo cerc\u00f2 di ricreare la vita della corte di Versailles a Jelgava, dove vivevano con lui tra l'altro molti dei vecchi cortigiani, ristabilendo il cerimoniale di corte, tra cui il \"lever\" e il \"coucher\" (cerimonie che accompagnavano il risveglio e il coricarsi del re).\nMaria Teresa spos\u00f2 suo cugino Luigi Antonio il 9 giugno 1799 al Palazzo Jelgava, pur sapendo il sovrano che i due non erano compatibili; come si vide in seguito, essi non riusciorno mai a legare e non ebbero eredi. Luigi XVIII ordin\u00f2 alla moglie di presenziare alla cerimonia in Curlandia dal momento che essa gi\u00e0 da tempo viveva separata dal marito nel ducato tedesco di Schleswig-Holstein, cercando cos\u00ec di creare un fronte unito familiare, ma la regina si rifiut\u00f2 di lasciare la propria residenza.\nLuigi XVIII tent\u00f2 una corrispondenza con Napoleone Bonaparte (ora Primo Console di Francia) nel 1800 nella quale gli richiedeva per il bene della Francia di restaurare al potere i Borboni, promettendogli in cambio ricchi appannaggi personali, ma il futuro imperatore rimase immune alle proposte di Luigi e continu\u00f2 a consolidare la propria posizione al governo della Francia.\nLuigi XVIII incoraggi\u00f2 la nipote a scrivere le sue memorie, intenzionato ad utilizzarle come propaganda borbonica. Luigi utilizz\u00f2 molto anche le ultime pagine del diario di Luigi XVI al medesimo scopo. Nel gennaio del 1801, lo zar Paolo intim\u00f2 a Luigi XVIII di lasciare la Russia; la corte di Jelgava era cos\u00ec indebitata che si dovettero vendere delle propriet\u00e0 per far fronte alle spese. La stessa Maria Teresa era stata costretta a vendere una collana di diamanti che lo zar Paolo le aveva regalato come dono di nozze.\nMaria Teresa persuase la regina Luisa di Prussia a concedere asilo alla sua famiglia nel territorio prussiano. Luisa acconsent\u00ec, ma i Borbone vennero obbligati ad assumere pseudonimi. Luigi XVIII venne conosciuto come \"Barone d'Isle\" (dalla sua residenza in Linguadoca) e con la sua famiglia prese residenza a Varsavia, che allora era parte della Prussia meridionale, al Palazzo \u0141azienki dal 1801 al 1804, dopo uno scomodo viaggio da Jelgava. Secondo Wirydianna Fiszerowa, una contemporanea, le locali autorit\u00e0 prussiane, intenzionate ad accogliere al meglio i nuovi ospiti francesi, utilizzarono la musica ma per darle un carattere che potesse maggiormente connotare i nuovi arrivati in chiave patriottica, scelsero La Marsigliese, l'inno ufficiale della Prima Repubblica francese, creando un incidente diplomatico senza precedenti che richiese poi delle scuse formali.\nPoco dopo il loro arrivo, la famiglia reale seppe della morte di Paolo I. Luigi aveva la speranza che il successore, Alessandro I, avrebbe annullato il bando dei Borboni. Luigi XVIII pens\u00f2 quindi di stabilirsi presso il Regno di Napoli. Il conte di Artois chiese a Luigi di inviare suo figlio Luigi Antonio e la nuora Maria Teresa presso di lui ad Edimburgo, ma questi rifiutarono. Il conte di Artois stava progettando un'alleanza con Giorgio III di Gran Bretagna per inviare del denaro a Luigi XVIII. La corte in esilio del sovrano era per\u00f2 sorvegliata da spie della polizia francese.\nNel 1803, Napoleone tent\u00f2 di far rinunciare a Luigi XVIII i suoi diritti al trono di Francia, ma Luigi si rifiut\u00f2. Nel maggio del 1804, Napoleone Bonaparte si autoproclam\u00f2 imperatore dei francesi. Luigi XVIII e suo nipote partirono alla volta della Svezia nel luglio di quello stesso anno per una conferenza di famiglia con il conte di Artois e il duca di Angoul\u00eame dove si convenne di condannare la decisione di Napoleone e proseguire la propria azione di propaganda. Il re di Prussia, con un proclama, costrinse Luigi XVIII a costretto a lasciare il territorio prussiano. Alessandro I a questo punto invit\u00f2 nuovamente Luigi XVIII a prendere residenza a Jelgava dove per\u00f2 non trov\u00f2 pi\u00f9 le favorevoli condizioni messe a disposizione dallo zar Paolo I. Progett\u00f2 quindi di imbarcarsi quanto prima alla volta dell'Inghilterra.\nDagli scritti di quest'epoca emerge come Luigi XVIII si fosse ormai reso conto che la Francia non avrebbe pi\u00f9 accettato una monarchia sul modello dell'\"Ancien R\u00e9gime\". Decise quindi pubblicamente di ripudiare la Dichiarazione di Verona; promise l'abolizione della coscrizione, mantenendo come programma politico quello sostanzialmente tracciato in campo amministrativo e giudiziario da Napoleone stesso, promettendo di ridurre le tasse e di eliminare il carcere politico e garantendo l'amnistia a tutti coloro che si erano opposti alla restaurazione borbonica.\nLuigi XVIII venne costretto ancora una volta a lasciare Jelgava quando Alessandro di Russia lo inform\u00f2 che la sua sicurezza non poteva essere garantita sull'Europa continentale. Nel luglio del 1807, si imbarc\u00f2 su una fregata svedese a Stoccolma e giunse presso il duca di Angoul\u00eame a Great Yarmouth, Norfolk, Inghilterra, nel novembre di quello stesso anno. Prese residenza a Gosfield Hall, messagli a disposizione dal marchese di Buckingham.\nNel Regno Unito.\nDopo un breve soggiorno a Gosfield Hall, Luigi e la sua famiglia si trasferirono ad Hartwell House, nel Buckinghamshire, dove trovarono alloggio con lui altri cento cortigiani. Il re pag\u00f2 ai proprietari la somma di 500 sterline per ogni cortigiano alloggiato. Il principe di Galles (futuro Giorgio IV di Gran Bretagna) si dimostr\u00f2 particolarmente benevolo verso i Borboni in esilio. Come principe reggente, gli garant\u00ec un diritto d'asilo permanente e cospicui vitalizi.\nIl conte di Artois non si un\u00ec alla corte in esilio di Hartwell, preferendo continuare a condurre la propria vita mondana a Londra. Un amico di Luigi, il marchese di Avaray, lasci\u00f2 Hartwell per Madera nel 1809, e qui mor\u00ec nel 1811. Luigi rimpiazz\u00f2 Avaray con il conte di Blacas come suo consigliere politico. La regina Maria Giuseppina mor\u00ec il 13 novembre 1810. In quello stesso inverno, Luigi soffr\u00ec di un attacco di gotta particolarmente violento, che lo costrinse a usare una sedia a rotelle.\nNel 1813, dopo la disatrosa campagna di Napoleone I contro la Russia nel 1812, Luigi XVIII pubblic\u00f2 la \"Dichiarazione di Hartwell\" persino pi\u00f9 liberale della dichiarazione del 1805, nella quale disse che quanti avessero servito il Bonaparte o la Repubblica non avrebbero subito copnseguenze per i loro atti e che i proprietari originari dei \"Biens nationaux\" (le terre confiscate ai nobili e al clero durante la Rivoluzione) sarebbero stati ricompensati delle loro perdite.\nLe truppe alleate entrarono a Parigi il 31 marzo 1814. Luigi, ad ogni modo, non era in grado di viaggiare e pertanto invi\u00f2 in Francia il conte di Artois nel gennaio del 1814, nominadolo con delle lettere patenti, Luogotenente Generale del Regno. Napoleone I abdic\u00f2 l'11 aprile, cinque giorni dopo che il Senato aveva invitato i Borboni a riassumere il trono di Francia.\nRestaurazione borbonica.\nPrima restaurazione.\nIl conte di Artois regn\u00f2 come Luogotenente Generale sino all'arrivo del fratello a Parigi il 3 maggio. Al suo ritorno, il re effettu\u00f2 una solenne processione per la citt\u00e0. Prese residenza al palazzo delle Tuileries quello stesso giorno. Sua nipote, la duchessa di Angoul\u00eame, svenne alla vista delle Tuileries dove aveva vissuto coi genitori durante il periodo della rivoluzione.\nIl senato di Napoleone richiam\u00f2 Luigi XVIII al trono a condizione che egli accettasse la costituzione e riconosciuto il potere di un parlamento bicamerale eletto ogni anno, oltre alla bandiera tricolore. Luigi XVIII si oppose alla costituzione del senato e inizi\u00f2 a \"dichiarare la connivenza dell'attuale senato con tutti i crimini del Bonaparte, appellandosi al popolo francese\". La costituzione senatoria venne bruciata dai realisti di Bordeaux e lo stesso consiglio municipale di Lione vot\u00f2 per diffamare il senato stesso.\nLe Grandi Potenze che occupavano Parigi per\u00f2 chiesero a Luigi XVIII di adottare una limitatissima costituzione, soprattutto Alessandro I, convinto che senza di essa i Borboni non avrebbero potuto mantenersi al potere. Sia pure controvoglia, Luigi fu costretto a rispondere con la Carta del 1814, che includeva molte idee progressiste, ma venne spesso disattesa: libert\u00e0 religiosa, una legislatura composta da due camere, una dei Deputati e l'altra detta \"dei Pari\" (un sistema organizzativo molto simile a quello della Camera dei comuni e della Camera dei lord inglesi). Per avere diritto di voto alla Camera dei Deputati si doveva essere maschi adulti e pagare almeno 300 franchi all'anno di tasse. L'ingresso invece alla Camera dei Pari era ereditario e a discrezione del monarca. La costituzione aveva 76 articoli in totale. Le imposte e i dazi dovevano essere votati a maggioranza di entrambe le camere. Il cattolicesimo sarebbe stato dichiarato religione ufficiale in Francia.\nLuigi XVIII sigl\u00f2 il Trattato di Parigi il 30 maggio 1814. Il trattato restitu\u00ec alla Francia i suoi confini al 1792. Il nuovo sovrano non dovette pagare alcuna indennit\u00e0 di guerra e subito le armate occupanti alleate si ritirarono dal territorio francese.\nLuigi XVIII col suo controllore generale delle finanze, il barone Louis erano determinati innanzitutto a risollevare le sorti finanziarie della Francia (vi erano ancora 75.000.000 di franchi di debiti ereditati da Napoleone I) e subito presero delle misure per evitare un nuovo tracollo. Tra le prime riforme che era intenzionato a promuovere vi erano la rimozione delle odiate tasse sul tabacco, sul vino e sul sale, ma non gli riusc\u00ec e questo port\u00f2 a rivolte a Bordeaux. Le spese militari vennero per\u00f2 drasticamente ridotte a partire dal 1815, dal momento che solo nel 1814 esse coprivano il 55% della spesa di governo.\nLuigi XVIII ammise il conte di Artois e i suoi nipoti duchi di Angoul\u00eame e Berry al consiglio reale nel maggio del 1814. Il consiglio era informalmente capeggiato dal principe Charles Maurice de Talleyrand-P\u00e9rigord. Luigi XVIII si interess\u00f2 subito al Congresso di Vienna (convocato per riscrivere la mappa europea dopo la sconfitta di Napoleone). Talleyrand rappresent\u00f2 la Francia durante il congresso. Luigi era inorridito dall'idea della Prussia di annettere il Regno di Sassonia, al quale era attaccato per il fatto che sua madre era stata principessa di Sassonia, oltre al fatto che questo passo avrebbe posto la Prussia in posizione dominante su tutta la Germania. Desiderava inoltre che il Ducato di Parma e Piacenza venisse restaurato ai Borboni di Parma, e non a Maria Luisa d'Austria come suggerito da altri. Anche nel Regno di Napoli si era sempre dimostrato contrario a riconfermare gli eredi di Gioacchino Murat, usurpatore napoleonico, a favore dei Borboni di Napoli.\nL'Austria si accord\u00f2 quindi per inviare delle forze nel Regno di Napoli che deposero Murat nel febbraio del 1815, accusandolo formalmente di corrispondenza con Napoleone I, fatto esplicitamente proibito dal recente trattato. Murat non era in corrispondenza con l'ex imperatore, ma questo fatto fu preso a pretesto per detronizzarlo e riportare a tutti i costi i Borboni sul trono dal momento che lo stesso Luigi XVIII aveva finanziato l'operazione con 25.000.000 di franchi.\nMalgrado il successo nel regno meridionale, Parma rimase all'ex imperatrice Maria Luisa d'Austria a titolo vitalizio, mentre ai Borboni di Parma venne concesso il Ducato di Lucca sino alla morte di Maria Luisa.\nCento giorni.\nIl 26 febbraio 1815, Napoleone Bonaparte fugg\u00ec dalla prigione dell'Elba e si imbarc\u00f2 per la Francia. Giunse con circa 1000 uomini presso Cannes il 1\u00ba marzo. Luigi XVIII non rimase particolarmente impressionato dall'azione di Bonaparte ma quello che egli aveva sottovalutato furono le diserzioni nell'esercito borbonico che andarono tutte a confluire in quello napoleonico che si ingrandiva nel prosieguo della sua avanzata. Il ministro della guerra maresciallo Soult invi\u00f2 una lettera a Luigi Filippo, duca d'Orl\u00e9ans, al conte di Artois, e al maresciallo MacDonald per segnalare la situazione divenuta insostenibile.\nLe sottostime di Luigi XVIII diedero prova di essere disastrose. Il 19 marzo, l'esercito del Bonaparte era ormai fuori da Parigi. In quello stesso giorno Luigi XVIII abbandon\u00f2 la capitale con una piccola scorta nella notte. Luigi decise in un primo momento di andare a Lilla e poi da li di giungere nei Paesi Bassi, stabilendosi a Gand. Altri capi, tra cui Alessandro I di Russia, dibatterono se fosse il caso di proclamare, in caso di una seconda vittoria dell'impero francese, il duca d'Orl\u00e9ans come re al posto di Luigi XVIII.\nAd ogni modo, Napoleone sub\u00ec pesanti sconfitte per mano delle armate alleate riunite sotto i comandi del Duca di Wellington e del maresciallo Bl\u00fccher nella Battaglia di Waterloo il 18 giugno di quello stesso anno. Gli alleati diedero quindi il loro consenso perch\u00e9 Luigi XVIII venisse restaurato al trono di Francia.\n1815-1824.\nLuigi XVIII torn\u00f2 in Francia subito dopo la sconfitta di Napoleone per assicurarsi rapidamente che la restaurazione venisse assicurata ancora ai Borboni. Il duca di Wellington us\u00f2 la persona di re Luigi per aprire la strada verso Parigi, dal momento che diverse fortezze si rifiutarono di arrendersi agli alleati, ma accettarono di arrendersi al loro re. Re Luigi giunse a Cambrai il 26 giugno, dove rilasci\u00f2 in cui stabil\u00ec che tutti coloro che avevano prestato servizio all'imperatore durante i cento giorni non sarebbero stati perseguiti, ad eccezione degli \"istigatori\". Il 29 giugno, una delegazione di cinque membri della Camera dei Deputati e della Camera dei Pari avvicin\u00f2 Wellington proponendogli di porre un principe straniero sul trono francese, riconoscendo alla persona di Luigi XVIII troppi errori anche nel passato. Wellington rigett\u00f2 questa richiesta, dichiarando che \"[Luigi XVIII \u00e8] la miglior via per preservare l'integrit\u00e0 della Francia\". Wellington ordin\u00f2 ai medesimi deputati di sposare la causa di re Luigi senza porre altre opposizioni. Luigi XVIII entr\u00f2 solennemente a Parigi l'8 luglio di quell'anno: i giardini delle Tuileries erano pieni di persone e secondo il duca di Wellington l'acclamazione della folla risult\u00f2 cos\u00ec forte che non era possibile nemmeno discutere col proprio vicino.\nIl ruolo di Luigi XVIII nella politica dopo i Cento giorni fu volontariamente diminuito; rinunci\u00f2 a gran parte dei propri incarichi nel suo consiglio. Coi suoi ministri si imbarc\u00f2 in una serie di riforme dall'estate del 1815, tra cui lo scioglimento del consiglio della corona con la creazione di un consiglio privato, il \"Minist\u00e8re de Roi\". I conti di Artois, Berry e Angoul\u00eame vennero esclusi dal nuovo \"minist\u00e8re\", e Talleyrand venne nominato quale primo \"Pr\u00e9sident du Conseil\", carica corrispondente al moderno ruolo di presidente del consiglio. Il 14 luglio, il ministero disciolse le unit\u00e0 d'esercito considerate \"ribelli\".\nIn agosto, le elezioni alla Camera dei Deputati diedero torto alla figura di Talleyrand dal momento che il governo richiedeva deputati pi\u00f9 moderati, mentre l'elettorato vot\u00f2 prevalentemente per gli ultrarealisti, dando vita alla cosiddetta \"Chambre introuvable\". La duchessa di Angoul\u00eame e il conte di Artois fecero pressioni sul re per cancellare questo ministero. Talleyrand present\u00f2 le sue dimissioni il 20 settembre. Luigi XVIII scelse il duca di Richelieu quale suo nuovo primo ministro. Richelieu venne prescelto in quanto bene accetto sia dalla famiglia reale che dalla reazionaria Camera dei Deputati.\nIl sentimento anti-napoleonico era particolarmente forte nella Francia meridionale, e diede il proprio libero sfogo nel Terrore bianco, che vide l'esclusione di tutti i pi\u00f9 importanti ufficiali napoleonici dal governo e l'esecuzione di altri. Il popolo francese commise atti barbarici come il selvaggio assassinio di Guillaume Marie-Anne Brune (maresciallo napoleonico), coi suoi resti gettati nel fiume Rodano. Luigi XVIII deplor\u00f2 questi atti illegali, ma support\u00f2 la persecuzione di quanti avevano servito fedelmente Napoleone durante i cento giorni. Il governo di Luigi XVIII giustizi\u00f2 anche il maresciallo Ney nel dicembre del 1815 per tradimento. I suoi confidenti Charles Fran\u00e7ois, marchese di Bonnay, e il duca de La Chatre gli consigliarono di infliggere una punizione esemplare ai \"traditori\".\nIl re fu riluttante a versare altro sangue, e questo irrit\u00f2 notevolmente gli ultrareazionari della Camera dei Deputati, che ritenevano che Luigi XVIII non stesse facendo abbastanza giustizia. Il governo proclam\u00f2 infine nel gennaio del 1816 l'amnistia per i \"traditori\", ma i processi iniziati continuarono spesso con conseguenze funeste. Inoltre la medesima dichiarazione band\u00ec ogni membro della casata dei Bonaparte dall'avere propriet\u00e0 o dall'entrare in Francia. Si calcola oggi che durante il secondo Terrore bianco siano stati esclusi dal governo tra i 50.000 e gli 80.000 ufficiali napoleonici.\nNel novembre del 1815, il governo di Luigi XVIII sigl\u00f2 un nuovo Trattato di Parigi che pose fine formalmente ai Cento giorni di Napoleone. Il precedente trattato era stato piuttosto favorevole nei confronti della Francia, ma questo mantenne una linea dura. I confini della Francia vennero riportati al 1790. La Francia dovette sostenere i costi dell'esercito occupante per cinque anni, con un costo di 150.000.000 di franchi all'anno; inoltre dovette pagare un'indennit\u00e0 di guerra di 700.000.000 di franchi agli alleati per il loro intervento.\nNel 1818, le camere approvarono una legge militare che increment\u00f2 la forza dell'esercito di 100.000 uomini. Nell'ottobre di quello stesso anno, il ministro degli esteri di Luigi XVIII, il duca di Richelieu, riusc\u00ec a convincere le potenze a ritirare le loro armate in anticipo, il 30 novembre, in cambio della somma di 200.000.000 di franchi.\nLuigi XVIII scelse molti gabinetti di governo centristi, per compiacere la popolazione e per allontanare suo fratello, l'ultrarealista conte di Artois.\nRe Luigi inoltre non aveva buoni rapporti col principe del sangue, Luigi Filippo d'Orleans, e coglieva ogni occasione per snobbarlo, negandogli il titolo di \"Altezza Reale\", in parte per il risentimento personale nei confronti di suo padre che aveva a suo tempo votato per l'esecuzione di Luigi XVI. Il nipote di Luigi XVIII, il duca di Berry, venne assassinato all'Opera di Parigi il 14 febbraio del 1820. La famiglia reale tutta si chiuse in un lutto stretto e Luigi XVIII ruppe l'antica tradizione prendendo parte al funerale del nipote. La morte del duca di Berry signific\u00f2 che la Casa di Orleans era sempre pi\u00f9 prossima alla successione al trono.\nIl duca di Berry era uno dei membri della famiglia reale che erano riusciti ad avere un erede. Sua moglie diede alla luce un figlio nato postumo nel settembre di quell'anno, Enrico, duca di Bordeaux, detto \"Dieudonn\u00e9\" (\"dono di Dio\") dai Borboni perch\u00e9 si pensava che sarebbe stato l'unico a poter assicurare la prosecuzione della casata. Ad ogni modo la successione borbonica era ancora in dubbio. La Camera dei Deputati propose di emendare la legge salica permettendo anche alla duchessa di Angoul\u00eame di accedere al trono. Il 12 giugno 1820, le camere ratificarono la legislazione per aumentare il numero di deputati da 258 a 430. I deputati in pi\u00f9 vennero eletti tra i pi\u00f9 ricchi quartieri della popolazione in ciascun d\u00e9partement Quasi nello stesso periodo Luigi XVIII inizi\u00f2 a ricevere visita ogni venerd\u00ec da parte di una signora di nome Zo\u00e9 Talon, contessa di Cayla, con l'ordine che nessuno dovesse disturbarlo mentre era con lei. Si rumoreggi\u00f2 che fosse solito fiutare il tabacco dal suo petto, fatto che le procur\u00f2 il soprannome di \"tabati\u00e8re\" (tabacchiera). L'assassinio del nipote comport\u00f2 il suo riavvicinamento agli ultrarealisti. Nel 1823, la Francia reazionaria di Luigi XVIII si imbarc\u00f2 in un intervento militare in Spagna dove era sorta una rivolta contro l'assolutista Ferdinando VII. La Francia riusc\u00ec a sopprimere la ribellione, ponendo a capo delle operazioni il duca di Angoul\u00eame.\nMorte.\nLa salute di Luigi XVIII inizi\u00f2 a peggiorare gi\u00e0 a partire dalla primavera del 1823. Soffriva di obesit\u00e0, di gotta e aveva una gangrena alle gambe e alla spina dorsale. Luigi mor\u00ec il 16 settembre 1824 circondato dalla famiglia reale e dagli ufficiali di governo. Venne succeduto da suo fratello minore, il conte di Artois, col nome di Carlo X.\nLuigi XVIII fu l'ultimo monarca francese - e l'unico dopo il 1774 - a morire in carica. Venne sepolto nella basilica di Saint-Denis, il mausoleo dei re di Francia."}
{"id": "221095", "revid": "1442080", "url": "https://it.wikipedia.org/wiki?curid=221095", "title": "Engraulidae", "text": "La famiglia Engraulidae comprende oltre 140 specie di pesci d'acqua dolce e salata appartenenti all'ordine Clupeiformes, volgarmente note come alici o acciughe. \nDistribuzione e habitat.\nQuesti pesci sono molto comuni in tutti i mari caldi e temperati ed alcune specie sono diffuse anche nelle acque dolci delle regioni tropicali. Nei mari europei e nel mar Mediterraneo \u00e8 presente una sola specie, l'acciuga o alice.\nHanno, nella quasi totalit\u00e0 dei casi, abitudini pelagiche, si trovano sia sottocosta che in alto mare.\nDescrizione.\nHanno aspetto abbastanza dissimile rispetto ai clupeidi, pesci a cui sono molto spesso associati nei banchi. Hanno infatti una bocca assai pi\u00f9 grande, che spesso supera di un buon tratto l'occhio, con mascella superiore prominente e molto pi\u00f9 lunga rispetto all'inferiore. Sono presenti molti piccoli denti. L'occhio \u00e8 grande o molto grande, posto in posizione molto avanzata ed ha una palpebra trasparente. Le scaglie sono piccole e cadono con grande facilit\u00e0 con il solo prendere in mano il pesce. La pinna caudale di solito \u00e8 forcuta ma in alcune specie di acqua dolce o dei mari tropicali pu\u00f2 essere molto ridotta; in queste specie la pinna anale \u00e8 molto lunga. La pinna dorsale \u00e8 unica, le pinne pettorali sono inserite in basso, le pinne ventrali sono poste molto indietro.\nLe specie di mare sono quasi costantemente di colore argentato o blu metallico.\nLa taglia di questi pesci \u00e8 piccola o molto piccola.\nAlimentazione.\nLa stragrande maggioranza delle specie \u00e8 planctofaga; la comune acciuga si ciba soprattutto di copepodi ed altri piccoli crostacei planctonici.\nRiproduzione.\nLe uova sono piccolissime, pelagiche e molto numerose. Le larve che se ne schiudono hanno le stesse abitudini pelagiche e gregarie degli adulti.\nBiologia.\nTutte le specie sono gregarie e formano fittissimi banchi, spesso di enormi dimensioni e molto spesso frammisti a clupeidi. L'acciuga si trova spesso assieme alle sardine, alle alacce o alle papaline.\nPesca.\nQuesti pesci hanno una fondamentale importanza per la pesca professionale di molte parti del mondo. Le tecniche di pesca, di solito con l'uso di reti da circuizione, non differiscono da quelle in uso per catturare i clupeidi. Nei mari italiani l'acciuga \u00e8 una delle specie pi\u00f9 pescate. Le carni sono buone e molto nutrienti, simili a quelle dei clupeidi ma, almeno per quanto riguarda la specie mediterranea, ancora pi\u00f9 apprezzate. Quest'ultima specie \u00e8 stata oggetto negli ultimi decenni di pesca intensiva, ed \u00e8 apprezzata come alimento fin dall'antichit\u00e0, poich\u00e9 si conserva molto bene sott'olio, in salamoia (acciughe sotto sale), o sotto forma di pasta d'acciughe ed \u00e8 quindi facilmente commerciabile e trasportabile. Presenta inoltre tutte le ottime caratteristiche nutrizionali del pesce azzurro, senza il problema del bioaccumulo di mercurio, per via della sua piccola taglia.\nImportanza ecologica.\nGli engraulidi ed i clupeidi sono importanti anelli della catena alimentare marina, cibo di pesci pi\u00f9 grandi come tonni, marlin e pesci spada, cetacei, uccelli marini e predatori di ogni sorta."}
{"id": "221097", "revid": "958185", "url": "https://it.wikipedia.org/wiki?curid=221097", "title": "Barbaro", "text": "Barbaro (, passato in latino come \"barbarus\") \u00e8 la parola onomatopeica con cui gli antichi greci indicavano gli stranieri (letteralmente i \"balbuzienti\"), cio\u00e8 coloro che non parlavano greco, e quindi non erano di cultura greca.\nIl termine latino \"barbarus\" significava invece \"straniero\" ovvero estraneo alla mentalit\u00e0 greco-romana. Questa accezione si diffuse ampiamente nel contesto politico-sociale dei conflitti del III-IV secolo.\nIl concetto, con nomi differenti, \u00e8 stato usato in diverse culture anche precedenti quella greca.\nI barbari nella cultura classica.\nLa stessa sillaba ripetuta che forma la parola (\"bar-bar\") fa riferimento ad un suo altro significato affine: balbettante, a riprodurre quelli che agli ellenofoni (pur mancando l'unit\u00e0 politica tra le polis, i Greci si consideravano un'unica entit\u00e0 culturale proprio sulla base della lingua comune) sembravano dei versi inintelligibili ed addirittura animaleschi; ad esempio, Erodoto usa per descrivere la lingua di un popolo Etiope il verbo \"\u03c4\u03c1\u03af\u03b6\u03b5\u03b9\u03bd\", normalmente usato per riferirsi al verso del pipistrello. Da qui nacque la distinzione tra Grecia e \"barbari\".\nSi ritiene inoltre che i popoli detti \"semibarbari\" venissero cos\u00ec classificati a causa della particolarit\u00e0 delle loro lingue, differenti dal greco soprattutto nella pronuncia. \u00c8 interessante ricordare che gli sciti erano considerati dai greci come il pi\u00f9 barbaro tra i popoli, anzi il popolo barbaro per eccellenza (occasionalmente sostituiti in quest'ultimo ruolo dai Persiani, soprattutto quando il Barbaro veniva presentato come minaccia).\nIl carattere prettamente linguistico della \"grecit\u00e0\" si accentua con l'ellenismo, quando ogni uomo che parla, legge e scrive in greco \u00e8 membro, oltre che partecipe, del mondo e della cultura greca. \nIl termine assunse un significato pi\u00f9 strettamente correlato all'aspetto etnico ed ideologico nella Roma repubblicana, in cui veniva accentuata, rispetto all'uso greco, la \"missione civilizzatrice\" del popolo romano (In et\u00e0 monarchica, invece, Roma era ancora difficilmente riconoscibile nell'eterogenea miriade di popoli del tempo, in cui ogni civilt\u00e0 era profondamente influenzata da quelle dei vicini).\nIn et\u00e0 imperiale il vocabolo avrebbe riassunto il significato ellenistico, con l'aggiunta di una certa sfumatura anche culturale (ad esempio, la mancanza di leggi scritte, di un alfabeto, ecc., erano le prerogative principali del barbaro, unite ad un fermo e testardo rifiuto dell'ordine romano, simboleggiato dal sistema legislativo romano).\nNel mondo greco-romano, insomma, il termine \"barbaro\" era uno strumento essenziale che i popoli greci, prima, e romani, poi, utilizzavano per definire s\u00e9 stessi, prendendolo come pietra di paragone, in quanto \"anormale\" rispetto agli standard, per poter definire la \"normalit\u00e0\". Tale caratteristica non fu mai esclusiva del pensiero mediterraneo, o anche semplicemente europeo, ma fu il risultato del naturale etnocentrismo di varie civilt\u00e0 del mondo antico, e in certi casi anche cronologicamente successivo.\nIl Cristianesimo ha utilizzato il termine \"barbaro\" nella sua accezione ellenica: l'apostolo Paolo lo usa nel Nuovo Testamento (\"Lettera ai Romani 1:13\") per indicare i non-greci o chi semplicemente parla una lingua diversa (\"Prima lettera ai Corinzi 14:11\").\nGreci e barbari per Paolo si distinsero rispettivamente per sapienza ed insipienza. Taziano invece sostiene la superiorit\u00e0 della cultura dei barbari rispetto a quella dei filosofi greci considerata vana. Taziano pone in rilievo le molteplici invenzioni o le usanze apprese dai barbari in Europa: mentre i Romani cavalcavano a pelo o su una coperta, i barbari utilizzavano gi\u00e0 una sella e delle staffe; mentre i Romani conservavano il vino nella terracotta e lo allungavano con acqua calda e salata, i barbari lo conservavano in botti di legno; furono i barbari ad introdurre la birra, prodotta con il luppolo; furono i barbari a introdurre le brache, ossia i pantaloni, al posto delle tuniche.\nPoich\u00e9 con il IV secolo l'Impero Romano cominci\u00f2 a divenire cristiano, \"barbaro\" cominci\u00f2 ad assumere il significato di \"non romano\" (giacch\u00e9 non cristiano).\nIn questo periodo \"barbare\" per antonomasia furono quelle popolazioni (Vandali, Eruli, Unni, Visigoti, Ostrogoti, Goti, ecc.) che dalle loro terre di origine, solitamente localizzate nell'Europa settentrionale, scesero a ondate nell'Impero. In questo periodo Roma necessitava di possedere grossi eserciti per affrontare i vari nemici e decise di immettere all'interno delle proprie milizie i barbari che vengono cos\u00ec integrati sul suolo imperiale arrivando ad ottenere brillanti carriere (Fraomario, Dagalaifo, Merobaude).\nQuesti barbari approfittarono della crisi in cui gi\u00e0 versava l'Impero e ne accelerarono la decadenza fino alla dissoluzione: oltre alle guerre, ai saccheggi e alle distruzioni, finirono con il fondare dei veri e propri stati, spezzando l'antica unit\u00e0 dell'Impero e dando inizio ai regni romano-barbarici.\nI barbari nella cultura moderna.\nNelle storie fantasy e nei giochi di ruolo i \"barbari\" sono solitamente rappresentati come dei guerrieri coraggiosi e non civilizzati che attaccano con furia. Tra questi Conan il Barbaro \u00e8 certamente il pi\u00f9 noto.\nL'ammirazione contemporanea per questi barbari della fantasy pu\u00f2 essere fatto risalire all'illuminismo che tendeva ad idealizzare il buon selvaggio (vedi anche la figura di Tarzan).\nOggi la parola \"barbaro\" \u00e8 normalmente utilizzata nel senso di \"selvaggio\". Il sostantivo \"barbarismo\", invece, stigmatizza l'uso inutile di una parola straniera nel parlare o scrivere. Non va quindi confuso con solecismo che indica una violazione delle regole della grammatica.\nNell'ideologia del materialismo storico, la fase barbara \u00e8 la seconda sottofase del comunismo primitivo."}
{"id": "221106", "revid": "110157", "url": "https://it.wikipedia.org/wiki?curid=221106", "title": "Yesstory", "text": "Yesstory \u00e8 una raccolta su due CD del gruppo di rock progressivo inglese Yes.\nIl disco.\nSi tratta di una versione ridotta del cofanetto del 1991 \"Yesyears\", senza parte del materiale inedito.\nSebbene \"Yesyears\" sia stato in seguito tolto dal commercio in seguito alla pubblicazione della raccolta \"\" della Rhino Records, \"Yesstory\" \u00e8 ancora in vendita.\nTracce.\nDisco 2.\n\"Yesstory\" (Atco 792 202) non entr\u00f2 in classifica nel Regno Unito n\u00e9 negli Stati Uniti."}
{"id": "221107", "revid": "287204", "url": "https://it.wikipedia.org/wiki?curid=221107", "title": "Perosi", "text": ""}
{"id": "221109", "revid": "77358", "url": "https://it.wikipedia.org/wiki?curid=221109", "title": "Serie A (pallacanestro femminile)", "text": ""}
{"id": "221111", "revid": "31886", "url": "https://it.wikipedia.org/wiki?curid=221111", "title": "Dimostrazioni del limite di una funzione", "text": "Nella pagina seguente vengono riportate tutte le dimostrazioni dei teoremi contenuti nell'articolo limite di una funzione, perci\u00f2 per fare riferimento a eventuali applicazioni si prega di fare riferimento alla relativa pagina.\nTeorema di unicit\u00e0.\nSia:\nallora:\nDimostrazione.\nLa dimostrazione del teorema procede per assurdo. Presi:\ncon formula_6, allora esistono due intorni formula_7 di formula_8 e formula_9 di formula_10 tali che siano disgiunti (formula_11). Per definizione devono esistere due intorni formula_12 e formula_13 di formula_14 per cui vale:\nDunque prendendo l'intorno di formula_14 costruito come formula_20, dovrebbe succedere, contemporaneamente, che formula_15 e formula_17, il che \u00e8 assurdo. Da tali procedimenti si \u00e8 arrivati a dire che, nonostante siano stati presi due intorni disgiunti dei limiti, l'intersezione tra gli intorni non \u00e8 vuota, cio\u00e8 praticamente non esistono intorni disgiunti dei limiti. Questo per\u00f2, per la propriet\u00e0 di separazione (o di Hausdorff), deve sempre accadere se i limiti sono distinti, in conclusione allora i limiti devono per forza essere uguali.\nTeorema della permanenza del segno.\nSe il limite della funzione risulta positivo allora anche la funzione \u00e8 positiva.\nSia formula_23 una funzione continua nel suo dominio, formula_24 e formula_25 con formula_14 di accumulazione per formula_27, allora:\nInfatti, si ponga formula_29. Preso l'intorno formula_30 con formula_31. Allora, per definizione di limite, esiste un intorno formula_32 di formula_33, per il quale:\ncio\u00e8:\n\u00c8 possibile eseguire la stessa dimostrazione per formula_36 e formula_37.\nCriterio di regolarit\u00e0 per confronto.\nSiano formula_38, formula_39, e formula_14 un punto di accumulazione per formula_27. Se:\ne se esiste un intorno formula_43 di formula_14 tale che risulti:\nallora:\nDimostrazione.\nSia formula_47. Preso un intorno formula_48 di formula_49, formula_50 esistono intorni formula_12 e formula_13 di formula_14.\nPer definizione si ha:\nAllora, preso l'intorno formula_55 di formula_14, succede, per ipotesi, che:\ncio\u00e8:\nDel tutto analoga la dimostrazione per i casi formula_59, ma in questi due casi, baster\u00e0 sono una funzione che maggiori (o minori) la funzione che si sta studiando.\nOperazioni con i limiti.\nSia formula_60 e formula_14 un punto di accumulazione per formula_62.\nSe esistono\nallora:"}
{"id": "221114", "revid": "176537", "url": "https://it.wikipedia.org/wiki?curid=221114", "title": "Limite di una funzione/Esempi", "text": ""}
{"id": "221115", "revid": "1305772", "url": "https://it.wikipedia.org/wiki?curid=221115", "title": "Camelotia borealis", "text": "Camelotia borealis era un grosso dinosauro quadrupede vissuto nel Triassico superiore nel Galles.\nQuesto erbivoro appartiene al gruppo dei prosauropodi, ovvero quei dinosauri antenati dei famosi sauropodi dalle dimensioni gigantesche.\n\"Camelotia\", con tutta probabilit\u00e0, aveva collo e coda allungati, e arti molto robusti, ma i resti fossili sono finora scarsi e non permettono ua classificazione molto dettagliata. In passato \"Camelotia\" era stato avvicinato al genere \"Melanorosaurus\", ma non \u00e8 detto che fosse poi cos\u00ec simile a questo animale."}
{"id": "221119", "revid": "834", "url": "https://it.wikipedia.org/wiki?curid=221119", "title": "Viapori", "text": ""}
{"id": "221120", "revid": "287204", "url": "https://it.wikipedia.org/wiki?curid=221120", "title": "Serie A (pallacanestro)", "text": ""}
{"id": "221121", "revid": "247222", "url": "https://it.wikipedia.org/wiki?curid=221121", "title": "Teorema di Cauchy", "text": ""}
{"id": "221122", "revid": "1494169", "url": "https://it.wikipedia.org/wiki?curid=221122", "title": "Cocaina (disambigua)", "text": ""}
{"id": "221129", "revid": "119322507", "url": "https://it.wikipedia.org/wiki?curid=221129", "title": "Voivodato della Slesia", "text": "Il voivodato della Slesia (Wojew\u00f3dztwo \u015bl\u0105skie in polacco), a volte chiamato anche \"Alta Slesia\" o \"Slesia Superiore\" per distinguerlo dalla Bassa Slesia, \u00e8 uno dei 16 voivodati della Polonia. Il voivodato si trova a sud del territorio polacco ed \u00e8 stato creato con la riforma del 1\u00ba gennaio 1999 dalla fusione dei precedenti voivodati di Katowice, di Cz\u0119stochowa e Bielsko-Bia\u0142a. Il capoluogo \u00e8 Katowice.\nGeografia.\nIl voivodato della Slesia confina a sud con la Repubblica Ceca e la Slovacchia. I monti Beschidi (\u015al\u0105ski e \u017bywiecki) segnano il confine meridionale. I voivodati di \u0141\u00f3d\u017a, di Opole, della Santacroce e della Piccola Polonia lo delimitano rispettivamente a nord, a ovest, a nord-est e a est.\nL'attuale unit\u00e0 amministrativa \u00e8 solo una parte della storica Slesia (che comprendeva anche territori all'interno dei confini odierni della Repubblica Ceca e della Germania). In ogni caso gran parte dell'unit\u00e0 amministrativa istituita nel 1999 non coincide con la regione storica.\nSociet\u00e0.\nEvoluzione demografica.\n\u00c8 il voivodato pi\u00f9 densamente abitato della Polonia: all'interno di una superficie di 12.300\u00a0km\u00b2 ci sono quasi 5 milioni di abitanti (in base ai dati del 2010). \u00c8 anche l'area pi\u00f9 urbanizzata dell'Europa centro-orientale.\nEconomia e settore secondario.\nOltre il 13% del PIL della Polonia viene prodotto qui, ragione per la quale il voivodato \u00e8 uno dei pi\u00f9 ricchi del Paese. Le pi\u00f9 importanti regioni industriali sono quelle estrattive, del ferro, metallurgiche (piombo e zinco), elettriche, ingegneristiche, automobilistiche, chimiche, tessili e di materiali da costruzione. In passato l'economia della Slesia era basata sull'estrazione del carbone. Attualmente, considerando il volume degli investimenti, sta diventando sempre pi\u00f9 importante l'industria automobilistica (Fiat a Bielsko-Bia\u0142a, GM Opel a Gliwice).\nEconomia.\nTurismo.\nIl voivodato \u00e8 circondato a nord e a sud da una \"cintura verde\". I monti Beschidi, con oltre 150 impianti di risalita e 200\u00a0km di piste da sci, sono popolari per gli appassionati di sport invernali. I siti di arrampicata su roccia si trovano nel Giura polacco. Una rinomata attrazione sono anche le rovine dei castelli lungo il \"sentiero dei nidi delle aquile\". Destinazione annuale di oltre 4 milioni di pellegrini provenienti da tutto il mondo \u00e8 invece il santuario di Jasna G\u00f3ra a Cz\u0119stochowa. Singolare anche l'archeologia industriale, con linee ferroviarie, miniere di carbone e argento, attrezzature dei secoli XIX e XX.\nInfrastrutture e trasporti.\nL'Aeroporto Internazionale di Katowice-Pyrzowice \u00e8 utilizzato per voli nazionali e internazionali. Un altro aeroporto all'interno del voivodato \u00e8 quello di Cracovia-Balice.\nKatowice gode di ottimi collegamenti ferroviari e stradali con Danzica e Ostrava (autostrada A1), Cracovia (autostrada A4), \u0141\u00f3d\u017a (autostrada A1) e Varsavia. \u00c8 anche snodo di molte strade internazionali come la E40 che collega Calais, Bruxelles, Colonia, Dresda, Breslavia, Cracovia e Kiev, o la E75 che collega la Scandinavia con la penisola balcanica.\nLa Linia Hutnicza Szerokotorowa (ossia \"Linea metallurgica di grandi dimensioni\", abbreviata con l'acronimo LHS) \u00e8 la linea ferroviaria pi\u00f9 larga d'Europa ed \u00e8 collegata al sistema ferroviario di grandi dimensioni dei Paesi dell'ex Unione Sovietica."}
{"id": "221130", "revid": "599013", "url": "https://it.wikipedia.org/wiki?curid=221130", "title": "Delirio (disambigua)", "text": ""}
{"id": "221131", "revid": "767487", "url": "https://it.wikipedia.org/wiki?curid=221131", "title": "Femmina - Femina", "text": "Femmina - Femina \u00e8 un film del 1918 diretto da Augusto Genina."}
{"id": "221133", "revid": "196390", "url": "https://it.wikipedia.org/wiki?curid=221133", "title": "Giovanni dalle bande nere", "text": ""}
{"id": "221136", "revid": "1543377", "url": "https://it.wikipedia.org/wiki?curid=221136", "title": "I due Foscari", "text": "I due Foscari \u00e8 un'opera in tre atti di Giuseppe Verdi su libretto di Francesco Maria Piave, a sua volta ispirato all'omonima opera teatrale in versi di Lord Byron del 1821. La prima assoluta ebbe luogo al Teatro Argentina di Roma il 3 novembre 1844. \nInterpreti originali.\nGli interpreti coinvolti nel debutto furono:\nAltre versioni.\nLa seconda versione ebbe la prima al Teatro Rossini di Livorno il 26 dicembre successivo ed il 27 dicembre al Teatro Grande di Trieste (poi rinominato Teatro Verdi).\nAncora nella prima versione ebbe la prima al Teatro San Carlo di Napoli con Gaetano Fraschini il 9 febbraio 1845 ed al Teatro Regio di Parma con Felice Varesi il 24 marzo successivo e nella seconda versione al Teatro Donizetti di Bergamo con Varesi il 25 agosto successivo, al Teatro Carignano di Torino il 27 settembre, al Teatro Comunale di Bologna il 2 ottobre, al Teatro Coppola di Catania il 24 gennaio 1846, al Teatro Nacional de S\u00e3o Carlos di Lisbona il 5 marzo successivo, al Teatro Re di Milano con Angelo Mariani (direttore d'orchestra) il 1\u00ba luglio, al Th\u00e9\u00e2tre-Italien di Parigi con Giulia Grisi e Giovanni Matteo De Candia il 17 dicembre ed al Teatro La Fenice di Venezia con Emilia Goggi il 10 febbraio 1847. \nLa terza versione debutta nella prima nel Regno Unito al Her Majesty's Theatre di Londra con Giulia Grisi, Fraschini, De Candia e Giorgio Ronconi (baritono) il 10 aprile successivo seguita dalla prima statunitense a Boston diretta da Luigi Arditi il 10 maggio ed al Gran Teatre del Liceu di Barcellona il 12 maggio, al Royal Italian Opera (poi Royal Opera House), Covent Garden di Londra il 19 giugno, nella seconda versione al Teatro Metastasio di Prato il 25 dicembre, nella terza versione al Teatro Regio di Torino con Fraschini il 6 marzo 1851 e nella seconda versione al Teatro Sol\u00eds di Montevideo il 18 settembre 1856 ed al Teatro della Canobbiana di Milano il 13 aprile 1857.\nNel 1958 ebbe la prima al Teatro Nuovo di Torino nella seconda versione diretta da Franco Capuana con Leyla Gencer, Mirto Picchi e Giangiacomo Guelfi, nel 1968 al Teatro dell'Opera di Roma nella terza versione diretta da Bruno Bartoletti con Luisa Maragliano, Renato Cioni e Mario Zanasi, nel 1972 all'Opera di Chicago diretta da Bruno Bartoletti con Katia Ricciarelli e Piero Cappuccilli, nel 1978 a Bilbao con Ferruccio Furlanetto, nel 1979 al Teatro alla Scala di Milano diretta da Riccardo Chailly con Katia Ricciarelli, Giuliano Ciannella, Antonio Savastano e Piero Cappuccilli, nel 1993 per la prima scozzese per la Scottish Opera a Edimburgo e portata anche a Glasgow, Newcastle upon Tyne ed Aberdeen, nel 2012 a Los Angeles diretta da James Conlon con Pl\u00e1cido Domingo e Francesco Meli e nel 2015 all'Op\u00e9ra municipal de Marseille con Leo Nucci.\nTrama.\nL'azione si svolge a Venezia nel 1457.\nAtto I.\nNel Palazzo Ducale di Venezia si riuniscono i membri della Giunta e del Consiglio dei Dieci per prendere una decisione importante. Essi devono decidere se confermare o meno l'esilio di Jacopo Foscari, figlio del Doge, rientrato nella citt\u00e0 veneta e qui arrestato. Questi \u00e8 incolpato dell'omicidio di due parenti di Jacopo Loredano, suo principale accusatore. Jacopo Foscari, tratto dalle carceri, attende di esser portato davanti al Consiglio. Egli decanta la bellezza della sua citt\u00e0 e lo struggimento per il lungo esilio da essa.\nLucrezia Contarini, moglie di Jacopo, difende l'innocenza del marito, ma quando apprende che gli \u00e8 stato comminato un nuovo esilio d\u00e0 sfogo al suo sdegno contro i nobili veneziani. I senatori, uscendo dal Consiglio, invece inneggiano alla giustizia veneziana, che sa anche condannare il figlio di un Doge. Quest'ultimo, rimasto solo e disperato, piange la condizione del figlio. Sopraggiunge la nuora Lucrezia e lo supplica di far annullare la sentenza, ma il Doge risponde che una lettera scritta da Jacopo pare accusarlo e nulla pu\u00f2 pi\u00f9 fermare la legge veneziana. Insieme piangono la cattiva sorte che colpisce l'amato congiunto.\nAtto II.\nRinchiuso nel carcere, Jacopo Foscari vede in un momento di delirio il fantasma del Conte di Carmagnola, che pare accusarlo perch\u00e9 il padre lo aveva condannato a morte. Colpito dal cattivo presagio Jacopo Foscari sviene. Sopraggiunge Lucrezia per riferirgli del nuovo esilio e poi il padre; avvolti da una grande commozione essi pregano e sperano di potersi ricongiungere in futuro.\nInfine Jacopo Foscari viene condotto davanti al Consiglio che gli ordina di partire per l'esilio a Creta, senza neppure il conforto della moglie e dei figli. A questa prospettiva egli sente la morte gi\u00e0 avvicinarsi.\nAtto III.\nMentre San Marco si riempie di persone in festa per la prossima regata, Jacopo e Lucrezia si salutano e l'esiliato parte, brutalmente allontanato dai suoi cari e da Loredano che ne affretta l'avvio.\nIl Doge, solo e afflitto, piange la scomparsa dei suoi tre figli ed ora l'abbandono del quarto. Sopraggiunge il Barbarigo che reca una confessione scritta da un reo, che si accusa degli omicidi addebitati al figlio. Mentre il Doge esulta per la prova d'innocenza, sopraggiunge Lucrezia portando la notizia della morte di Jacopo, deceduto per il gran dolore.\nCompaiono infine i membri del Consiglio che chiedono al Doge di rinunciare alla carica. Offeso e ferito egli depone le insegne ed esce accompagnato da Lucrezia. Mentre si allontana sente le campane di San Marco che annunciano gi\u00e0 il nuovo Doge e, gemendo ancora, anch'egli muore."}
{"id": "221137", "revid": "436907", "url": "https://it.wikipedia.org/wiki?curid=221137", "title": "Tarkus", "text": "Tarkus \u00e8 il secondo album in studio del gruppo musicale britannico Emerson, Lake &amp; Palmer, pubblicato nel giugno 1971 dalla Island Records.\nDescrizione.\nRegistrazione.\nIl gruppo incise l'album in soli sei giorni, nel gennaio 1971, appena due mesi dopo la pubblicazione del loro primo album.\nTre mesi prima dell'uscita di \"Tarkus\", nel marzo 1971, il trio aveva gi\u00e0 registrato anche l'album dal vivo \"Pictures at an Exhibition\"; tuttavia, essendo quest'ultimo la rielaborazione di un'opera di Musorgskij, la sua pubblicazione fu posticipata dal gruppo stesso alla fine dell'anno, per dare precedenza proprio a \"Tarkus\" che, al contrario, conteneva prevalentemente materiale originale.\nAnche quest'album, come quello d'esordio, fu prodotto da Greg Lake che \u00e8 anche autore di tutti i testi.\nI brani.\n\"Tarkus\".\nLa prima facciata del LP \u00e8 interamente occupata dalla \"suite\" che d\u00e0 il titolo all'album, suddivisa in sette sezioni musicalmente composte da Keith Emerson, ad eccezione di \"Battlefield\", accreditata a Lake.\n\"Tarkus\" \u00e8 anche il nome del mostro immaginario raffigurato sulla copertina dell'album, disegnata da William Neal: una sorta di gigantesco armadillo con cingoli e cannoni da carro armato, creatura met\u00e0 animale e met\u00e0 macchina, la cui storia \u00e8 narrata per disegni dallo stesso Neal nell'interno copertina: nato da un uovo schiusosi durante un'eruzione vulcanica, il mostro affronta e distrugge altri mostri mutanti che incontra sulla sua strada: una sorta di locusta armata di missili ed uno pterodattilo con mitragliatrici sulle ali, fino ad imbattersi nella manticora, unico essere classicamente mitologico nonch\u00e9 interamente animale, senza parti meccaniche: un leone con testa d'uomo e coda di scorpione. Questi ha la meglio sul protagonista, che sconfitto si ritira nelle acque.\nDelle sette parti che compongono la suite, solo tre - interamente strumentali - fanno diretto riferimento nel titolo alla \"storia\" di copertina (\"Eruption\", \"Manticore\" e \"Aquatarkus\"); i testi delle sezioni cantate parrebbero invece trattare temi differenti: la cecit\u00e0 dell'uomo di fronte ai propri misfatti (\"Stones of Years\"), i membri di una sorta di anti-chiesa malvagia e corrotta (\"Mass\") e l'assurda tendenza umana a voler preservare pace e prosperit\u00e0 attraverso le armi e la guerra (\"Battlefield\").\nLo stesso William Neal, in un suo libro, forn\u00ec la spiegazione del legame concettuale fra la storia illustrata ed i testi del brano, oltre a rivelare il significato del titolo inventato da Emerson: una crasi tra \"Tartarus\" (sinonimo latino, sia pagano che neo-testamentario, dell'Inferno) e \"carcass\" (carcassa di animale):\nIl mostro cingolato \u00e8 dunque metafora dell'umanit\u00e0 stessa, costantemente cieca e sorda alle conseguenze distruttive della propria condotta (il \"non vedere\" e il \"non sentire\" ricorrono nel testo) poich\u00e9 intenta a combattere una guerra dopo l'altra, lungo il cammino della Storia.\n\"Jeremy Bender\".\nLa facciata B si apre con una canzone brevissima, meno di due minuti, caratterizzata dall'uso del pianoforte honky tonk: essa inaugura una serie di brani del medesimo genere, molto amato da Emerson, il quale d'ora in poi ne inserir\u00e0 almeno uno in quasi tutti gli album in studio del trio. Il testo, piuttosto esplicito (il titolo significa letteralmente: \u00abJeremy il finocchio\u00bb), narra di un tale che, camuffato da suora, tenta di possedere la superiora di un convento, la quale a sua volta si rivela un travestito.\n\"Bitches Crystal\".\nCanzone in stile vagamente jazz su un veloce tempo in 6/8, dal testo sulla stregoneria, le eresie e relativi roghi dell'epoca buia dell'Inquisizione.\n\"The Only Way (Hymn) / Infinite Space (Conclusion)\".\nTraccia divisa in due parti: la prima, \"The Only Way\", prende spunto dal tema iniziale della Toccata e Fuga in Fa Maggiore BWV 540 di J. S. Bach, eseguito da Emerson sull'organo della chiesa di San Marco a Londra, e sfocia in un'altra rilettura bachiana in chiave jazz, stavolta dal \"Clavicembalo ben temperato\" (per l'esattezza, le battute iniziali del Preludio in Re minore BWV 851).\nNel testo, Lake argomenta il proprio ateismo col \"silenzio di Dio\" di fronte alla Shoah, ed invita a vivere obbedendo solo a se stessi e alla propria capacit\u00e0 di giudizio, liberi dall'inganno di falsi credi.\nLa seconda parte, intitolata \"Infinite Space\" da un verso del cantato precedente, \u00e8 una coda jazz strumentale, firmata da Emerson e Carl Palmer.\n\"A Time and a Place\".\nBrano rock dall'incedere pesante, simile in questo a \"The Barbarian\" dall'album precedente, sorretto dall'inconfondibile stile di Emerson all'organo Hammond. Il testo, piuttosto ermetico, esprime l'anelito a \"un tempo e un luogo\" in cui regnino pace e silenzio, lontani dall'ira propria o altrui (\"take me out of temper's hands / drag me out of burning sands / show me those who understand\").\n\"Are You Ready Eddy?\".\nIl disco si chiude con un'estemporanea \"jam\" rock &amp; roll, registrata in presa diretta, con la quale il gruppo rende omaggio all'ingegnere del suono Eddie Offord. Anche il testo \u00e8 totalmente improvvisato e ad ogni verso cantato da Lake rispondono in coro Emerson e Palmer, caso unico in tutta la discografia del gruppo.\nTracce.\nTesti di Greg Lake."}
{"id": "221139", "revid": "775372", "url": "https://it.wikipedia.org/wiki?curid=221139", "title": "Segretario di Stato della Santa Sede", "text": "Il segretario di Stato, nell'organizzazione della Chiesa Cattolica, presiede la Segreteria di Stato della Santa Sede e il rilevante dicastero della Curia romana.\nStoria.\nDal pontificato di Innocenzo X (1644-1655) il segretario \u00e8 sempre stato un cardinale. Per consuetudine, un ecclesiastico non cardinale poteva ricoprire la carica solo come pro-segretario di Stato, esercitando le sue normali funzioni, finch\u00e9 fosse stato creato cardinale nel concistoro successivo; tuttavia nel 2013 Francesco ha nominato con titolo pieno di segretario l'arcivescovo Pietro Parolin, nonostante questi non fosse ancora cardinale al momento della designazione.\nIl 30 agosto 2013 Francesco, accettando le dimissioni del cardinale Tarcisio Bertone, ha nominato nuovo segretario di Stato l'arcivescovo Pietro Parolin, nunzio apostolico in Venezuela. Parolin ha assunto l'incarico il 15 ottobre 2013. Solamente due segretari di Stato non erano italiani: lo spagnolo Rafael Merry del Val y Zulueta (1903-1914) e il francese Jean-Marie Villot (1969-1979). Quest'ultimo \u00e8 sinora anche il segretario di Stato che ha servito il numero pi\u00f9 alto di pontefici regnanti, tre: Paolo VI che lo nomin\u00f2, e i successori Giovanni Paolo I e Giovanni Paolo II che lo confermarono.\nTre segretari di Stato sono stati successivamente eletti papi: Alessandro VII (Fabio Chigi) nel 1655; Clemente IX (Giulio Rospigliosi) nel 1667; Pio XII (Eugenio Pacelli) nel 1939.\nFunzioni.\nIl segretario di Stato, come responsabile delle attivit\u00e0 politiche e diplomatiche della Santa Sede, \u00e8 paragonabile ad un primo ministro per quanto riguarda le attivit\u00e0 della Santa Sede, sia interne che estere, ma non ha alcun potere esecutivo all'interno della Citt\u00e0 del Vaticano, ruolo che spetta invece al presidente del Governatorato dello Stato della Citt\u00e0 del Vaticano. \nIl segretario termina il suo mandato con il pontefice che lo ha designato."}
{"id": "221140", "revid": "775372", "url": "https://it.wikipedia.org/wiki?curid=221140", "title": "Ondata di caldo", "text": "Un'ondata di caldo, in meteorologia, \u00e8 un periodo di tempo atmosferico durante il quale la temperatura \u00e8 insolitamente elevata rispetto alle temperature medie usualmente sperimentate in una data regione, in quel periodo e con caratteristiche di persistenza. Non va confusa con il pi\u00f9 specifico fenomeno della bolla di calore.\nDescrizione.\nL'espressione non ha dunque significato oggettivo, ma \u00e8 relativo a una regione (o, meglio ad un clima locale) nel senso che ci\u00f2 che \u00e8 percepito dalla popolazione come una temperatura eccessiva in un clima temperato pu\u00f2 non esserlo in un'area dal clima maggiormente caldo. A volte ad ondate di calore prolungate o particolarmente intense si associano fenomeni di siccit\u00e0 dei suoli con ripercussione sui raccolti agricoli fino a casi limiti di carestie in zone particolarmente predisposte.\nA titolo di esempio il \"Royal Netherlands Meteorological Institute\" definisce ondata di calore un periodo di almeno 5 giorni con temperatura massima superiore ai 25\u00a0\u00b0C di cui almeno 3 con temperatura superiore a 30\u00a0\u00b0C. Spesso, ma non sempre, alle ondate di caldo si associa l'afa.\nIn Europa queste ondate di caldo estive sono in genere legate agli spostamenti latitudinali dell'anticiclone subtropicale africano che normalmente staziona a latitudini subtropicali, mentre in altre zone del mondo sono sempre gli anticicloni di matrice subtropicale a determinare con i loro spostamenti le ondate di caldo.\nLe ondate di calore sono divenute pi\u00f9 frequenti e intense negli ultimi anni a causa, secondo gli scienziati, dell'attuale riscaldamento globale ovvero esse sarebbero uno dei modi attraverso i quali si manifesterebbe tale riscaldamento a livello meteorologico, cio\u00e8 nel breve periodo. Spesso, ma non sempre, le ondate di caldo pi\u00f9 intense sono precedute da un'altra mini ondata di caldo, della durata di pochi giorni, che funge da anticipazione alla seconda. \nAl pari delle forti ondate di freddo, forti ondate di calore costituiscono un rischio per la salute, in particolare di anziani e bambini e persone che soffrano di patologie croniche: durante l'ondata di caldo sperimentata in Europa nell'estate del 2003 \u00e8 stato stimato in Italia per il periodo che va dal 16 al 31 agosto un incremento della mortalit\u00e0 tra le persone con pi\u00f9 di 65 anni del 19,1% rispetto al 2002 (fonte Ministero della Salute)."}
{"id": "221168", "revid": "306856", "url": "https://it.wikipedia.org/wiki?curid=221168", "title": "Sinistra storica", "text": "La Sinistra, detta in seguito storica per distinguerla dai partiti e movimenti di sinistra che si sarebbero affermati nel corso del XX secolo, \u00e8 stata uno schieramento politico dell'Italia post-risorgimentale. Si parla comunemente di un'egemonia della sinistra storica tra la \"rivoluzione parlamentare\" del 1876 (quando succedette al governo della Destra) e la \"crisi di fine secolo\" del 1896. Tuttavia, Sinistra e Destra storica furono al potere dall'unit\u00e0, alternandosi o in coalizione, sino a quando non confluirono nell'Unione Liberale nel 1912.\nIl primo leader storico della Sinistra storica fu il piemontese Urbano Rattazzi, il quale nel 1852 realizz\u00f2 insieme all'allora leader della Destra storica, Camillo Benso di Cavour, il cosiddetto \"Connubio\". Rattazzi sar\u00e0 sia Presidente della Camera dei Deputati che Presidente del Consiglio, con i voti sia della Destra, che della Sinistra.\nIl primo presidente del consiglio a capo di un governo solo della Sinistra storica fu Agostino Depretis, incaricato dal Re, oltre che dallo schieramento di cui faceva parte, si reggeva anche sull'appoggio di una parte della Destra, quella che aveva contribuito alla caduta del governo Minghetti. Nella sua azione di governo, Depretis cerc\u00f2 sempre ampie convergenze su singoli temi con settori dell'opposizione, dando vita al fenomeno del trasformismo.\nI membri della Sinistra storica erano conosciuti anche come Democratici o Ministeriali. A differenza della sua controparte Destra, la Sinistra storica era il risultato di una coalizione che rappresentava la classe media del nord e del sud, la borghesia urbana, i piccoli imprenditori, i giornalisti e gli accademici. Ha anche sostenuto il diritto di voto e la scuola pubblica per tutti i bambini. Inoltre, il partito era contrario alle politiche fiscali elevate promosse dalla Destra. Dopo il 1890, la Sinistra inizi\u00f2 a mostrare tendenze pi\u00f9 conservatrici, tra cui sostenere la rottura di scioperi e proteste e promuovere una politica colonialista in Africa.\nRiforme politiche e sociali.\nGli esponenti della Sinistra storica erano perlopi\u00f9 esponenti della media borghesia, in maggior parte avvocati. Essa rifletteva una base politica relativamente pi\u00f9 larga di quella della Destra; ne condivideva l'ideologia liberale ma la interpretava in maniera pi\u00f9 pragmatica. I governi della Sinistra tentarono di riconciliare la politica col \u00abpaese reale\u00bb democratizzando e modernizzando lo stato e il paese.\nRiforma elettorale.\nLa volont\u00e0 della Sinistra storica era quella di ampliare il suffragio fino all'universalit\u00e0 basandosi non pi\u00f9 tanto sul censo dei cittadini, quanto sulla loro istruzione. La Sinistra si batt\u00e9 per l'allargamento del suffragio, tramite la legge elettorale del 1882 (legge Zanardelli) che concedeva diritto di voto a tutti i maschi, che avessero compiuto i 21 anni e rispettassero requisiti per il voto: il pagamento di un'imposta di almeno 19,8 lire (invece delle precedenti 40) o, in alternativa, il conseguimento dell'istruzione elementare appena allargata (era comunque sufficiente dimostrare di saper leggere e scrivere). Per effetto di questa riforma, il corpo elettorale sal\u00ec al 6,9% della popolazione italiana, rispetto al 2,2% del 1880.\nRiforme amministrative e sociali.\nFurono avviate numerose inchieste per esaminare le condizioni di vita della popolazione rurale: la pi\u00f9 nota \u00e8 l'inchiesta Jacini, che rivel\u00f2 una diffusa malnutrizione (pellagra), alta mortalit\u00e0 infantile (per difterite), grande povert\u00e0 e scarse condizioni igieniche. Diffuso era il fenomeno dell'emigrazione.\nLa Sinistra storica introdusse un limitato decentramento amministrativo, con l'elezione dei sindaci e presidenti delle province da parte dei rispettivi consigli (precedentemente erano di nomina prefettizia).\nIn campo sociale, introdusse il servizio sanitario pubblico (Legge Crispi-Pagliarini, 1888) e di una prima modesta libert\u00e0 di sciopero (con la riforma del Codice Penale \"Zanardelli\" del 1889).\nUn'importante riforma riguardava l'istruzione: la legge Coppino (1877) rese obbligatoria e gratuita l'istruzione elementare dai 6 ai 9 anni d'et\u00e0 (che per\u00f2 continuava ad essere finanziata dalle autorit\u00e0 locali e non dallo Stato centrale).\nPolitiche economiche e commerciali.\nLa Sinistra storica arriv\u00f2 e si consolid\u00f2 al potere nella scia della crisi economica in Europa (1873-1895). Questa era stata indotta da complessi cambiamenti economici globali, tra cui il progresso nei trasporti che favor\u00ec il commercio e la diminuzione dei prezzi delle merci. L'effetto in Italia, come in altri paesi, fu di stagnazione economica. Crebbe la miseria dei braccianti, e questo provoc\u00f2 i primi scioperi agricoli.\nI governi del periodo abolirono l'impopolare tassa sul macinato e in generale perseguirono una politica di sgravi fiscali e di sviluppo industriale.\nLa politica commerciale fu prevalentemente protezionista. Il principale ispiratore della nuova politica tariffaria in materia di commercio estero fu Luigi Luzzatti. In realt\u00e0, le politiche commerciali furono fortemente influenzate dagli interessi economici principali del paese, ovvero gli agrari e gruppi industriali del Nord nei settori della prima industrializzazione (tessile siderurgico). \nTra il 1877-1878 vennero rapidamente introdotte tariffe doganali per il grano e poi per i prodotti tessili e siderurgici. La cerealicoltura risentiva delle esportazioni di grano dagli Stati Uniti d'America, che per la riduzione dei noli dei trasporti arrivava sul mercato italiano a prezzi inferiori.\nValutazioni storiche hanno messo in evidenza che queste politiche commerciali protezioniste furono ispirate pi\u00f9 dalla protezione di interessi economici esistenti, che da una visione di sviluppo economico. Infatti, settori industriali nascenti (come la chimica) non furono protetti. Le norme tariffarie venivano ispirate in maniera clientelare in sede parlamentare. Di maggiore valore strategico per lo sviluppo industriale furono invece politiche di investimenti pubblici nelle bonifiche e nelle infrastrutture.\nPolitica estera e politica militare.\nIn politica estera, la Sinistra storica di Depretis abbandon\u00f2 la tradizionale alleanza con la Francia, a causa degli attriti diplomatici generati dalla presa di posizione dei transalpini sulla questione tunisina, entrando nell'orbita della Triplice Alleanza a fianco degli imperi di Austria-Ungheria e Germania e favorendo lo sviluppo del colonialismo italiano, innanzitutto con l'occupazione di Assab e di Massaua in Eritrea. Sotto il profilo della politica militare la Sinistra storica - da quella moderata depretisina fino ai Pentarchici - sostenne l'incremento del Regio Esercito portandone l'ordinamento a 12 corpi d'armata ed adottando le teorie politico-strategiche della scuola offensivista. Esponenti della scuola offensivista ostili alle idee numeriste rappresentate da Cesare Francesco Ricotti-Magnani furono Luigi Mezzacapo (che ne fu il principale portavoce), Emilio Ferrero, Luigi Pelloux e Coriolano Ponza di San Martino.\nFine della Sinistra storica.\nLa fase egemonica della Sinistra storica si concluse nel 1896 a seguito delle elezioni politiche. Il governo Depretis, infatti, si era spostato verso l'ala conservatrice del parlamento, incontrando i moderati pi\u00f9 progressisti, che erano stati inglobati all'interno di una pi\u00f9 grande coalizione.\nLentamente furono estromessi gli esponenti pi\u00f9 progressisti della Sinistra, dando vita ad un \"Grande Centro\", che monopolizzava la vita politica del Paese, lasciando a pochi partiti minori il ruolo di opposizione di estrema sinistra, destra ed estrema destra.\nQuesta politica, in cui la dialettica e la differenza ideologica fra le ali del Parlamento vengono sfumando, \u00e8 detta trasformismo, e fu resa possibile dalla riforma elettorale.\nDopo Depretis, la figura cardine della politica italiana dal 1887 al 1896 fu Francesco Crispi che voleva un'Italia forte e ordinata. Il modello della sua politica era la Germania di Bismarck, dove le tensioni sociali fra la classe operaia e la borghesia sembravano equilibrate. Crispi represse nel sangue la rivolta dei fasci operai in Sicilia e sciolse il Partito Socialista Italiano, fondato da Turati a Genova nel 1892, tuttavia eman\u00f2 una serie di riforme sociali quali la riduzione della giornata lavorativa e la prima legge sull'assistenza sociale, passata alla storia proprio come \"legge Crispi\".\nSotto il suo governo la politica coloniale fu ripresa con pi\u00f9 vigore, fino alla disfatta di Adua (1896), che segn\u00f2 la fine della Sinistra Storica con le dimissioni del primo ministro.\nNella crisi di fine secolo si manifestarono le conseguenze sul piano sociale della politica protezionistica, come dimostrano i moti di Milano del maggio 1898 quando il generale Bava Beccaris non esit\u00f2 a sparare con i cannoni sulla folla che chiedeva \"Pane e lavoro\".\nSi era infatti verificato un ulteriore aumento del prezzo del grano a causa delle diminuite esportazioni dagli Stati Uniti, impegnati allora nella Guerra ispano-americana.\nBench\u00e9 la Sinistra Storica tradizionale fosse terminata nel 1896, si continuer\u00e0 a parlare di questa denominazione anche successivamente fino alle elezioni del 1913, quando Destra e Sinistra storica si fusero nel gruppo dell'Unione Liberale.\nGoverni della Sinistra storica.\nA questi si possono aggiungere quei governi di coalizione guidati da figure della sinistra storica come Zanardelli e Giovanni Giolitti, che dominarono la scena politica italiana quasi ininterrottamente dal 1900 al 1914 salvo alcune parentesi di governi guidati da esponenti della destra storica come, ad esempio, Sidney Sonnino."}
{"id": "221169", "revid": "1791", "url": "https://it.wikipedia.org/wiki?curid=221169", "title": "Chiloton", "text": ""}
{"id": "221170", "revid": "1791", "url": "https://it.wikipedia.org/wiki?curid=221170", "title": "Kiloton", "text": ""}
{"id": "221172", "revid": "834", "url": "https://it.wikipedia.org/wiki?curid=221172", "title": "Mauro Servio Onorato", "text": ""}
{"id": "221173", "revid": "10501", "url": "https://it.wikipedia.org/wiki?curid=221173", "title": "Ne supra crepidam sutor", "text": ""}
{"id": "221174", "revid": "120084637", "url": "https://it.wikipedia.org/wiki?curid=221174", "title": "Lesione personale", "text": "La lesione personale, in diritto penale, \u00e8 il delitto previsto dall'art. 582 del codice penale italiano secondo cui \nDisamina.\nElemento oggettivo.\nOggetto del reato in questione \u00e8 la lesione personale inflitta a uno o pi\u00f9 soggetti, dalla quale deriva una malattia: la lesione non deve essere necessariamente violenta, essendo questa causabile da azione morale, omissione o contagio. L'unico evento del reato \u00e8 soltanto la malattia causata, in quanto la lesione \u00e8 soltanto \"nomen iuris\" del reato. La concezione di malattia \u00e8 spiegata dalla Relazione ministeriale al Progetto, e consiste nell'alterazione anatomica o funzionale dell'organismo. Concezione tuttavia dibattuta dalla dottrina, in quanto la malattia \u00e8 uno stato patologico curabile che porta a guarigione, curabile o non curabile che causa cambiamenti di vita, non curabile che causa la morte. La concezione pi\u00f9 seguita e attendibile resta quella della scienza medica, competente in materia, che considera la malattia in questione un \"processo patologico, acuto o cronico, localizzato o diffuso, che determina una apprezzabile menomazione funzionale dell'organismo\".\nElemento soggettivo.\nIl dolo deve essere supportato dalla volont\u00e0 e prevedibilit\u00e0 dell'evento, \u00e8 pertanto previsto in ogni situazione nel quale il reo prevede che la sua azione possa determinare un pregiudizio all'integrit\u00e0 personale del paziente, decidendo comunque di ottenerlo come fine o costo.\n\u00c8 giusto il caso di precisare che chi abbia compiuto il reato con lo scopo di uccidere, risponde di tentato omicidio.\nMedicina legale.\nGravit\u00e0.\nLe lesioni personali si distinguono in volontarie e colpose. Le lesioni colpose sono di norma perseguibili per querela, ma sono perseguibili d'ufficio se sono malattie professionali o lesioni gravi o gravissime derivanti da infortunio sul lavoro.\nLe \"lesioni personali colpose\" sono cos\u00ec descritte nell'articolo 590 del Codice Penale: \nLe lesioni personali sono classificate in base alla prognosi del soggetto leso:\nTra le gravi si contano anche quelle lesioni che\nTra le gravissime si contano anche lesioni che hanno provocato:\nTipologie.\nLe lesioni in vita provocano infiltrazioni emorragiche nei tessuti al contrario delle lesioni \"post-mortem\", in cui la pressione sanguigna \u00e8 assente poich\u00e9 il circolo \u00e8 interrotto. Nel cadavere inoltre dopo 15 ore dalla morte il sangue per gravit\u00e0 defluisce sulla parte declive del corpo provocando le macchie ipostatiche, queste possono essere differenziate da emorragie vere con digitopressione, nel caso si tratti di macchia ipostatica permarr\u00e0 l'impronta pi\u00f9 chiara del dito, differentemente il colore rester\u00e0 invariato. Dipendentemente dalle condizioni climatiche le macchie diverranno dapprima di un colore rosaceo poi verde (da mettere in diagnosi differenziale con versamenti biliari)."}
{"id": "221175", "revid": "767487", "url": "https://it.wikipedia.org/wiki?curid=221175", "title": "Nec pluribus impar", "text": "La locuzione latina Nec pluribus impar, tradotta letteralmente, significa \"non inferiore ai pi\u00f9\".\n\"Plus (dat. plur. pluribus)\", comparativo di maggioranza di \"multus\", significa \"i pi\u00f9\" o \"la maggior parte\", ma non significa \"tutti\". La traduzione italiana resa con \"tutti\" e spesso riscontrata \u00e8 per\u00f2 erronea. \nIn realt\u00e0 il significato \u00e8 spiegato molto esplicitamente dallo stesso Re Sole nelle sue \"Memoires pour l'instruction du Dauphin\" dove si rivela che il senso autentico del motto \u00e8 \"Non inadatto a molteplici compiti contemporaneamente\" con questo volendo lusingare le possibilit\u00e0 imperiali del giovane Re (ossia governava tutta la Francia ma il suo dominio era in grado di estendersi oltre). \nDalle \"Memoires pour l'instruction du Dauphin\": \n\"Ceux qui me voyaient gouverner avec assez de facilit\u00e9 et sans \u00eatre embarrass\u00e9 \nde rien, dans ce nombre de soins que la royaut\u00e9 exige, me persuad\u00e8rent d'ajouter le\nglobe de la terre, et pour \u00e2me \"nec pluribus impar\": par o\u00f9 ils entendaient ce qui flattait\nagr\u00e9ablement l'ambition d'un jeune roi, que, suffisant seul \u00e0 tant de choses, je suffirais\nsans doute encore \u00e0 gouverner d'autres empires, comme le Soleil \u00e0 \u00e9clairer d'autres\nmondes, s'ils \u00e9taient \u00e9galement expos\u00e9s \u00e0 ses rayons. Je sais qu'on a trouv\u00e9 quelque\nobscurit\u00e9 dans ces paroles, et je ne doute pas que ce m\u00eame corps n'en p\u00fbt fournir de\nplus heureuses. Il y en a m\u00eame qui m'ont \u00e9t\u00e9 pr\u00e9sent\u00e9es depuis ; mais celle-l\u00e0 \u00e9tant\nd\u00e9j\u00e0 employ\u00e9e dans mes b\u00e2timents et en une infinit\u00e9 d'autres choses, je n'ai pas jug\u00e9 \u00e0\npropos de la changer.\"\nQuesto motto fu scelto da Luigi XIV per essere impresso sul suo stemma, accompagnato all'immagine del sole che illumina con i suoi raggi la terra, volendo indicare che anche lui come il sole era al sopra di tutti e di tutto."}
{"id": "221177", "revid": "125010253", "url": "https://it.wikipedia.org/wiki?curid=221177", "title": "Rissa (ordinamento italiano)", "text": "Nel diritto penale italiano la rissa \u00e8 il delitto previsto dall'art. 588 del codice. Secondo la Cassazione penale la condotta di rissa consiste nel prendere parte a una lite violenta degenerabile in uno scontro fisico tra pi\u00f9 soggetti, la quale in genere \u00e8 suscettibile di estendersi ad altre persone e anche per questo rappresenta un pericolo per l'incolumit\u00e0 pubblica.\nElemento oggettivo del reato e sanzione.\nSecondo l'articolo del codice \"\u00abChiunque partecipa a una rissa \u00e8 punito con la multa fino a 2000 euro. Se nella rissa taluno rimane ucciso, o riporta lesione personale, la pena, per il solo fatto della partecipazione alla rissa, \u00e8 della reclusione da sei mesi a sei anni. La stessa pena si applica se l'uccisione, o la lesione personale, avviene immediatamente dopo la rissa e in conseguenza di essa.\u00bb\"\nTipo di reato.\nLa rissa rientra nei delitti contro la persona. Si tratta di un reato comune, in quanto soggetto attivo del reato pu\u00f2 essere chiunque, e plurisoggettivo, in quanto \u00e8 necessaria la partecipazione di pi\u00f9 soggetti.\nIl dibattito sul numero dei partecipanti.\nAl riguardo si discute in giurisprudenza e in dottrina sul numero minimo dei partecipanti alla rissa: secondo alcuni ad integrare il reato sarebbero necessarie almeno 3 persone; secondo altri sarebbero invece sufficienti 2 sole persone. Altra tesi presuppone almeno quattro agenti. Nel computo dei partecipanti deve tenersi conto anche dei soggetti non imputabili (ad esempio minori di 14 anni).\nTale tipologia di illecito rientra nella categoria dei reati aggravati dall'evento. Il legislatore, infatti, prevede un'aggravante qualora si verifichi un evento determinato.\nElemento soggettivo del reato.\nPer la consumazione di tale reato \u00e8 previsto il dolo generico, consiste nella coscienza e volont\u00e0 da parte dell'agente, di partecipare alla mischia.\nSi tratta di una figura di reato di pericolo rispetto al bene giuridico dell'incolumit\u00e0 individuale, mentre la tutela dell'ordine pubblico \u00e8 una conseguenza indiretta ma non meno importante: infatti la Cassazione, sez. V, nel 1988 con una sentenza ha affermato che per la tutela dell'incolumit\u00e0 pubblica non \u00e8 necessario lo svolgimento del fatto criminoso in un luogo pubblico o aperto ad esso.\nIl problema sorge quando il nomen iuris della \"partecipazione\" si debba intendere come \"tipizzato\", quando invero \u00e8 affidato alla giurisprudenza il compito di precisare gli estremi del fatto punibile, cio\u00e8 su che basi sta la partecipazione al delitto di rissa, con la conseguente pena equivalente.\nUna sorta di virale estensione a chi \"partecipa\" anche non attivamente e senza impedire l'evento o senza darne avviso all'autorit\u00e0 giudiziaria porta cos\u00ec nel dubbio interpretativo della connivenza laddove la sola partecipazione costituisce il crimine stesso della rissa.\nPi\u00f9 soggetti in contesa violenta non evidenziano gli estremi del reato di rissa: \u00e8 necessario pertanto il fine di ledere richiesto dal senso comune del termine di partecipazione.\nIl dolo anche generico della lesione, se quindi svolta e stabilita unanimemente da pi\u00f9 soggetti riuniti, \u00e8 la chiave di volta per differenziare la rissa da aggressione, percosse e lesioni i quali estremi richiedono a loro volta elementi soggettivi e psicologici diversi. (cfr. artt. 581 e 582).\nIl problema interpretativo \u00e8 dunque incentrato sulla divergenza tra chi sostiene il dolo generico e chi invece, s\u00ec il dolo generico, ma \"obiettivo\", cio\u00e8 il solo fatto della partecipazione integra una consapevolezza e una rappresentazione, ergo comprensione, di partecipare alla rissa con volont\u00e0 e cognizione, portando l'art. su di un piano di \"reato di mera condotta\" con annessa \"condizione obiettiva di punibilit\u00e0\": infatti al comma due dell'art. 588 c.p. dice espressamente \"la pena per il SOLO fatto della partecipazione alla rissa\".\nIl \"solo fatto della partecipazione\" \u00e8 un oggettivo campanello d'allarme che ci avvisa di uno spostamento quindi dalla rappresentazione (presupposto del dolo che esclude l'oggettivismo della norma) alla sola \"presenza fisica\" durante la rissa cos\u00ec da rischiare di accusare ingiustamente molte pi\u00f9 persone di quelle realmente coinvolte nel reato.\nLa partecipazione in latino significa \"partem capere\" -\"prendere parte\" e quindi \u00e8 indirettamente necessaria l'attivit\u00e0 materiale e o psicologica. Di qui la necessit\u00e0 del dolo dell'attivit\u00e0 materiale altrimenti si ritornerebbe nella fattispecie di aggressione e legittima difesa.\nEsiste tuttavia un caso molto residuale di legittima difesa: poich\u00e9 \u00e8 richiesto il dolo,[ di cui devono far parte la rappresentazione del fatto (accettazione degli estremi del delitto, cio\u00e8 rendersi conto che da quell'azione ne conseguir\u00e0 un risultato ben determinato: determinazione quindi intesa come punto di connessione con la volizione, cio\u00e8 di voler quella conseguenza), volizione (comportamento idoneo a portare a termine la condotta criminosa da cui gli eventi sono una conseguenza indiretta: le lesioni e le percosse sono gi\u00e0 integrate nella fattispecie delittuosa qui presente)] pu\u00f2 capitare per esempio che l'accettazione di iniziare una rissa sfoci nella sventurata e imprevedibile circostanza che l'altro gruppo abbia tirato fuori delle armi cagionando cos\u00ec uno squilibrio nella contesa integrando i gesti del gruppo che subisce tale aggressione pi\u00f9 importante, anche avendo iniziato magari l'aggressione per primi, nella legittima difesa togliendo qualsiasi responsabilit\u00e0 penale del gruppo: la rappresentazione \u00e8 stata alterata da un mutamento dei fatti portando i soggetti a trovarsi nello stato di necessit\u00e0 (come causa di giustificazione in questa sede) di difendere la propria o altrui incolumit\u00e0. (la sproporzione e l'assoluta imprevedibilit\u00e0 sono termini utilizzati dalla Cassazione, Sez. V, nella sentenza n. 4402 9.10.2008: \"offesa pi\u00f9 grave di quella accettata\" ne costituisce la \"novazione\" della situazione criminosa determinandone \"l'ingiustizia\".).\nAnche laddove il gruppo in contesa violenta dovesse desistere volontariamente dalla rissa se l'altro gruppo dovesse aggredirli nuovamente \u00e8 automatica la limitazione del gruppo desistente in un contegno meramente difensivo.\nDa qui ne discende l'inevitabile giudizio sul tentativo (art. 56 c.p.): alcuni si sono posti il problema della configurabilit\u00e0 del tentativo; per\u00f2 la situazione si risolve piuttosto agilmente dicendo che essendo un reato di condotta, tipica, dove gi\u00e0 di per s\u00e9 \u00e8 richiesto il dolo generico, il tentativo deve essere ricercato nei reati d'evento di cui la condotta costituisce una \"tappa\" necessaria per l'esecuzione del delitto.\nNon si pu\u00f2 pertanto pensare che si possa punire un soggetto di tentata rissa per il solo \"pensiero\" di partecipare alla rissa, senza realmente partecipare.\nPur in presenza di due gruppi, coscienti e accettanti le condizioni della rissa, ancora allo stadio delle minacce verbali, e inequivocabilmente diretti a malmenarsi, dimostrato dall'avvicinarsi vicendevole e repentino, se questi dovessero essere interrotti da un gruppo di polizia armato, antisommossa, giunto a conoscenza della situazione di tensione, non si pu\u00f2 configurare la rissa sulla sola intenzione partecipare alla rissa, punendoli cos\u00ec di tentativo di rissa, (poich\u00e9 la condotta deve integrare azioni materiali per essere tale) perci\u00f2 verranno imputati di \"tentativo di aggressione\" o di \"tentativo di percosse e lesioni\" (che in un fascicolo sarebbero elencati nel seguente modo: \"Titolo di reato: 56, 581, 582 c.p.\"), per il semplice fatto che non \u00e8 assolutamente prevedibile n\u00e9 conoscibile ex ante n\u00e9 provabile la volont\u00e0 di partecipare alla rissa piuttosto che una semplice lesione, da cui discenderanno le considerazioni sulla lesione per quanto riguarda la \"gravit\u00e0\" delle lesioni stesse.\nIncompatibilit\u00e0 con il diritto alla legittima difesa.\nUna consolidata giurisprudenza ritiene non compatibili il diritto alla legittima difesa, il reato di rissa o l'ipotesi di sfida in genere, poich\u00e9 la situazione di pericolo e la conseguente necessit\u00e0 di difesa non sono inevitabili, ma al contrario causata da una libera volont\u00e0 aggressiva di entrambe le parti."}
{"id": "221179", "revid": "767487", "url": "https://it.wikipedia.org/wiki?curid=221179", "title": "Nihil mortalibus arduum est", "text": "La locuzione latina Nihil mortalibus arduum est, tradotta letteralmente, significa \"nulla \u00e8 impossibile ai mortali\". (Orazio, \"Odi\", libro I, ode III, v. 37)\nIn questa ode, indirizzata all'amico Virgilio al quale augura una felice traversata in occasione di un viaggio di quest'ultimo ad Atene, il poeta si scaglia contro gli uomini, \"audax Japeti genus\" (\"audace prole di Giapeto\"), per non essersi mai fermati di fronte ad alcun ostacolo. L'uomo ha costruito fragili imbarcazioni per solcare i mari, con Dedalo ha cercato di solcare i cieli, con Ercole ha violato i confini dell'oltretomba..."}
{"id": "221180", "revid": "125478543", "url": "https://it.wikipedia.org/wiki?curid=221180", "title": "Diffamazione (ordinamento italiano)", "text": "La diffamazione, in diritto penale italiano, \u00e8 il delitto previsto dall'art. 595 del codice penale italiano.\nLa disposizione.\nSecondo l'articolo:\nAnalisi.\nLa norma, con un parziale rinvio al delitto di ingiuria (oggi depenalizzato) che era previsto dall'articolo 594 del codice penale, punisce chi, comunicando con pi\u00f9 persone, offende l'onore o il decoro di una persona non presente. Tre sono, dunque, gli elementi necessari perch\u00e9 si possa configurare il delitto in esame:\nL'assenza del soggetto passivo si deduce dall'inciso \"fuori dei casi indicati nell'articolo precedente\" (che si riferisce all'ingiuria).\nPer aversi comunicazione con pi\u00f9 persone \u00e8 necessario e sufficiente che la comunicazione avvenga con almeno due persone, tra le quali non vanno tuttavia compresi gli eventuali concorrenti nel reato. \u00c8 opinione prevalente in dottrina che la comunicazione diffamatoria possa avvenire a soggetti diversi anche in tempi differenti, consumandosi in tal caso il reato nel momento della comunicazione alla seconda persona.\nDa cui si deduce che sussiste il reato di diffamazione quando sia esposto il fatto soggettivamente; allora \u00e8 diffamazione.\nBene giuridico tutelato.\nLa norma appresta tutela al bene giuridico dell'onore (ex Art. 517). Tale nozione, tradizionalmente, racchiude due aspetti complementari, l'uno soggettivo e l'altro oggettivo. In senso soggettivo l'onore \u00e8 dunque il sentimento e l'idea che ciascuno ha di s\u00e9. In senso oggettivo, al contrario, l'onore va inteso come il rispetto e la stima di cui ciascuno gode presso il gruppo sociale. In questa seconda accezione si parla comunemente anche di \"reputazione\".\nCause di giustificazione.\nTra le cause di giustificazione comuni che si applicano generalmente alla diffamazione vi sono l'esercizio di un diritto e l'adempimento di un dovere (art. 51 codice penale).\nAi sensi dell'art. 596 del codice penale l'autore della diffamazione non \u00e8 ammesso a provare la verit\u00e0 dei fatti (exceptio veritatis) se non in casi espressamente previsti.\nLa diffamazione a mezzo stampa.\nNel caso la diffamazione avvenga tramite un organo di informazione, questo aggrava il reato. La Diffamazione a mezzo stampa \u00e8 disciplinata dagli artt. 595, 596, 596 bis, 597, 599 del Codice penale.\nSebbene il codice preveda che \"se l'offesa \u00e8 recata col mezzo della stampa, o con qualsiasi altro mezzo di pubblicit\u00e0, la pena \u00e8 della reclusione da sei mesi a tre anni\", con il termine generico \"stampa\" viene ricompreso anche ogni organo d'informazione soggetto alla legge n.69/1963 sulla stampa (art. 13), e quindi anche i mezzi radiofonici, televisivi, e quelli fruibili su internet. Inoltre le disposizioni si applicano anche al direttore responsabile, all'editore e allo stampatore (art. 596 bis), che ne rispondono in solido con l'autore della diffamazione.\nIl 24 giugno 2021 la Corte costituzionale ha soppresso la parte della legge sulla stampa del 1948 nella quale si prevede il carcere per i giornalisti condannati per diffamazione.\nIl diritto di cronaca e critica.\nIn particolare, i diritti di cronaca e critica trovano fondamento nell'articolo 21 della Costituzione, che sancisce che \"Tutti hanno diritto di manifestare liberamente il proprio pensiero con la parola, lo scritto e ogni altro mezzo di diffusione\".\nPer risolvere la presunta antinomia di norme fra l'articolo 21 della Costituzione e gli articoli 594 e 595 del codice penale (norme che tutelano anch'esse un bene di rango costituzionale quale l'onore, espressione della personalit\u00e0 umana tutelata dall'articolo 2 della stessa Costituzione) si fa generalmente riferimento alla nozione di limite del diritto.\nIn particolare, la giurisprudenza, con una lunga opera di interpretazione, ha elaborato dettagliatamente i limiti di operativit\u00e0 del diritto di cronaca; le condizioni, cio\u00e8, necessarie affinch\u00e9 il reato di diffamazione venga scriminato dalla causa di giustificazione in discorso. In sintesi, perch\u00e9 operi la scriminante, \u00e8 necessario: a) che vi sia un interesse pubblico alla notizia; b) che i fatti narrati corrispondano a verit\u00e0; c) che l'esposizione dei fatti sia corretta e serena, secondo il principio della continenza.\nPer quel che concerne il diritto di critica, invece, definito come libert\u00e0 di esprimere giudizi, valutazioni e opinioni, la dottrina e la giurisprudenza prevalente ricostruiscono le stesse condizioni adattandole alla peculiarit\u00e0 del caso. In particolare, sul requisito della verit\u00e0, se la critica riguarda un fatto \u00e8 necessario che soltanto quello sia vero, non potendosi pretendere ontologicamente la verit\u00e0 su opinioni e valutazioni. Viene, tuttavia, richiesto che la critica non si spinga sino ad arrivare all'offesa ed all'umiliazione pubblica dei propri avversari.\nLa giurisprudenza ha inoltre specificato che per quanto riguarda in particolare la critica politica e sindacale il limite della continenza verbale sia da intendere in modo pi\u00f9 ampio, purch\u00e9 la critica non si risolva in gratuiti attacchi personali.\nL'esimente della provocazione.\nAi sensi dell'articolo 599 del codice penale, secondo comma: \n\"Non \u00e8 punibile chi ha commesso alcuno dei fatti preveduti dagli artt. 594 e 595 nello stato d'ira determinato da un fatto ingiusto altrui, e subito dopo di esso.\"\nCi\u00f2 configura la cosiddetta \"provocazione\", comune sia all'ingiuria che alla diffamazione, che \u00e8 variamente configurata dalla dottrina quale causa di esclusione della colpevolezza, ovvero causa di giustificazione o, infine, quale causa di non punibilit\u00e0 in senso stretto.\nLo stato d'ira e l'immediatezza della reazione (\"subito dopo\" il fatto ingiusto) vengono interpretate dalla giurisprudenza in senso relativo: vengono applicate infatti anche in casi di diffamazione a mezzo stampa, in cui l'immediatezza della reazione non sarebbe configurabile.\nScritti diffamatori anonimi.\nIn presenza di scritti diffamatori di cui resta ignoto il nome dell'autore, il direttore o il vicedirettore rispondono per colpa in omessa vigilanza (insieme ad eventuali giornalisti delegati), fatta salva la responsabilit\u00e0 dell'autore e fuori dai casi di concorso (art. 57 codice penale). \nLa responsabilit\u00e0 non pu\u00f2 essere \"ceduta\" a terzi, i delegati eventuali rispondono in solido: in ogni caso, direttore e vicedirettore responsabile dovranno rispondere per gli scritti anonimi. La pena sar\u00e0 ridotta di un terzo ed \u00e8 comunque esclusa l'interdizione dalla professione di giornalista.\nCon sentenza n. 23230 del 10 maggio 2012, la III Sez. Penale di Cassazione ha prosciolto con formula piena (perch\u00e9 il fatto non sussiste) un blogger, affermando che alle testate \"on-line\" non si applicano l'obbligo di registrarsi presso un tribunale e il reato di stampa clandestina.\nIn tal senso, il d.lgs. 70/2003 (che ha recepito la direttiva 2000/31/CE) ribadisce quanto gi\u00e0 visto a proposito della L. 62/2001, ossia che \u201cla registrazione della testata editoriale telematica \u00e8 obbligatoria esclusivamente per le attivit\u00e0 per le quali i prestatori del servizio intendano avvalersi delle provvidenze previste dalla legge 7 marzo 2001, n. 62.\u201d\nCon sentenza n. 1907/2010, La Cassazione penale ha stabilito che gli obblighi di vigilanza e controllo previsti dall'art. 57 non si applicano ai giornali \"on-line\", in quanto la norma \u00e8 risalente al 1958 e non \u00e8 applicabile al fenomeno Internet, vale a dire che non pu\u00f2 essere interpretata come fonte di disciplina di un fenomeno che ai tempi il legislatore non poteva neppure prevedere. Il direttore di una pubblicazione a stampa su Internet potr\u00e0 rispondere di diffamazione solo se si pronuncia con consenso a favore della lettera o commento anonimi e diffamatori.\nCon l'ordinanza n. 337 del 2011, la Corte Costituzionale ha rifiutato di estendere al proprietario e all'editore di un sito internet la responsabilit\u00e0 civile che la legge attribuisce a proprietari ed editori di pubblicazioni su carta stampata.\nElementi di differenziazione da figure simili.\nL'ingiuria differisce dalla diffamazione perch\u00e9 prevede la \"presenza\" della persona offesa. La calunnia, in un linguaggio giuridico, prevede invece una denuncia a una pubblica autorit\u00e0 di qualcuno che si sa innocente. Nel linguaggio corrente con calunnia si intende invece ogni diffamazione che attribuisca falsamente la commissione di un fatto che costituisca reato.\nQuerela della persona offesa.\nLa disciplina della querela da parte della persona offesa \u00e8 disciplinata dall'articolo 597 c.p.\nCondizione di procedibilit\u00e0.\nNell'ordinamento giuridico italiano l'azione penale viene esercitata d'ufficio, salvo i casi in cui la legge esige la presentazione di una querela, che opera come condizione di procedibilit\u00e0. Uno di questi casi sono i delitti contro l'onore, per i quali si procede a querela in considerazione del fatto che la risonanza data al reato dal processo (cosiddetto \"strepitus fori\") pu\u00f2 aggravare il pregiudizio per la persona offesa: si lascia pertanto alla volont\u00e0 di quest'ultima la scelta di consentire il perseguimento del reato.\nModalit\u00e0 della proposizione.\nLa querela (artt. 336-340 c.p.p.) \u00e8 la dichiarazione con la quale una persona chiede che si proceda in ordine a un fatto previsto dalla legge come reato. Pu\u00f2 essere presentata oralmente o per iscritto al pubblico ministero o ad un ufficiale di polizia giudiziaria non oltre il termine di tre mesi dal giorno della notizia del fatto che costituisce il reato (art. 124 c.p.). Il diritto di querela, in quanto disponibile, pu\u00f2 essere oggetto di rinuncia (art. 339 c.p.p.) e remissione (art. 340 c.p.p.). La remissione per essere valida deve essere accettata dal querelato.\nParticolarit\u00e0 nel caso di offese ricevute via Internet.\nA differenza di ci\u00f2 che si verifica nel caso dei media tradizionali, Internet \u00e8 una rete non soggetta ad un regime di controllo, motivo per cui si registrano molti pi\u00f9 casi di reato di diffamazione rispetto a quanto avvenga nei media tradizionali.\nLe principali problematiche che l'avvento della comunicazione globale ha introdotto, riguardano : \nLa diffamazione via Internet utilizza la capacit\u00e0 di diffusione istantanea e su larga scala della rete per ledere l\u2019immagine della persona offesa, danneggiandone la reputazione. Si tratta di un cd. crimine tradizionale portato a termine in chiave tecnologica, per il quale l\u2019uso di strumenti informatici telematici \u00e8 semplicemente funzionale al raggiungimento dello scopo prefissato.\nIl codice penale, all'art. 595, comma 3, considera aggravata la diffamazione consumata tramite internet.\nPer le offese ricevute via Internet sono progressivamente emerse prassi particolari, tendenti a semplificare gli adempimenti e a ridurre i costi. In particolare \u00e8 possibile spostare l'individuazione dei fatti utilizzando l'aiuto delle strutture pubbliche.\nHa un uso esteso la presentazione della cosiddetta \u201cquerela contro ignoti da identificare\u201d connessa con la notevole difficolt\u00e0 di individuazione certa dell'autore delle offese.\nTale modalit\u00e0 viene spesso usata anche in casi in cui la persona (pluralit\u00e0 di persone/struttura/organizzazione) da cui il querelante ci si senta offeso sia apparentemente identificabile.\nNegli anni successivi al 2000 sono comparse le prime sentenze in ordine alla diffamazione \u201conline\u201d. La prima in assoluto \u00e8 la numero 112 del 30 gennaio 2002 del Tribunale di Teramo, che condann\u00f2 per il reato di tentata diffamazione a mezzo stampa il titolare di un sito accusato di avere offeso la reputazione della banca Monte dei Paschi di Siena (sentenza confermata in appello e Cassazione penale, ma ribaltata in sede civile, con la Cassazione che, in diversa composizione, riteneva non sussistente la diffamazione.)\nSuccessivamente, il tribunale di Aosta, nel 2006, equipar\u00f2 il titolare del blog a un direttore responsabile. Nel dispositivo della sentenza si legge infatti: \u00ab[...] egli risponde ex art. 596 bis c.p., essendo la sua posizione identica a quella di un direttore responsabile. O, meglio, colui che gestisce il blog altro non \u00e8 che il direttore responsabile dello stesso, pur se non viene formalmente utilizzata tale forma semantica per indicare la figura del gestore e proprietario di un sito Internet, su cui altri soggetti possano inserire intervenuti.\u00bb\nIn tempi recenti, Internet ha visto spopolare i social network, primo fra tutti Facebook, andando a ricoprire il ruolo di strumenti di comunicazione maggiormente utilizzati.\nLa diffamazione \u00e8 diventata un reato ricorrente e la giurisprudenza si \u00e8 vista costretta ad intervenire. I social network non possono, infatti, essere considerati mezzi di informazione, pertanto, chi si dovesse trovare nelle condizione di insultare o discriminare altre persone, non pu\u00f2 appellarsi, per discolparsi, al diritto di cronaca e di critica.\nAll'inizio la giurisprudenza, non cosciente di come funzionasse la comunicazione del mondo dei social e quanto quest'ultima fosse originale rispetto alle dinamiche tradizionali della rete, non si rese disponibile a riconoscere tale fattispecie di reato.\nAlcune Corti ritenevano di poter escludere il reato di diffamazione, in quanto veniva a mancare uno degli elementi essenziali della comunicazione con pi\u00f9 persone, requisito sostenuto dal sopra citato articolo 595 del Codice Penale. Il social network veniva infatti visto come un ambiente virtualmente chiuso e ristretto di comunicazione e interazione fra poche persone selezionate, rispetto alla moltitudine che popola il mondo della Rete.\nLa Cassazione, con la sentenza n. 12761 del 2014 ha ricondotto le ipotesi di diffamazione a mezzo social network, entro i confini della diffamazione aggravata perpetrata mediante l\u2019utilizzo del mezzo di pubblicit\u00e0. Chiarendo che la pubblicazione di una frase diffamatoria su un profilo Facebook rende la stessa accessibile a una moltitudine indeterminata di soggetti con la sola registrazione al social network e ci\u00f2 anche con riguardo alle notizie riservate agli \u201camici\u201d.\nI presupposti per la diffamazione attraverso il mezzo Facebook sono :\nUna conferma dell'applicazione dei suddetti criteri di individuazione \u00e8 rintracciabile nel caso di un maresciallo della Guardia di Finanza di San Miniato (Pisa), che ha etichettato un collega, che lo ha sostituito nell'incarico lavorativo, con epiteti poco gentili, pubblicando sul social network Facebook, tra i dati personali del proprio profilo, la frase \u201c\u2026attualmente defenestrato a causa dell\u2019arrivo di collega sommamente raccomandato...\", alla quale seguivano una serie di insulti e minacce. Il maresciallo, condannato in primo grado a tre mesi di reclusione militare per diffamazione pluriaggravata, \u00e8 stato in un secondo momento assolto dalla Corte militare d'appello di Roma, in quanto le offese sul social network Facebook erano rivolte ad anonimi, dal momento che risultava impossibile riuscire a raggiungere il diretto interessato. Il procuratore generale militare ha quindi impugnato la sentenza di secondo grado in Cassazione. Ricorso che la Suprema Corte ha ritenuto fondato, disponendo un nuovo processo d'appello. La Cassazione ha confermato la \u00abcondanna a tre mesi di reclusione militare\u00bb. Gli elementi decisivi per la scelta della Corte di Cassazione sono stati l'individuazione del destinatario della diffamazione, anche se quest'ultima limitata ad \u00abun numero ristretto di persone, quali i militari della Compagnia\u00bb e l'utilizzo di \u00abuno strumento comunicativo di generalizzata e spiccata attitudine ricettiva\u00bb rappresentato da Facebook. Il tutto \u00e8 racchiuso all'interno della sentenza n. 49066 del 2015 della Corte di Cassazione. \nTermini temporali per l'esercizio del diritto di querela.\nSul termine per l'esercizio agiscono due fattori: la data in cui la persona offesa viene a conoscenza dell'offesa stessa. Il termine \u00e8 di tre mesi, la giurisprudenza interpreta questo termine in senso perentorio.\nProssimi congiunti.\nIn caso di morte della \"persona offesa\" il diritto di querela o di rimettere la querela si trasferisce ai \"prossimi congiunti\" ovvero all'adottante o all'adottato.\nL'espressione \u201cprossimi congiunti\u201d viene definita dall'Art. 307 del C.P. comma 4, come: \u00abgli ascendenti, i discendenti, il coniuge, i fratelli, le sorelle, gli affini nello stesso grado, gli zii e i nipoti: nondimeno, nella denominazione di prossimi congiunti, non si comprendono gli affini, allorch\u00e9 sia morto il coniuge e non vi sia prole\u00bb. Ad essi si aggiungono l'adottante e l'adottato, ex Art 597 C.P. stesso. L'Art 199 C.P.P comma terzo: estende tali diritti al convivente more uxorio. La giurisprudenza \u00e8 orientata ad estendere il concetto di prossimi congiunti alle persone coabitanti.\nL'azione civile.\nNel diritto italiano la tesi tradizionale vedeva la condanna penale come presupposto per un'azione di risarcimento danni. La materia risulta profondamente innovata dopo che la Corte di Cassazione, prima sezione civile, con sentenza n. 5259 del 18 ottobre 1984, ha fissato il criterio, poi recepito unanimemente, per il quale chi sente leso il proprio onore pu\u00f2 chiedere direttamente il risarcimento con un'azione davanti al giudice civile, senza necessit\u00e0 di una querela in sede penale. Pu\u00f2 esserci un illecito civile che non sia anche penale, mentre un illecito penale comporta sempre anche un'illiceit\u00e0 civile. La suprema corte, infine, ha indicato a coloro, come i giornalisti, che trattano i dati personali e sensibili, il corretto \"modus operandi\". Per questo motivo la n. 5259 \u00e8 stata soprannominata \"sentenza decalogo\".\nLa Corte di Cassazione con ha stabilito che la competenza territoriale va individuata nel foro dove risiede la persona che si sente offesa dalle affermazioni contenute su pagine web.\nStatistiche.\nLa categoria che pi\u00f9 di tutte subisce la denuncia per diffamazione \u00e8 quella dei giornalisti. Un'indagine svolta dall'Ordine dei giornalisti della Lombardia ha rilevato che la maggior parte delle querele che si sono poi tradotte in rinvii a giudizio \u00e8 stata presentata da magistrati. Relativamente al biennio 2001-2002, le cause giunte al Tribunale Civile di Milano sono state avviate nel 18% dei casi proprio dai magistrati; la percentuale sale al 45,6% se si fa riferimento ai procedimenti esaminati dalla Corte d'Appello. In media, il risarcimento danni chiesto dall'appellante \u00e8 di circa 9 milioni di euro. Anche in sede penale, la categoria pi\u00f9 querelante \u00e8 quella dei magistrati."}
{"id": "221182", "revid": "484362", "url": "https://it.wikipedia.org/wiki?curid=221182", "title": "Noli adfectare quod tibi non est datum, delusa ne spes ad querelam recidat", "text": "La locuzione latina Noli adfectare quod tibi non est datum, delusa ne spes ad querelam recidat, tradotta letteralmente, significa \"non aspirare a ci\u00f2 che non ti \u00e8 stato dato, affinch\u00e9 la tua speranza delusa non abbia motivo di lamentarsi\". (Fedro)\nIn una delle sue favole Fedro racconta di come il Pavone, invidioso dell'Usignolo che lo superava nel canto, se ne lament\u00f2 con Giunone. Ma la dea, di rimando, gli rispose che a tutti era stato elargito un privilegio particolare: a chi la bellezza e a chi il canto..."}
{"id": "221185", "revid": "648716", "url": "https://it.wikipedia.org/wiki?curid=221185", "title": "Topologia prodotto", "text": "La topologia prodotto \u00e8 una topologia naturale definita sul prodotto cartesiano di alcuni spazi topologici. \nDefinizione.\nSia \"I\" un insieme (anche infinito) di indici, e \"Xi\" uno spazio topologico, per ogni \"i\" in \"I\". Sia \"X\" = \u03a0 \"Xi\" il prodotto cartesiano degli insiemi \"Xi\". Per ogni \"i\" abbiamo una proiezione \"pi:X\" \u2192 \"Xi\".\nLa topologia prodotto su \"X\" \u00e8 definita in uno dei seguenti modi (tutti equivalenti):\nPropriet\u00e0.\nLe proiezioni \"pi\", oltre ad essere continue, sono aperte, cio\u00e8 la proiezione di un aperto \u00e8 un aperto. Non sono invece in generale chiuse: si prenda ad esempio la proiezione di R2 su uno dei due assi; un ramo di iperbole (che \u00e8 chiuso nel piano) \u00e8 proiettato su una semiretta aperta di equazione \"x\" &gt; 0.\nLa topologia prodotto \u00e8 spesso chiamata in analisi la topologia della convergenza puntuale per il fatto seguente: una successione in \"X\" converge se e solo se convergono tutte le sue proiezioni. In particolare, nello spazio \"X\" = R\"I\" delle funzioni da \"I\" in R, una successione di tali funzioni converge se converge puntualmente.\nElenchiamo qui altre propriet\u00e0."}
{"id": "221186", "revid": "2039709", "url": "https://it.wikipedia.org/wiki?curid=221186", "title": "Nomen omen", "text": "La frase Nomen omen (o al plurale nomina sunt omina) \u00e8 una locuzione latina che, tradotta letteralmente, significa \"il nome \u00e8 un presagio\", \"un nome un destino\", \"il destino nel nome\", \"di nome e di fatto\" e deriva dalla credenza dei Romani che nel nome della persona fosse indicato il suo destino. \nLa frase deriva originariamente dal poeta comico romano Plauto, che us\u00f2 la frase \"nomen atque omen\" (ossia \"nome e allo stesso tempo anche premeditazione\") in un passo della sua commedia Persa (Il persiano).\nLa locuzione \u00e8 oggi impiegata, spesso in modo scherzoso, per fare riferimento a caratteristiche personali o professionali che sono richiamate dal nome stesso dell'individuo (es. una persona allegra che si chiama Felice, una pescivendola di nome Alice...).\nAltre forme.\nLa locuzione \u00e8 anche nota nella forma nomina sunt consequentia rerum (Giustiniano, \"Institutiones\", libro II, 7, 3), ma in questo caso ci si riferisce ai nomi delle cose del mondo.\nNella forma conveniunt rebus nomina saepe suis (\"spesso i nomi sono appropriati alle cose/persone cui appartengono\") si ritrova nella commedia elegiaca \"De Paulino et Polla\" di Riccardo da Venosa (vv. 411-412)."}
{"id": "221187", "revid": "1186766", "url": "https://it.wikipedia.org/wiki?curid=221187", "title": "Nomina sunt consequentia rerum", "text": ""}
{"id": "221188", "revid": "2176804", "url": "https://it.wikipedia.org/wiki?curid=221188", "title": "Ducato di Spoleto", "text": "Il Ducato di Spoleto fu uno dei ducati istituiti dai Longobardi in Italia e sopravvisse a lungo dopo la caduta del Regno longobardo (774), passando sotto il controllo dei Franchi prima e della nobilt\u00e0 pontificia poi, fino al 1198. Insieme al Ducato di Benevento costituiva la Langobardia Minor. Il ducato comprendeva inizialmente parti delle odierne regioni di Abruzzo, Lazio, Marche e Umbria. In epoca successiva, con lo stesso nome, ma in ambito territoriale gi\u00e0 minore, venne annesso allo Stato Pontificio, divenendone poi una provincia.\nLa penetrazione longobarda nell'Italia centro-meridionale, tradizionalmente considerata coeva o immediatamente successiva alla conquista del settentrione (Langobardia Maior) condotta da Alboino nel 568-569, \u00e8 dalla storiografia moderna ritenuta leggermente successiva. La carenza di fonti sul periodo impedisce conclusioni certe, ma l'orientamento predominante colloca la conquista di Spoleto da parte di Faroaldo I e la conseguente fondazione del ducato nei primi anni del Periodo dei Duchi (574-584), forse nel 576.\nTerritorio.\nI confini del ducato furono spesso incerti e mutarono ripetutamente durante l'esistenza del Regno longobardo; il suo nucleo stabile, comunque, confinava ad est con il Mare Adriatico, a sud con il Ducato di Benevento (anch'esso longobardo) e per il resto con l'Esarcato d'Italia bizantino: a ovest con il cosiddetto \"Patrimonium Petri\" (appartenente alla Santa Sede), a nord con il Corridoio Bizantino che univa Roma a Ravenna e a nord-est con la Pentapoli bizantina. Appare perci\u00f2 evidente l'importanza strategico-militare della capitale Spoleto, con i gastaldati di appartenenza e Spello, Assisi e Terni. Il ducato era diviso in dieci gastaldati:\nLa sua popolazione complessiva, secondo alcuni storici, si aggirava nel X secolo intorno ai centomila abitanti e la superficie a chilometri quadrati circa.\nStoria.\nIl ducato all'interno del Regno longobardo (570-774).\nVI secolo.\nAnche dopo la conclusione del Periodo dei Duchi e la restaurazione di un'autorit\u00e0 regia centrale con Autari (584), il ducato di Spoleto, retto da Faroaldo I fino al 591, rest\u00f2 sostanzialmente indipendente. \nIl duca, dopo aver restituito al papa Benedetto I le propriet\u00e0 terriere spoletine usurpate al monastero di San Marco \"in Pomeriis\", ricevette in cambio il consenso pontificio per occupare con le sue milizie il territorio di Classe, il pi\u00f9 importante porto marittimo dell'Adriatico, con la presenza del forte richiamo religioso di Sant'Apollinare in Classe, basilica gi\u00e0 consacrata nel 547 e una delle pi\u00f9 significative dell'architettura bizantina.\nFaroaldo, contrastato dall'esarca di Ravenna, Smaragdo, sub\u00ec una grave sconfitta e venne sostituito da Ariulfo o Ariolfo (591-600), che prosegu\u00ec l'espansione militare a danno dei Bizantini, rafforzando l'autonomia del ducato che fu quindi in grado di scegliere autonomamente i propri sovrani, anche prescindendo dalla volont\u00e0 regia.\nNella contesa per la supremazia del potere tra l'istituzione imperiale dell'Esarcato di Ravenna e il nuovo assetto territoriale determinato dall'occupazione longobarda si inser\u00ec il papato, che seppe legittimarsi come forza mediatrice del conflitto grazie alla grande personalit\u00e0 di Gregorio Magno (590-604), pur bisognoso di protezione dei governi dominanti per realizzare le proprie finalit\u00e0 spirituali, non prive di interessi terreni, miranti all'accrescimento del Patrimonio di san Pietro.\nVII secolo.\nNel VII secolo il territorio fu retto da Teudelapio (600-653) e Trasamondo I (663-700 circa). Nel 662 il ducato appoggi\u00f2 l'usurpazione di Grimoaldo, duca di Benevento, ai danni di Pertarito e Godeperto. \nCon la conversione dei Longobardi al cattolicesimo, dopo quella regale di Agilulfo e Teodolinda, il ducato si apr\u00ec all'opera missionaria romana, dove tuttavia ebbe esiti scarsamente attestati. \nTuttavia, fu proprio all'interno del ducato di Spoleto che, intorno al 680, sorse il pi\u00f9 grande monastero longobardo dell'Italia centrale: l'abbazia di Farfa, in Sabina.\nVIII secolo.\nAlla morte di Trasamondo I il ducato pass\u00f2 al figlio Faroaldo II. Durante il regno di Liutprando, re dal 712, Faroaldo occup\u00f2 il porto di Classe, ma il monarca, che perseguiva con determinazione una politica di accentramento e consolidamento del potere centrale reprimendo la dura opposizione dei ducati della Langobardia Minor, gli ordin\u00f2 di restituirlo ai Bizantini (712 o 713). Contro il duca insorse il figlio, Trasamondo II, che gli impose il ritiro in un monastero e ne prese il posto, anche se \u00e8 possibile che la deposizione di Faroaldo risalga al 710, quindi prima dell'ascesa al trono di Liutprando. Una leggenda riporta che nel 705 Faroaldo II era divenuto protettore di san Tommaso di Farfa, al quale avrebbe donato terreni e risorse per la ricostruzione dell'abbazia di Farfa, distrutta dai Longobardi sul finire del secolo precedente; il duca stesso si sarebbe poi ritirato nel monastero di San Pietro in Valle, presso Ferentillo (che tuttora conserva alcune tombe ducali), morendovi nel 728.\nNel 717 Liutprando, che aveva ripreso un'azione militare volta a estendere il dominio longobardo in Italia, attacc\u00f2 Ravenna e Trasamondo ne approfitt\u00f2 per occupare Narni, ma quando, nel 724, il re provoc\u00f2 papa Gregorio II a Roma, trov\u00f2 la resistenza dei duchi autonomisti della Langobardia Minor; gli spoletini si opposero a Liutprando sul ponte Salario, contribuendo alla sconfitta del sovrano. Si cre\u00f2 cos\u00ec un'alleanza tra Spoleto, Benevento e il Papato, legati dal comune interesse a contrastare il rafforzamento di Liutprando, che quindi si alle\u00f2 a sua volta con l'esarca Eutichio al quale era accomunato, in quel frangente, dalla volont\u00e0 di ricondurre sotto il potere legittimo i potentati indipendentisti dell'Italia centro-meridionale. Liutprando marci\u00f2 quindi su Spoleto, l'occup\u00f2 e ottenne la sottomissione di Trasamondo e di Romualdo II di Benevento. Nel 739, Liutprando invase ancora il territorio romano; per la seconda volta il pontefice ricorse all'aiuto di Trasamondo. Il conflitto venne risolto definitivamente dal papa Zaccaria che nel 742 riusc\u00ec ad ottenere da Liutprando la restituzione di tutte le fortezze occupate. Il ribelle Trasamondo venne deposto e rinchiuso in un monastero e Liutprando lo sostitu\u00ec con il suo nipote, Agiprando.\nNella seconda met\u00e0 dell'VIII secolo la tradizionale autonomia politica del ducato venne contenuta dai successori di Liutprando, che alla sua morte (744) avevano lasciato il Regno longobardo all'apice della potenza e della coesione: gli ultimi re longobardi continuarono quindi a opporsi all'eccessiva frammentazione del particolarismo ducale. Anche Rachis, seppure sovrano debole rispetto al grande predecessore, fu in grado di imporre a Spoleto un duca a lui fedele: Lupo. \nProprio questa fedelt\u00e0 cost\u00f2 il ducato a Lupo, che nel 751 fu deposto dal nuovo sovrano Astolfo (749-756) che assunse in proprio la reggenza; alla morte di Astolfo la popolazione spoletina acclam\u00f2 nuovo duca Alboino, sostenuto anche da papa Stefano II (752-757) che, avendo constatato la rottura della tregua con i Longobardi, richiese l'intervento armato dei Franchi.\nNel 758 Alboino venne attaccato e sconfitto dal nuovo re Desiderio (756-774) che, in continuit\u00e0 con la politica accentratrice di Astolfo, depose il duca, governando inizialmente anch'egli il ducato in prima persona per affidarlo, in seguito, prima a Gisulfo (759) e poi a Teodicio.\nNel 774, dopo la definitiva sconfitta di Desiderio ad opera di Carlo Magno, mentre si persero notizie di Teodicio, citato in quel periodo nel \"Regesto Farfense\" come protettore di quell'abbazia, alcuni spoletini si recarono a Roma e, attraverso il taglio simbolico dei capelli, fecero atto di sottomissione a papa Adriano I (772-795); con nomina pontificia, il duca Ildeprando prest\u00f2 giuramento di fronte al Papa e fece del ducato, sostanzialmente, un feudo del Patrimonio di san Pietro; la tradizionale cerimonia longobarda del \"Gairethinx\", in occasione dell'elezione del duca, rimase definitivamente affidata alla storia. Il ducato ebbe notevole fortuna, dato che i Longobardi controllavano la via Flaminia, importante arteria di transito tra Roma e l'ex Esarcato, oltre a quella del cosiddetto \"Corridoio Bizantino\".\nIl ducato dopo la caduta del regno (774-1198).\nCon il crollo del dominio longobardo dovuto alle campagne militari dei re franchi Pipino il Breve (755-756) e Carlo Magno (771-774), il ducato di Spoleto cadde sotto la loro sovranit\u00e0. Il papato, principale alleato dei franchi, divenne importante nella vita del ducato, tendendo a nominare o comunque favorire duchi \"francofili\". Il primo di questi duchi franchi, dopo Ildeprando (774-789), duca e governatore papale con il quale finisce il dominio longobardo, fu Guinigisio I, duca e marchese che resse il ducato dal 789 all'anno 822 e che \u00ab[...] rappresentava il potere imperiale nell'intera Italia centrale e per incarico di Carlo interveniva anche nella vita politica di Roma\u00bb.\nDall'880 fu duca Guido II (880-894), anche lui di stirpe franca, che nell'885 sconfisse i Saraceni sul Garigliano e poi nell'889 anche Berengario del Friuli. Guido fu quindi incoronato re d'Italia da papa Stefano V e poi imperatore nell'891 da papa Formoso, associando al potere il figlio Lamberto. Guido II mor\u00ec nell'894. Anche Lamberto, associato al padre Guido sul trono d'Italia nell'891, dopo tre anni venne incoronato imperatore da Formoso. Confermato imperatore legittimo anche dal sinodo dei vescovi a Ravenna, mor\u00ec nell'898 per una caduta da cavallo durante una battuta di caccia.\nAgli inizi del X secolo fu duca di Spoleto Alberico I, nobile germanico, che si inser\u00ec negli ambienti dell'aristocrazia romana e spos\u00f2 Marozia, figlia dell'alto funzionario pontificio Teofilatto. Marozia fu la figura femminile pi\u00f9 influente nella politica del \"Regnum Italicorum\" fino al 932 quando, sposatasi per la terza volta con il cognato Ugo di Provenza, venne imprigionata nella fortezza di Castel Sant'Angelo dal suo stesso figlio Alberico II, nuovo \"dominus\" di Roma.\nNel 1155, dopo l'incendio della citt\u00e0 di Spoleto ad opera di Federico Barbarossa, l'imperatore nel 1177 affid\u00f2 il controllo del territorio ducale a Corrado di Urslingen, che fu nominato duca di Spoleto (e sar\u00e0 l'ultimo, 1177-1198) e conte di Assisi. Alla famiglia del nuovo duca Costanza d'Altavilla affid\u00f2 la tutela del neonato Federico II. Con l'elezione di papa Innocenzo III nell'intera Umbria incominci\u00f2 a delinearsi lentamente la trasformazione del primitivo \"Patrimonium Petri\", ingrandito dalle cospicue donazioni imperiali, verso la forma definitiva di Stato Pontificio: \u00abLe \"Recuperationes\" territoriali innocenziane operate nella marca d'Ancona e nel ducato di Spoleto, oltre che ad ampie concessioni amministrative come l'elezione dei consoli gi\u00e0 sperimentate dal Barbarossa, furono improntate al legato pontificio insieme a una politica di persuasione delle popolazioni, basata sul convincimento della supremazia morale della Chiesa nei confronti della tirannide imperiale\u00bb.\nDopo varie vicissitudini, che videro i confini del ducato modificati e i suoi territori di volta in volta separati o uniti alla marca d'Ancona e alla Romagna, nel 1198 il ducato di Spoleto entr\u00f2 a far parte dello Stato Pontificio, a parte un breve ritorno agli imperiali, dal 1222 al 1228, con Bertoldo e Rainaldo di Urslingen. Il ducato continu\u00f2 per molto tempo, sebbene ridotto di territorio, a esistere come entit\u00e0 amministrativa autonoma nello Stato della Chiesa: infatti Lucrezia Borgia, con un \"breve pontificio\" del 15 agosto 1499, fu nominata governatrice del ducato di Spoleto.\nL'ultima persona che si fregi\u00f2 del titolo, seppure nominale, di duca di Spoleto \u00e8 stato Aimone di Savoia, quarto duca d'Aosta (1900-1948)."}
{"id": "221190", "revid": "394", "url": "https://it.wikipedia.org/wiki?curid=221190", "title": "Massime latine", "text": ""}
{"id": "221191", "revid": "224230", "url": "https://it.wikipedia.org/wiki?curid=221191", "title": "Nondum matura est, nolo acerbam sumere", "text": ""}
{"id": "221193", "revid": "113294204", "url": "https://it.wikipedia.org/wiki?curid=221193", "title": ".hack", "text": ".hack (pronunciato \"dot hack\") \u00e8 un franchise multimediale creato da Bandai, che si basa su una trama di carattere fantascientifico. La serie \u00e8 costituita da pi\u00f9 fasi distinte, che vedono come tema centrale la presenza di un mondo di gioco online chiamato \"The World\".\n\"Progetto .hack\".\nLa storia principale di \".hack\" narra le vicende accadute successivamente al blocco della rete da parte del virus \"Pluto's Kiss\" il 24 dicembre 2005. Dopo questa prima crisi il sistema operativo ALTIMIT \u00e8 divenuto praticamente l'unico sistema utilizzato al mondo grazie alla sua stabilit\u00e0. Successivamente per\u00f2, attraverso la fruizione del MMORPG \"The World\", iniziano ad accadere strani fatti all'interno della rete. La serie si presenta in pi\u00f9 forme: videogiochi, novel, manga e anime."}
{"id": "221194", "revid": "767487", "url": "https://it.wikipedia.org/wiki?curid=221194", "title": "L'alba dei morti dementi", "text": "L'alba dei morti dementi (\"Shaun of the Dead\") \u00e8 un film del 2004 diretto da Edgar Wright.\nLa pellicola \u00e8 una commedia horror, primo capitolo della \"Trilogia del Cornetto\", di cui fanno parte anche \"Hot Fuzz\" (2007) e \"La fine del mondo\" (2013).\nTrama.\nShaun \u00e8 un inglese trentenne che vive nel quartiere di Crouch End nella periferia di Londra e passa la sua esistenza lavorando come dipendente di un negozio di elettrodomestici, dove i suoi colleghi pi\u00f9 giovani non gli danno alcun rispetto, e affrontando le difficolt\u00e0 della sua vita privata: ha un brutto rapporto con Phillip, suo patrigno, e con il suo coinquilino, Pete, il quale non sopporta la presenza di Ed, il migliore amico di Shaun che per\u00f2 \u00e8 un perdigiorno obeso piazzatosi in casa, senza peraltro collaborare nel pagamento dell'affitto. A peggiorare le cose, il fidanzamento tra Shaun e Liz sta andando a rotoli, con lei che non sopporta pi\u00f9 di passare le serate al \"Winchester\", il pub preferito di Ed. Non fanno quasi mai alcuna attivit\u00e0 insieme poich\u00e9 Shaun si trascina sempre Ed ogni serata, cos\u00ec Liz \u00e8 costretta a portare sempre i compagni di stanza, il sapientone David e la sua estroversa compagna, Dianne.\nDopo un'altra miserabile giornata di lavoro, Shaun incontra sulla via per casa Yvonne, una sua amica di vecchia data, la quale gli domanda che cosa faranno lui e Liz per il loro anniversario. Non avendo prenotato un tavolo per il ristorante preferito di Liz, Shaun le propone di andare al Winchester, il che la fa arrabbiare al punto di rompere il fidanzamento. Shaun annega la disperazione della rottura con Liz andando ad ubriacarsi con Ed. Tornati a casa, i due stanno svegli tutta la notte a fare i DJ con i dischi di Shaun finch\u00e9 non vengono interrotti alle quattro del mattino da Pete, il quale gli ordina di piantarla perch\u00e9 sta soffrendo un forte mal di testa raccontando di essere stato assalito e morso per strada da \"dei drogati\". Prima di tornarsene a letto, Pete ha un litigio con Shaun sfogandogli addosso tutta la rabbia che prova nei confronti di Ed e del suo stile di vita indecente in sua compagnia.\nIl mattino seguente l'intera periferia viene invasa da un'orda di zombie, ma Shaun non li nota, troppo occupato ad affrontare la sbornia causata dalla bevuta della sera precedente. A casa trova Ed che gli dice che c'\u00e8 una ragazza nel loro giardino. I due provano a parlare con lei, che per\u00f2 li aggredisce e Shaun le d\u00e0 una spinta, mandandola a infilzarsi in un palo metallico che sbuca dal terreno. Sotto i loro occhi stupefatti, la donna si rialza come se niente fosse. Quando un zombie obeso giunge nel giardino, Shaun e Ed si barricano in casa e apprendono l'invasione dei morti viventi dal telegiornale, il quale comunica che l'unico modo di eliminare uno zombie \u00e8 quello di tagliare la testa o distruggere il loro cervello. I due iniziano a lanciare ogni cosa contro questi lenti aggressori ma nulla sortisce effetto, finch\u00e9 non provano con una vanga e una mazza da Cricket presi dal capannone degli attrezzi, e tempestandoli di colpi riescono finalmente ad annientarli. Dopo essersi salvati, Ed e Shaun decidono che il posto migliore dove ripararsi durante l'invasione degli zombi \u00e8 al Winchester.\nRientrati in casa i due vengono sorpresi da un Pete zombificato sotto la doccia, cos\u00ec, dopo averlo rinchiuso in bagno, Shaun scappa con Ed a bordo della macchina di Pete. Shaun decide di andare a casa di sua madre Barbara per recuperarla; giunto alla casa scopre che Phillip \u00e8 stato morso, ma non si \u00e8 ancora tramutato in uno zombi. Shaun si porta indietro la madre, che sembra non realizzare la gravit\u00e0 della situazione e, dopo che Ed ha intenzionalmente schiantato la macchina di Pete, fuggono a bordo della Jaguar di Phillip. Dopo che Ed e Shaun hanno recuperato anche Liz con David e Dianne, Phillip viene abbandonato dal gruppo, perch\u00e9 trasformatosi in zombie, non prima per\u00f2 di essere riuscito a fare la pace con Shaun. Durante il percorso a piedi il gruppo di Shaun va incontro al gruppo di Yvonne, comicamente identico a quello del protagonista. Per raggiungere il Winchester, che \u00e8 circondato da zombie, il gruppo di Shaun segue il piano di Dianne e riescono ad attraversare l'orda di zombie fingendosi dei morti viventi a loro volta, riuscendo cos\u00ec ad entrare nel pub ed a barricarcisi dentro.\nQualche ora pi\u00f9 tardi, per\u00f2, gli zombie riescono ad entrare nel bar, costringendo i sopravvissuti a una battaglia all'ultimo sangue per sopravvivere. Shaun scopre che il fucile Winchester appeso come ornamento nel bar \u00e8 funzionante e lo usa per eliminare qualche zombi. Barbara inizia a sentirsi male poich\u00e9 \u00e8 stata infettata e muore diventando uno zombi, costringendo Shaun a spararle. David intanto viene smembrato e divorato dagli zombi; Dianne si getta in suo aiuto, ma gli zombie la travolgono e sparisce alla vista degli altri. Ed prepara una bomba Molotov per sbarazzarsi dei mostri, ma proprio allora viene morso dallo zombie Pete. I tre sopravvissuti si rintanano in cantina e proprio mentre si mettono a contemplare il suicidio, scoprono un montacarichi che li pu\u00f2 portare fuori, ma Ed preferisce essere lasciato l\u00ec, mentre Liz e Shaun salgono all'esterno. Fuori trovano una folla di zombie, ma fortunatamente decine di soldati dell'esercito britannico giungono sul posto e li salvano aprendo il fuoco contro i morti viventi. Shaun e Liz vengono quindi condotti in salvo e incontrano di nuovo Yvonne nel furgone militare.\nSei mesi dopo la peste degli zombi, i sopravvissuti hanno ripreso le loro routine quotidiane mentre gli zombi non distrutti sono sfruttati per compiere lavori di seconda mano e come concorrenti di giochi senza frontiere televisivi. Vengono mostrate scene assurde come un talk-show in cui una donna dice di amare ancora il marito zombificato, diritti umani per gli zombie e perfino Chris Martin e Jonny Buckland dei Coldplay intenti a concedere un'intervista e a programmare un concerto per i diritti degli zombie. Liz viene raggiunta da Shaun, che si siede sul divano e aspetta che lei gli prepari un t\u00e8, poi va fuori nel capannone degli attrezzi e l\u00ec si siede sul divano con Ed, ormai zombie, e si mettono a giocare ai videogiochi.\nAccoglienza.\nGeorge A. Romero, omaggiato nel titolo del film, ha dichiarato:\nAltri celebri registi hanno apprezzato il film:"}
{"id": "221195", "revid": "484362", "url": "https://it.wikipedia.org/wiki?curid=221195", "title": "Non ignara mali, miseris succurrere disco", "text": "La frase latina Non ignara mali, miseris succurrere disco, tradotta letteralmente, significa \"Non ignara della sofferenza, imparo a soccorrere i miseri (gli infelici)\" (Virgilio, Eneide, I, 630).\nSono le parole con cui Didone riceve Enea e i suoi compagni di sventura.\nCon questo verso il poeta vuol mettere in evidenza come nessuno sia pi\u00f9 sensibile alle sventure altrui di chi ha provato le stesse (o simili) sofferenze."}
{"id": "221197", "revid": "2175", "url": "https://it.wikipedia.org/wiki?curid=221197", "title": "Shaun of the Dead", "text": ""}
{"id": "221198", "revid": "404338", "url": "https://it.wikipedia.org/wiki?curid=221198", "title": "Nove sed non nova", "text": "La locuzione latina Nove sed non nova, tradotta letteralmente, significa \"presentazione nuova ma non concetto nuovo\".\nIl significato della locuzione \u00e8 quello di ripetere la stessa cosa, ma sempre in un modo nuovo per adattare il concetto al diverso modo di capire le cose in funzione degli ascoltatori o del variare dei tempi. Equivale a vedere e presentare sempre la stessa cosa ma da un'angolazione diversa mantenendone inalterato il significato."}
{"id": "221202", "revid": "484362", "url": "https://it.wikipedia.org/wiki?curid=221202", "title": "Numera stellas si potes", "text": "La locuzione latina Numera stellas, si potes, tradotta letteralmente, significa \"conta le stelle se puoi\". (Genesi, XV, 5)\nSono le parole che Dio disse ad Abramo per annunziargli la moltitudine dei suoi figli e discendenti. \nLa frase si cita parlando di riunioni molto numerose o anche di cose impossibili a numerarsi completamente."}
{"id": "221203", "revid": "1982", "url": "https://it.wikipedia.org/wiki?curid=221203", "title": "Loge-aux-Ch\u00e8vres", "text": ""}
{"id": "221204", "revid": "287204", "url": "https://it.wikipedia.org/wiki?curid=221204", "title": "Ahmet Erteg\u00fcn", "text": "Biografia.\nNato a Istanbul, si trasfer\u00ec a Washington insieme al fratello e al padre, all'epoca ambasciatore della Turchia per gli Stati Uniti.\nNei tardi anni quaranta, Ahmet e Nesuhi, insieme a Tom Dowd, Jerry Wexler e altri crearono l'Atlantic Records, un'etichetta indipendente che negli anni sessanta divenne un vero e proprio impero discografico nei settori del jazz e del pop. I primi successi furono nel settore del rhythm'n'blues, con artisti e band come Joe Turner, Ruth Brown, The Clovers, The Drifters, e Ray Charles.\nAgli Erteg\u00fcn si deve l'introduzione di elementi (e musicisti) di provenienza jazz nel mondo dell'R&amp;B, e la trasformazione di tale genere in uno dei pi\u00f9 importanti della scena musicale. Lo stesso Ahmet Erteg\u00fcn, con lo pseudonimo \"A. Nugetre\" (Erteg\u00fcn scritto da destra a sinistra) fu anche autore di numerosi classici del blues, inclusi \"Chains of Love\" e \"Sweet Sixteen\".\nNegli anni sessanta, Ahmet fu scopritore di talenti del calibro dei Led Zeppelin e degli Yes. Fu anche lui a convincere Crosby, Stills e Nash ad accogliere nella loro formazione Neil Young e formare i Crosby, Stills, Nash and Young.\nAhmet riusc\u00ec anche a convincere Mick Jagger a far distribuire alla Atlantic i dischi prodotti dall'etichetta indipendente dei Rolling Stones, la Rolling Stones Records.\nL'interesse musicale principale degli Erteg\u00fcn, comunque, rimase sempre il jazz. Nesuhi produsse dischi di artisti come John Coltrane, Charles Mingus, Ornette Coleman e Hank Crawford. Entrambi i fratelli furono promotori di concerti jazz, fondarono case discografiche jazz, e amministrarono gruppi e orchestre jazz. Tuttavia, erano anche aperti nei confronti del pop di artisti relativamente pi\u00f9 commerciali come Sonny Bono e Cher.\nAhmet entr\u00f2 nella Rock &amp; Roll Hall of Fame nel 1987; Nesuhi nel 1991. Ahmet ricevette il Grammy Trustees Award per la carriera nel 1993; Nasuhi nel 1995.\nI fratelli Erteg\u00fcn furono anche cofondatori della squadra di calcio dei New York Cosmos, ed entrambi entrarono nella US Soccer Hall of Fame nel 2003.\nNel film \"Ray\", Ahmet Erteg\u00fcn \u00e8 interpretato da Curtis Armstrong. In \"Beyond the Sea\", \u00e8 invece interpretato da Tayfun Bademsoy.\nIl 29 ottobre 2006 si era recato al Beacon Theatre di New York, dove si era tenuto un concerto di beneficenza dei Rolling Stones a cui partecip\u00f2 anche l'ex presidente americano Bill Clinton. Prima dell'inizio dello spettacolo, Erteg\u00fcn era in un'area riservata ai VIP quando inciamp\u00f2 e cadde battendo violentemente la testa sul pavimento. Del tutto privo di sensi, venne trasportato immediatamente all'ospedale, dove rimase in coma fino alla sua morte avvenuta il 14 dicembre all'et\u00e0 di 83 anni. Nel teatro, al momento dell'incidente, c'era anche Martin Scorsese, che si trovava l\u00ec per girare un documentario sui Rolling Stones dal titolo \"Shine a Light\", che lo stesso Scorsese dedic\u00f2 a Erteg\u00fcn."}
{"id": "221205", "revid": "1318658", "url": "https://it.wikipedia.org/wiki?curid=221205", "title": "Numero Deus impare gaudet", "text": "La locuzione latina Numero Deus impare gaudet, tradotta letteralmente, significa \"Dio ama i numeri dispari\". (Virgilio, Egloghe, VIII, 75).\nGli antichi credevano che i numeri dispari avessero speciali virt\u00f9. Lo stesso Dante non riusc\u00ec a sottrarsi a questa corrente del tempo e struttur\u00f2 la sua Divina Commedia sul numero tre e suoi multipli: tre cantiche, tre fiere che gli sbarrano il passo, tutta l'opera in versi legati a tre a tre (terzine), il viaggio nell'aldil\u00e0 suddiviso in tre regni, etc."}
{"id": "221206", "revid": "1982", "url": "https://it.wikipedia.org/wiki?curid=221206", "title": "Loge-Pomblin", "text": ""}
{"id": "221207", "revid": "2225", "url": "https://it.wikipedia.org/wiki?curid=221207", "title": "Shaun dei morti", "text": ""}
{"id": "221209", "revid": "484362", "url": "https://it.wikipedia.org/wiki?curid=221209", "title": "Numquam est fidelis cum potente societas", "text": "La locuzione latina Numquam est fidelis cum potente societas, tradotta letteralmente, significa \"l'alleanza con il potente non \u00e8 mai sicura\". (Fedro)\n\u00c8 il primo verso e la morale della favola esopiana, nella quale il Leone, dopo esser andato a caccia con altri animali pi\u00f9 deboli, nel far le parti, finisce, accampando pretesti di ogni genere, coll'attribuirsi tutta la preda. Ovviamente i compagni di caccia non possono fare altro che acconsentire, vista la palese inferiorit\u00e0 nei confronti del Leone."}
{"id": "221210", "revid": "287204", "url": "https://it.wikipedia.org/wiki?curid=221210", "title": "Yoseikan budo", "text": "Lo Yoseikan Budo (\u990a\u6b63\u9928\u6b66\u9053) \u00e8 un'arte marziale giapponese che nasce dalla sintesi delle esperienze di Hiroo Mochizuki, figlio del maestro Minoru Mochizuki, allievo a sua volta dei maestri Kan\u014d Jigor\u014d (J\u016bd\u014d) e Morihei Ueshiba (aikid\u014d).\nNome.\nLa disciplina prende il nome dall'edificio Yoseikan (trad. YO=Insegnare SEI=Rettitudine KAN=Casa BU=Guerra DO=Via quindi complessivamente \"La casa che insegna con rettitudine la via del guerriero\"), il dojo personale di Mochizuki padre, in cui le varie discipline erano insegnate separatamente, sebbene la ricerca di Mochizuki avesse portato ad evidenziarne i tratti comuni e la creazione di alcune forme, tra l'altro erano preservati i sutemi waza di Gyokushin Ryu disciplina non insegnata nella sua interezza allo Yoseikan.\nCaratteristiche.\nIl figlio Hiroo iniziato in giovane et\u00e0 alle arti marziali dal padre, con un'accurata opera di sincretismo fonde le varie discipline in un'unica arte a cui d\u00e0 il nome del dojo paterno seguito dalla parola Budo per indicare la completezza dell'arte.\nLo Yoseikan Budo \u00e8 un'arte marziale dalle forti connotazioni tradizionali: propone infatti un ritorno alla multidisciplinarit\u00e0 delle scuole di combattimento classiche del medioevo giapponese, dove il giovane guerriero veniva addestrato in tutte le tecniche necessarie al combattimento sul campo di battaglia: dal combattimento con armi lunghe, quali lo yari o la naginata, alla scherma, al combattimento corpo a corpo a mani nude o con armi corte, dall'equitazione al tiro con l'arco.\nContemporaneamente a questa sua attenzione per la formazione di un guerriero come era inteso dalla tradizione classica giapponese, lo Yoseikan Budo accetta il tempo ed il contesto in cui si colloca attualmente, fornendo a coloro che lo praticano -e soprattutto agli istruttori ed ai maestri- stimoli per un continuo arricchimento psicofisico e culturale, invitandoli continuamente mediante corsi specifici, seminari e stage a mantenere sempre viva e desta l'attenzione verso il mondo che li circonda, promuovendo l'arricchimento personale ed il miglioramento della salute fisica e mentale.\nLa pratica dello Yoseikan Budo contempla sia il combattimento a mani nude che quello armato.\nIl combattimento a mani nude \u00e8 sviluppato mediante l'insegnamento di tecniche su tutte le distanze (lunga, media e lotta a terra) comprendenti: colpi (\"atemi\") portati con tutto l'arsenale del corpo (calci, pugni, colpi di mano, gomito, ginocchio e testa), proiezioni (tipiche delle scuole di J\u016bd\u014d e jujutsu), leve articolari (tipiche delle scuole aiki), immobilizzazioni e strangolamenti sia in piedi sia al suolo.\nIl combattimento con le armi trae le proprie origini dalle scuole classiche di scherma giapponese (katori shinto ryu) e prevede l'uso di armi lunghe (yari, naginata, b\u014d) della spada (katana) e di armi corte (tanb\u014d sia singolo che doppio, coltello, nunchaku, tonfa, sai).\nInoltre per permettere di esercitarsi nel combattimento oltre all'uso delle protezioni (caschetto con visiera, guantoni, conchiglia, paraseno per le ragazze, paratibie e parapiedi), \u00e8 stato introdotto l'uso di armi sportive, quali il \"tschobo\" (katana), \"tanb\u014d\" (bastone medio) e \"konbo\" (\"tant\u00f2\"), che ripropongono le dimensioni dei corrispettivi reali ma sono rivestite da una leggera imbottitura che le rende pressoch\u00e9 innocue.\nNel suo percorso di formazione lo Yoseikan, tenendo conto delle nuove metodologie didattiche, contempla l'uso di forme miste con uso di tecniche a corpo libero associate a tecniche di arma per migliorare lo studio della distanze e dei tempi.\nAl fine inoltre di fornire un adeguato allenamento cardiovascolare, \u00e8 stato introdotto l'uso di forme musicali per allenare la routine tecnica in maniera aerobica e ritmica.\nLo scopo dello Yoseikan budo \u00e8 pertanto quello di formare un \u201cguerriero universale\u201d capace di usare qualsiasi arma, a qualsiasi distanza, in qualsiasi situazione, e di adattarsi agli eventi senza farsi travolgere, trovando l'armonia in s\u00e9 e con l'avversario e favorendone la realizzazione.\nLo Yoseikan Budo vuole essere la ricerca del \u201cceppo comune\u201d che attraversa tutte le arti marziali mediante la riscoperta dei movimenti chiave che gestiscono il corpo umano, come l\"onda shock\" che ne \u00e8 la caratteristica indiscussa.\nIn Italia.\nLo Yoseikan in Italia ebbe molto successo e ad oggi \u00e8 diffuso in numerose regioni. Nel 1985 scoppi\u00f2 una crisi che vide disconoscere dal Maestro Hiroo Mochizuki l'allora Federazione Italiana Yoseikan Budo (F.I.Y.B.). Tuttora \u00e8 solo l'Accademia Italiana Yoseikan Budo (A.I.Y.B.) ad essere ufficialmente riconosciuta."}
{"id": "221212", "revid": "1982", "url": "https://it.wikipedia.org/wiki?curid=221212", "title": "Loges-Margueron", "text": ""}
{"id": "221213", "revid": "1982", "url": "https://it.wikipedia.org/wiki?curid=221213", "title": "Loupti\u00e8re-Th\u00e9nard", "text": ""}
{"id": "221214", "revid": "1982", "url": "https://it.wikipedia.org/wiki?curid=221214", "title": "M\u00e9riot", "text": ""}
{"id": "221215", "revid": "1982", "url": "https://it.wikipedia.org/wiki?curid=221215", "title": "Motte-Tilly", "text": ""}
{"id": "221217", "revid": "1982", "url": "https://it.wikipedia.org/wiki?curid=221217", "title": "No\u00ebs-pr\u00e8s-Troyes", "text": ""}
{"id": "221218", "revid": "3358", "url": "https://it.wikipedia.org/wiki?curid=221218", "title": "Diritto naturale", "text": ""}
{"id": "221219", "revid": "1305772", "url": "https://it.wikipedia.org/wiki?curid=221219", "title": "L'isola", "text": ""}
{"id": "221220", "revid": "287204", "url": "https://it.wikipedia.org/wiki?curid=221220", "title": "Arte cinetica", "text": "L'arte cinetica, talvolta detta anche arte programmata, \u00e8 una corrente artistica nata in Europa durante gli anni sessanta e settanta del ventesimo secolo. Tale movimento si diffonde poi negli Stati Uniti dove prender\u00e0 successivamente il nome di Op art.\nDescrizione.\nL'arte cinetica comprende una serie di ricerche artistiche che mirano a studiare e sperimentare i fenomeni della percezione visiva e del movimento, cercando di suscitarne l'idea sia nelle opere che nella percezione dell'osservatore. La definizione di arte cinetica e programmata non \u00e8 univoca, ma al contrario al suo interno si registrano differenze concettuali, metodologiche e formali come ad esempio l'uso della tecnologia (tipico dell'arte programmata) o invece la persistenza del linguaggio della pittura, sebbene sottoposto ad una finalit\u00e0 cinetica, il mutamento dei pattern visivi o il loro movimento, a sua volta prodotto dall'attivazione manuale o meccanica. Per questa ragione alcuni critici hanno cercato di suddividere questo movimento artistico in diverse categorie, parlandone in termini di \"arte cinetica\", \"arte programmata\", \"nuova tendenza\" o ancora \"op art\", ma il comune denominatore \u00e8 sempre un rapporto attivo fra l\u2019opera e lo spettatore.\nSpesso le opere presentano elementi dinamici in grado di creare immagini in continua trasformazione. Gli esponenti dell'arte cinetica programmano il risultato estetico dell'opera attraverso una costruzione scientifica e razionale del loro lavoro, opponendo alla figura dell'artista che interpreta soggettivamente la realt\u00e0 quella di un tecnico che procede con accertamenti metodici nel campo dei fenomeni visivi. Il movimento introdotto nelle opere pu\u00f2 essere tanto reale (come nei \"Mobiles\" di Alexander Calder e nelle \"Macchine inutili\" di Bruno Munari) quanto virtuale, ottenuto cio\u00e8 dallo spostamento del punto di vista dell'osservatore.\nLe opere dell'arte cinetica e programmata adottano molto spesso un lessico \"aniconico\" di matrice astratta-geometrica, ma vanno al di l\u00e0 di semplici esercizi compositivi e formali perch\u00e9 puntano ad un coinvolgimento dello spettatore, non da un punto di vista emozionale o sentimentale ma percettivo o psicologico opponendosi a tendenze informali e realiste in voga negli anni cinquanta del ventesimo secolo.\nSpesso gli esponenti dell\u2019arte programmata svolgevano la propria attivit\u00e0 in collettivo, teorizzando la superiorit\u00e0 del lavoro di gruppo, rifiutando culto della personalit\u00e0 e preferendo l\u2019anonimato. Il gruppo si opponeva alla figura dell'artista-demiurgo (considerato retaggio della critica idealista e spiritualista).\nStoria.\nL'arte cinetica trae origine alcune esperienze delle avanguardie storiche, tra cui i \"Rotoreliefs\" di Marcel Duchamp, il \"Modulatore di Luce-Spazio\" di L\u00e1szl\u00f3 Moholy-Nagy, la \"Costruzione spaziale cinetica\" di Naum Gabo. Altri precursori sono stati Jean Tinguely, Alexander Calder ed alcuni esponenti del costruttivismo russo degli anni venti e trenta del Novecento. Nel 1952 Bruno Munari scrive il \"Manifesto del macchinismo\", in cui si paragonano le macchine ad esseri viventi, teorizzando che in futuro l\u2019uomo possa diventare loro schiavo e che l'unica salvezza per il genere umano sarebbero stati solo gli artisti.\nIl cinetismo \u00e8 consacrato come movimento dalla mostra \"Le Mouvement\" tenutasi nel 1955 a Parigi alla Galleria Denise Ren\u00e9, che presentava opere di Yaacov Agam, Pol Bury, Alexander Calder, Marcel Duchamp, Robert Jacobsen, Jes\u00fas-Rafael Soto, Jean Tinguely e Victor Vasarely. Quest ultimo redige con Pontus Hult\u00e9n il \"Manifesto giallo\", in cui si delinea l'idea di un'opera plastica concepita in modo tale che \"le sue metamorfosi si effettuano in seguito allo spostamento reale dell'osservatore\".\nNel 1960 si tiene al Kunstgewerbemuseum di Zurigo la mostra \"Kinetische Kunst\", dove viene coniato il termine \"arte cinetica\". Espone tra gli altri Enzo Mari.\nNel 1961 lo Stedelijk Museum di Amsterdam organizza la mostra \"Moving Movement\" che, con il titolo di \"Movement in Art\", proseguir\u00e0 al Moderna Museet di Stoccolma e al Louisiana Museum di Copenhagen. \nTra il 1961 ed il 1973 vengono organizzate alla Galerija Suvremene Umjetnosti di Zagabria una serie di esposizioni chiamate Nove Tendencije (Nuove Tendenze). Il critico Marko Mestrovic e Getulio Alviani presentano i lavori dei principali gruppi nel frattempo sorti in Europa, tra cui il Gruppo T (Giovanni Anceschi, Davide Boriani, Gianni Colombo, Gabriele Devecchi, Grazia Varisco) ed il Gruppo N (Alberto Biasi, Toni Costa, Ennio Chiggio, Edoardo Landi, Manfredo Massironi).\nNel frattempo Bruno Munari conia il termine \"arte programmata\", intendendo un'opera realizzata in base a un programma di calcolo che consenta la variazione formale e cromatica delle sequenze figurali, secondo un certo ordine temporale, tra ripetizione, variazione, accadimenti casuali e combinazione dei pattern visivi. Munari e Giorgio Soavi organizzarono nel 1962 per conto della Olivetti una mostra dallo stesso nome e corredata da un catalogo firmato da Umberto Eco. La mostra \u00e8 pensata per essere esposta nei negozi Olivetti di Milano, Venezia e Roma, ma viene in seguito riproposta presso altre gallerie ed istituzioni in Europa e negli Stati Uniti. Gli artisti presenti alla prima esposizione di Milano erano Bruno Munari, Enzo Mari, il Gruppo T ed il Gruppo N. Nelle successive edizioni si aggiunsero Getulio Alviani ed il gruppo francese GRAV. \nNel 1965 viene organizzata la pi\u00f9 importante mostra dedicata all'arte cinetica e programmata per dimensioni e successo di pubblico, \"The Responsive Eye\" al MoMA di New York con 123 opere e 180'000 visitatori. Molti lavori esposti, fra cui una \"superficie a testura vibratile\" di Alviani ed una \"dinamica visuale\" di Costa, vennero acquistate dal museo stesso entrando a far parte della collezione permanente. Durante gli anni Sessanta l'avanguardia cinetica e programmata trova importanti riconoscimenti, tra i quali: la III Biennale di San Marino \"Oltre l'Informale\" tributa il primo premio ex aequo al Gruppo N ed al Gruppo Zero; la 32\u00aa Biennale di Venezia dedica sale personali al Gruppo T e al Gruppo N, e ospita tra gli altri Soto, Bury e Alviani; nello stesso anno la Documenta 3 di Kassel registra la presenza del GRAV, nel 1966 Julio Le Parc vincer\u00e0 il Gran Premio di Pittura alla 33\u00aa Biennale di Venezia, cos\u00ec come Gianni Colombo nella Biennale del 1968. \nIl raggiungimento del successo internazionale corrisponde per\u00f2 anche all'inizio della parabola discendente dell'arte cinetica. La critica d'arte Lea Vergine afferma che proprio la sua fama \u00e8 stata la causa della sua fine, poich\u00e9 l\u2019arte cinetica era diventata troppo famosa e quindi troppo banalizzata. L'esordio di nuovi movimenti come la Pop Art e l'Arte Povera ne ridussero la visibilit\u00e0. Diversi critici americani, inoltre, considerarono le opere di questo movimento non arte, ma semplici illusioni ottiche o trucchi visivi. \nTuttavia durante gli anni Duemila l'arte cinetica \u00e8 stata oggetto di una riscoperta da parte della critica. In Italia \u00e8 stata in particolare la Gnam di Roma a organizzare la mostra \"\"Arte programmata e cinetica\" nel 2012. Nello stesso anno il New Museum of Contemporary Art di New York ha organizzato la mostra \"Ghosts in the machine\", seguita nel 2013 dalla mostra \"Percezione e Illusione: Arte Programmata e Cinetica italiana\"\" del Museo de Arte Contempor\u00e1neo di Buenos Aires. "}
{"id": "221221", "revid": "2043126", "url": "https://it.wikipedia.org/wiki?curid=221221", "title": "Op art", "text": "L'optical art, nota anche come op art, \u00e8 un movimento di arte astratta nato intorno agli anni sessanta e sviluppatosi poi negli anni settanta del Novecento.\nCaratteristiche.\nIn essa si vogliono provocare principalmente le illusioni ottiche, tipicamente di movimento, attraverso l'accostamento opportuno di particolari soggetti astratti o sfruttando il colore.\nSi tratta di una corrente artistica che viene spesso inclusa nel pi\u00f9 grande movimento dell'arte cinetica, della quale approfondisce l'esame dell'illusione bidimensionale.\n\u00c8 un'arte essenzialmente grafica, basata su una rigorosa definizione del metodo operativo.\nGli artisti vogliono ottenere, attraverso linee collocate in griglie modulari e strutturali diverse, effetti che inducono uno stato di instabilit\u00e0 percettiva. In tal modo, essi stimolano il coinvolgimento dell'osservatore. La op art riprende ancora una volta la ricerca del Bauhaus, di De Stijl, quella concretezza e quella cinetica del Futurismo, dando risalto ai puri valori visivi.\nI primi esperimenti cinetici furono realizzati dagli artisti Richard Anuszkiewicz, Bridget Riley, Julio Le Parc e Victor Vasarely, nelle cui composizioni l'effetto ottico \u00e8 fortissimo."}
